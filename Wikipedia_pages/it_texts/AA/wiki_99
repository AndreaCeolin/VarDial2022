{"id": "35441", "revid": "1862310", "url": "https://it.wikipedia.org/wiki?curid=35441", "title": "Brondello", "text": "Brondello (\"Brondel\" in piemontese, \"Broundel\" in occitano) \u00e8 un comune italiano di 273 abitanti della provincia di Cuneo in Piemonte.\nGeografia fisica.\nIl comune si trova in valle Bronda, con il capoluogo sulle rive dell'omonimo torrente.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione delle valli Po, Bronda, Infernotto e Varaita sar\u00e0 poi organizzata dall'abbazia di Pagno.\nAmministrazione.\nAltre informazioni amministrative.\nIl comune di Brondello faceva parte della Comunit\u00e0 montana Valli Po, Bronda, Infernotto e Varaita prima che quest'ultima venisse soppressa insieme alle altre comunit\u00e0 montane piemontesi."}
{"id": "35442", "revid": "1862310", "url": "https://it.wikipedia.org/wiki?curid=35442", "title": "Brossasco", "text": "Brossasco (\"Brossasch\" in piemontese, \"Brousasc\" in occitano) \u00e8 un comune italiano di abitanti della provincia di Cuneo in Piemonte, situato nella Valle Varaita.\nGeografia fisica.\n\u00c8 situato nella bassa val Varaita a 606 m s.l.m. alla confluenza del torrente Gilba nel fiume Varaita.\nStoria.\nLa felice posizione del comune, il luogo soleggiato e adagiato alla confluenza tra il torrente Varaita e il torrente Gilba che conferisce abbondanza di apporti alluvionali e rende il terreno favorevole all'agricoltura, fanno presumere che i primi insediamenti umani siano avvenuti gi\u00e0 in epoca pre romana.\nIl territorio comunale di Brossasco, come quello dell'intera Valle Varaita, fu abitato in origine da popolazioni celto-liguri, successivamente romanizzate a partire dal II secolo a.C. A partire dal V secolo l'intero Piemonte sud-occidentale fu soggetto ad incursioni da parte di popolazioni barbariche le quali, con la definitiva caduta dell'Impero Romano d'Occidente (476 d.C.) crearono domini stabili: all'inizio gli Ostrogoti, poi i Longobardi ed infine i Franchi che, con la creazione del Sacro Romano Impero (800 d.C.) suddivisero i territori piemontesi in contadi.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione della vallata sar\u00e0 poi organizzata dall'abbazia di Pagno, che amministrava il territorio assieme alla pievania del monastero di Falicetto (Verzuolo).\nAll'inizio del 900 i territori del sud Piemonte furono invasi dai Saraceni, che partendo dalla baia di La Garde Freinet, vicino a Nizza, compirono scorrerie e si stabilirono anche in Valle Varaita. La cacciata definitiva dei Saraceni avvenne tra il 970 e il 973, ma della loro presenza ancora oggi restano tracce, soprattutto nella toponomastica e in alcuni Comuni, nella tradizione di far rivivere nelle \u201cBa\u00ece\u201d il ricordo del loro dominio.\nL'atto di concessione fatta dall'imperatore Ottone III nell'anno 998 al vescovo Amizzone di Torino \u00e8 forse il primo documento che riporta il nome della Valle Varaita e accenna alla presenza della sua popolazione.\nLa concomitanza della sconfitta dei Saraceni del 973, della prima menzione nel 998, e della unicit\u00e0 (per la valle) dello stemma che richiama il tempo dei saraceni, con le due lune crescenti e le due teste di moro, fa ritenere molti che Brossasco sia nato dalla stanziamento nell'area di una banda delle orde saracene sconfitte in quegli anni.\nAltri documenti della prima met\u00e0 del secolo XI (Cartario dell'abbazia di Breme) fanno menzione del luogo di Brossasco, dove il monastero di Pagno aveva alcuni possedimenti agricoli (campi, vigne, castagneti, boschi e terre per il pascolo. Il castello di Brossasco, di cui oggi rimangono poche tracce, fu eretto nel secolo XI a difesa del territorio dalle famiglie signorili del luogo che avevano il dominio feudale sul territorio.\nNel Medioevo la storia di Brossasco, il cui borgo cinto da forti mura era dominato dall'alto dal castello, fu legata alle vicende degli altri Comuni della Valle; fu feudo di diversi padroni, dai signori di Verzuolo ai Marchesi di Saluzzo, ai Savoia fino all'unificazione d'Italia.\nAlla prima guerra mondiale (1915-18) Brossasco diede un tributo altissimo di sangue: una lapide ricorda ancora oggi i nomi dei 49 giovani brossaschesi morti nel conflitto.\nAncora nel secondo conflitto mondiale Brossasco \u00e8 teatro di numerose vicende belliche, nel periodo della guerra di Liberazione, tra le formazioni partigiane, i tedeschi e i soldati di Sal\u00f2. Le due piazze principali di Brossasco sono oggi dedicate a due partigiani che morirono sulle sue montagne: Volchi Savorgnan d'Osoppo e Mario Morbiducci.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Brossasco sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nAltre informazioni amministrative.\nBrossasco faceva parte della Comunit\u00e0 montana Valli Po, Bronda, Infernotto e Varaita."}
{"id": "35444", "revid": "1862310", "url": "https://it.wikipedia.org/wiki?curid=35444", "title": "Busca", "text": "Busca (\"Busca\" in piemontese) \u00e8 un comune italiano di abitanti della provincia di Cuneo in Piemonte.\nGi\u00e0 parte della comunit\u00e0 montana Valli Grana e Maira, a seguito della soppressione di tale ente, nel mese di marzo 2015 entra a far parte dell'Unione montana Valle Varaita. Dal primo gennaio 2019 ha incorporato il comune limitrofo di Valmala.\nGeografia fisica.\nIl comune si trova al termine della valle Maira ed al limite della pianura cuneese. A poca distanza dall'abitato scorre il torrente Maira.\nStoria.\nLe origini di Busca risalgono almeno al periodo romano, ma con testimonianze anche preromane, e i reperti archeologici rinvenuti nelle zone limitrofe sono numerosi: ritrovamento di una stele detta Stele di Busca in lingua etrusca, ritrovamenti di necropoli, di lapidi e di resti di mura sono la testimonianza del processo di romanizzazione del territorio. Le aree pi\u00f9 interessanti dal punto di vista archeologico sono S. Martino e S. Quintino. Durante il periodo di dominazione romana, le villae che sorgevano sulle colline limitrofe all'attuale citt\u00e0, costituivano forse un nucleo chiamato Antilia.\nCon le invasioni barbariche del IV - V secolo, la citt\u00e0 fu distrutta e della \"bella Antilia\" rimasero soltanto dei fuscelli, da cui una possibile etimologia del nuovo nome: \"Busca\" (il termine potrebbe derivare dal piemontese \"buscaja\", che sta a significare ramaglia, scheggia di legno, rimasuglio). \nIl suo nome, infatti, non \u00e8 di chiara derivazione e ci sono diverse altre spiegazioni: l'origine preromana, quella latina oppure quella pi\u00f9 attendibile, celtica, che lo identifica col termine germanico \"busk\". Termine simile, con significato attinente, ovvero cespuglio, risulta essere il termine piemontese \"bucc\"; altro termine simile si riscontra, ad esempio, nella parola inglese \"bush\", ossia cespuglio, ramoscello.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', che amministrava tutto il territorio del comitato di Bredolo cui era inserita anche la val Maira, mentre in seguito dall'VIII secolo la gestione della vallata sar\u00e0 poi organizzata dall'abbazia di Villar San Costanzo.\nLe prime testimonianze scritte sulla cittadina risalgono al X secolo. Con il documento del 6 marzo 1123 viene sancito il dominio di Busca sulla valle Maira, parte del Saluzzese e Villafalletto. Bench\u00e9 anticamente parte della marca arduinica, divenne poi feudo di Bonifacio del Vasto, che lasci\u00f2 Busca ed altri territori al figlio Guglielmo, capostipite dei \"marchesi di Busca e Lancia\". Il marchesato viene schiacciato di l\u00ec a poco da Cuneo e da Saluzzo, mentre i marchesi trovano nuova fortuna in Sicilia alla corte di Federico II. Nel 1361 Busca passa sotto il controllo dei Savoia. Nel Cinquecento le vicende del Piemonte hanno effetti anche sulla storia della citt\u00e0 di Busca, che vede il passaggio delle truppe spagnole (1536 -1552), poi nel 1557 (assedio di Cuneo) delle truppe francesi.\nLo sviluppo della citt\u00e0 arriva con il nuovo secolo, quando le coltivazioni del grano, della vite e di altre piante da frutto permettono alla citt\u00e0 di espandersi e di arricchirsi. A fine Seicento - inizio Settecento tornano i francesi, le occupazioni e le guerre conseguenti. Con un decreto di Carlo Emanuele III Busca viene dichiarata citt\u00e0.\nDurante la seconda guerra mondiale diversi bombardamenti distruggono la citt\u00e0. In particolare si segnala una mancata strage in quanto centinaia di bombe lanciate da migliaia di metri di quota finiscono nei campi e una zona scarsamente abitata appena fuori dal centro abitato, alcune case vengono colpite e sono segnalate vittime.\nMonumenti e luoghi d'interesse.\nPartendo dalla via centrale parzialmente porticata (Via Umberto I) si arriva in piazza XX Settembre (chiamata anche \"Piazza della Rossa\") alla chiesa della SS. Trinit\u00e0 (conosciuta come \"La Rossa\"). Al suo interno \u00e8 custodito un sacello dedicato alla \"Madonnina\" che, secondo la tradizione popolare, liber\u00f2 la citt\u00e0 dalla pestilenza nel 1745.\nFrancesco Gallo (artefice della cupola del santuario di Vicoforte a Mondov\u00ec) ha lavorato in Busca: la chiesa della Santissima Annunziata (chiamata anche \"La Bianca\") ad esempio \u00e8 un esempio di architettura barocca piemontese con pianta a croce greca; il Gallo lavor\u00f2 anche nella parrocchiale di Maria Vergine Assunta tra il 1717 ed il 1728. Nelle sue vicinanze si pu\u00f2 ancora notare la porta dell'antica cinta muraria, con arco in pietra squadrata.\nNei dintorni, in direzione di Villafalletto sorge l'antica Cappella di San Sebastiano in stile tardo romanico e gotico. Al suo interno si possono osservare gli affreschi quattrocenteschi.\nIn direzione di Rossana sorge la cappella di Santo Stefano. In direzione di Saluzzo si arriva al castello del Roccolo, disegnato da Roberto D'Azeglio in stile gotico-moresco.\nPoco prima di Costigliole Saluzzo, sulle pendici collinari, si trova la Cappella di San Martino, triabsidata, con una facciata romanica in pietre squadrate, portale con lunetta affrescata e finestra sovrastante a bifora.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Busca sono , cos\u00ec suddivisi per nazionalit\u00e0, elencando per le presenze pi\u00f9 significative:\nEventi.\nConcorso Internazionale Musicale Alpi Marittime\nCinema sotto le stelle - Notti da Oscar\nIn Coro per un sogno\nEconomia.\nA partire dal dopoguerra si sono verificate trasformazioni nell'ambito dello sfruttamento economico delle risorse di questa terra. Accanto all'agricoltura e all'allevamento tradizionali, \u00e8 stata potenziata la coltivazione di alberi da frutto, che hanno trovato nella zona di Busca un ambiente funzionale al loro sviluppo.\nInoltre non bisogna trascurare il settore artigianale, rappresentato in Busca da aziende e piccole fabbriche tipografiche, laboratori per la produzione di ceramiche e di materiale edile.\nInfrastrutture e trasporti.\nLa stazione di Busca, posta lungo la ferrovia Savigliano-Saluzzo-Cuneo, che fra il 1912 e il 1982 fungeva da localit\u00e0 di diramazione della Ferrovia Busca-Dronero, risulta priva di traffico passeggeri dal 2012.\nTra il 1880 e il 1948 la citt\u00e0 era inoltre servita dalla tranvia Saluzzo-Cuneo.\nAmministrazione.\nGemellaggi.\nBusca \u00e8 gemellata con le seguenti citt\u00e0:"}
{"id": "35447", "revid": "1444396", "url": "https://it.wikipedia.org/wiki?curid=35447", "title": "Camo", "text": "Camo (\"Camo\" in piemontese) \u00e8 una frazione del comune italiano di Santo Stefano Belbo, nella provincia di Cuneo, in Piemonte.\nGi\u00e0 comune autonomo, \u00e8 stato unito il 1\u00ba gennaio 2019 al comune di Santo Stefano Belbo.\nGeografia fisica.\nPaese situato a 485 metri di altezza sul livello del mare, si sviluppa su di una superficie di 3600 ettari. \u00c8 situato sulla dorsale di un colle dominante da sinistra la valle del torrente Belbo.\nLa chiesa e il campanile, cos\u00ec come il palazzo municipale, sorgono su un piccolo colle da cui dominano l'intero paese. Arrivando da Mango le case appaiono raggruppate intorno al colle, quasi a fare comunit\u00e0 ai piedi della chiesa.Nelle giornate limpide, dal piazzale della parrocchia si domina buona parte della valle Belbo e tutto l'arco alpino. Il paesaggio di Camo \u00e8 fortemente caratterizzato dalla coltivazione principale: la vite.\nStoria.\nFu dominio di Olderico Manfredi cui fu concesso da Ottone III nel 1001, appartenne successivamente ad Asti e poi ai Marchesi del Monferrato.\nI Marchesi del Monferrato ebbero piena giurisdizione sul paese dal 1324 al 1631.\nIl castello che sorgeva nel paese di Camo era fra le ragioni signorili che Belligerio di Busca affittava ad Elisabetta, figlia di Pietro del Carretto.\nQuesto dimostra come su Camo vantassero pretese anche i del Carretto, una delle famiglie feudali di maggior peso politico nelle Langhe. Fu quindi feudo delle famiglie Gambarana, Beccaria, Incisa e de Rege Berta.\nIl 1\u00ba gennaio 2019 il comune di Camo venne soppresso e fu unito a quello di Santo Stefano Belbo.\nSociet\u00e0.\nEvoluzione demografica.\nLa tabella espone l'evoluzione demografica dell'ex comune di Camo fino dal 1861 al 2011.\nEconomia.\nIl terreno \u00e8 molto fertile, e vi si coltiva soprattutto la vite, in buona parte moscato (1000\u00a0q), ma anche la freisa ed il dolcetto. \nNei dintorni vi sono alcune cave di pietra arenaria, in buona parte abbandonate.\nAmministrazione.\nQuello che segue \u00e8 l'elenco delle amministrazioni che si sono succedute nell'ex comune di Camo fino al 31 dicembre 2018."}
{"id": "35448", "revid": "124436651", "url": "https://it.wikipedia.org/wiki?curid=35448", "title": "Canale (Italia)", "text": "Canale (\"Canal\" in piemontese) \u00e8 un comune italiano di abitanti della provincia di Cuneo in Piemonte.\nGeografia fisica.\nCanale si trova tra le colline del Roero. Il nucleo principale si trova in basso (194 m s.l.m.), circondato da borgate e frazioni sparse sulle colline antistanti.\nStoria.\nCanale fu fondato nel 1260 ex novo dal libero Comune di Asti, sui terreni appartenuti a diversi feudatari legati al Vescovo di Asti.\nLa popolazione vi fu trasferita nelle terre dell'antico feudo di Crispiano signore d'Arneis del Roero (detto Crispino di Arneis, anche in francese Crispin d'Arn\u00e8s), i coloni provenivano da differenti villaggi della zona, quali Anterisio, Loreto di Canale, Castelletto d'Astisio, Canale 'vecchio' e altri centri minori.\nHa in comune con altre citt\u00e0 create d'impero nel medioevo (le \"ville nuove\", vedere Villanova d'Asti etc.) la tipica forma concentrica.\nAll'inizio del Novecento, in reazione alla fillossera, alla tremenda grandinata del 1906 e ad altri fortissimi traumi che avevano minato alla base la viticoltura, l'agricoltura si rivolse alla coltivazione del pesco. Nacque cos\u00ec in quegli anni il mito di \"Canale del Pesco\", con tanto di mercato giornaliero e quantit\u00e0 di prodotto tale da consentire al paese di esportare questo prodotto anche oltre i confini nazionali e di rilanciare l'economia agricola del luogo grazie anche alla vocazione commerciale dei suoi abitanti.\nAttualmente, i pescheti si sono abbondantemente ridotti a favore di una nuova concezione di agricoltura basata sulla vite, con una particolare attenzione al vitigno Arneis da cui trae origine il rinomato vino bianco DOCG Roero Arneis.\nCon Decreto del Presidente della Repubblica su segnalazione del Ministero dell'Interno, il 27 luglio del 2011 Canale ha ottenuto il titolo di Citt\u00e0.\nMonumenti e luoghi d'interesse.\nArchitetture civili.\nIn antichit\u00e0 era circondato da un fossato, ora interrato.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente sono di persone. Le nazionalit\u00e0 maggiormente rappresentate sono:\nEconomia.\nBasata su piccole aziende e su produttori agricoli soprattutto viticoltori.\nInfrastrutture e trasporti.\nTra il 1882 e il 1915 Canale fu capolinea di una tranvia a vapore per Asti.\n\u00c8 servito dalle linee extraurbane 2014, 2016 e 2027 del GTT."}
{"id": "35449", "revid": "1516566", "url": "https://it.wikipedia.org/wiki?curid=35449", "title": "Canosio", "text": "Canosio (\"Cianeus\" in piemontese, \"Chanuelhas\" in occitano) \u00e8 un comune italiano di 74 abitanti della provincia di Cuneo in Piemonte.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', che amministrava tutto il territorio del comitato di Bredolo cui era inserita anche la val Maira, mentre in seguito dall'VIII secolo la gestione della vallata sar\u00e0 poi organizzata dall'abbazia di Villar San Costanzo.\nSimboli.\nLo stemma del comune \u00e8 stato concesso con Decreto del presidente della Repubblica del 30 novembre 2005.\nRiprende in parte lo stemma della famiglia Alessi di Carr\u00f9, Conti di Canosio dal 1819, che si presentava \"inquartato: al 1\u00b0 di rosso, all'aquila coronata d'argento; al 2\u00b0 d'azzurro alla torre d'argento; al 3\u00b0 d'azzurro all'albero nodrito sulla pianura erbosa, sostenente un uccello fissante un sole d'oro orizzontale destro, il tutto al naturale; al 4\u00b0 scaccato di rosso e d'argento\"."}
{"id": "35452", "revid": "1632387", "url": "https://it.wikipedia.org/wiki?curid=35452", "title": "Caramagna Piemonte", "text": "Caramagna Piemonte (\"Caramagna\" in piemontese) \u00e8 un comune italiano di abitanti della provincia di Cuneo in Piemonte.\nGeografia fisica.\nDista circa 52 chilometri da Cuneo e 36 chilometri da Torino. \nIl suo territorio si trova ad un'altitudine compresa tra i 243 e i 268 m s.l.m.\nStoria.\nL'antichit\u00e0 del Comune di \"Caramagna\" \u00e8 affermata da una lapide romana risalente al terzo o al secondo secolo d.C., rinvenuta nella chiesa parrocchiale, e da alcune tombe e frammenti delle antiche mura del paese, questo a conferma che il territorio era gi\u00e0 abitato fin da epoca molto antecedente l'anno mille.\nPrimi documenti ufficiali e fondazione Monastero.\nIl nome vero e proprio appare per la prima volta nel 1026 in un \"diploma\" di Corrado II imperatore, re di Germania e d'Italia, che conferma a Bosone e Guido figli di Arduino V, marchese di Torino, la signoria su tutte le terre da essi avute per successione ereditaria o legittimo acquisto, tra cui appunto Caramagna ed il suo castello.\nLa fondazione del Monastero di Santa Maria il 28 maggio 1028, per opera del marchese di Torino Olderico Manfredi e Berta sua moglie, accrebbe notevolmente la potenza del paese, che si estese nei suoi interessi in tutto il basso Piemonte ed in Liguria.\nDetto Manfredo istitu\u00ec poi erede del monastero direttamente \"Dio Onnipotente\" affidandone la cura alle monache dell'Ordine di San Benedetto affinch\u00e9 \"d\u00ec e notte innalzino preci al nostro Creatore\". Le monache non sempre seguirono queste indicazioni per cui nel 1444, a causa della loro condotta, le stesse vennero sostituite dall'equivalente Ordine maschile che a loro volta venne sostituito nel 1620 con i Girolamiti.\nIl feudo \"caramagnese\" dagli Arduino pass\u00f2 nel 1147 a Manfredo I di Saluzzo, poi ai conti di Luserna, al comune di Asti e di nuovo al Marchesato di Saluzzo di Manfredo II.\nNel 1250, con il consenso degli astigiani, Caramagna pu\u00f2 darsi un'organizzazione di tipo comunale. Base della nuova struttura di governo \u00e8 un Consiglio, detto di \"Credenza\", liberamente eletto. Il consiglio si compone di due sindaci e da altri 20-25 membri con compiti specifici per il comune, tra cui due \"massari delle strade\", tre \"ragionatori\", per la definizione delle imposte e, compito ambito, due \"estimatori del vino e delle carni\", per controllare la qualit\u00e0 delle derrate alimentari.\nNel 1305 Manfredo IV di Saluzzo nominava Feudatario il conte Antonio di Biandrate, nel 1374 ne prendeva possesso Amedeo IV di Savoia, poi successivamente Manfredo VI di Saluzzo, i Baroni Miolans, i Saluzzo Card\u00e9 ed infine i Saluzzo Miolans Spinola di Garessio.\nNel 1350 fa la sua terribile apparizione la peste; questo flagello colpir\u00e0 periodicamente Caramagna nei secoli seguenti, portata da forestieri o dagli eserciti che durante i loro trasferimenti sostavano nel paese. La peste, le devastazioni causate dagli accampamenti degli eserciti e le carestie porteranno in questo periodo medioevale una povert\u00e0 assoluta, testimoniata nel 1587 da una disposizione comunale che disponeva che \"ognuno qual coglier\u00e0 un pugno d'erba negli altrui prati incorrer\u00e0 nella pena\".\nVenti di guerra.\nNei secoli l'abitato di Caramagna venne ripetutamente investito dalle guerre per il possesso della regione. Anche se non vennero mai combattute battaglie nel proprio territorio, il passaggio e la sosta degli eserciti ferirono profondamente il comune lasciando sempre povert\u00e0 e devastazione. Le cronache raccontano del 1544 quando Caramagna fu incendiata e devastata dagli Spagnoli in ritirata e sconfitti nella vicina Ceresole. Nel 1690 un esercito di 15.000 Francesi, vincitore sul duca Vittorio Amedeo, piomb\u00f2 sul paese derubando e devastando l'abitato.\nIl 16 giugno 1706, durante l'assedio di Torino ad opera delle truppe francesi, la corte sabauda fu costretta a fuggire dalla capitale. Il corteo reale, diretto in Liguria, fece tappa a Caramagna; la corte, accolta presso il castello del paese, condusse con s\u00e9 la preziosa reliquia della Santa Sindone che, durante il breve soggiorno caramagnese, fu posta nella Chiesa di Santa Croce (nel 2010 l'associazione Albero Grande organizz\u00f2 una rievocazione storica della sosta a Caramagna nel 1706 della Sacra Sindone, con la partecipazione del Gruppo Storico Pietro Micca della Citt\u00e0 di Torino).\nNel 1789 la Francia \u00e8 agitata dalla grande Rivoluzione, il re Vittorio Amedeo III chiede aiuto all'Austria per contrastare i francesi. Nel 1792 un primo contingente di Austriaci si accampa nel paese, seguito da diverse altre divisioni. Questo esercito rimarr\u00e0 accampato nel paese per 3 anni, 6 mesi e 7 giorni: ci vorranno mesi per riparare i danni.\nDal risorgimento e Unit\u00e0 d'Italia.\nNel 1810 - in seguito a un tracollo finanziario di San Martino d'Agli\u00e8 - il castello venne venduto a un certo Paolo Gaviglio di Torino che, non riuscendo a sopportare i costi di manutenzione, decise di abbatterlo per reimpiegare e vendere i materiali.\nDurante il risorgimento diversi caramagnesi partecipano alle guerre di indipendenza ma anche ai moti rivoluzionari. Tra questi Luigi Ornato che, dopo un lungo esilio a Parigi, nel 1832 rientra a Caramagna dove riceve le visite dei patrioti Silvio Pellico, Giacinto Provana di Collegno, Vincenzo Gioberti e Cesare Balbo.\nPrima dell'unit\u00e0 d'Italia Caramagna fu infestata dal fenomeno del brigantaggio tanto che nel 1819 venne stabilit\u00e0 nel paese una stazione di Carabinieri Reali. Tanti briganti vennero arrestati mentre sempre inafferrabile rimaneva tale Domenico Becchio detto \"il Drag\u00f9n\". La paura nel paese era tale che il sindaco Perlo arriv\u00f2 a farsi scortare per il timore di attentati. Le cronache del paese perdono le tracce di questo bandito che entrer\u00e0 negli annali della storia in un modo insolito, essendo il primo condannato a morte accompagnato al patibolo da don Giuseppe Cafasso che, proprio per il servizio di \"prete della forca\", verr\u00e0 canonizzato nel 1947.\nNel 1898 Caramagna \u00e8 scelta per essere teatro di esercitazioni dell'esercito sabaudo; tra fine agosto e inizio settembre per sei volte ricevette la visita di re Umberto I che - come ricordano le cronache dichiara, in piemontese \"\"\u2026mi quand' che i m'treuvu s\u00ec cun vui autri, a m' s'mia propi d'essi a ca mia\".\" In occasione della prima visita l'amministrazione volle omaggiare il re dedicandogli una piazza, prima detta di Santa Croce.\nAnche Vittorio Emanuele III verr\u00e0 spesso in paese conquistando la simpatia dei caramagnesi.\nIl Novecento.\nImportante nel Novecento il fenomeno dell'emigrazione. Tra il 1915 ed il 1918 il paese d\u00e0 il massimo appoggio a tutti i profughi giunti dalle zone di guerra ed un numeroso gruppo di Caramagnesi si arruoleranno e partiranno per il fronte, in primis il sindaco, il Capitano Carlo Boetti. I caduti Caramagnesi saranno ben 36, nel secondo conflitto mondiale se ne piangeranno 29 ed altri 3 nella successiva guerra di liberazione.\nSimboli.\nLo stemma del comune di Caramagna Piemonte \u00e8 stato riconosciuto con decreto del capo del governo del 28 agosto 1931.\nMonumenti e luoghi d'interesse.\nCasa Einaudi di San Damiano Macra.\nNel 2012 il Comune di Caramagna acquisisce questo immobile nel comune di San Damiano Macra. Dopo il restauro, completato nell'estate 2014, la casa-vacanze ha aperto i battenti a un variegato numero di ospiti, ospitando ragazzi dei campi scuola, associazioni sportive in ritiro, gruppi di cittadini per gite fuori-porta fino ad essere sede staccata dei corsi dell'Unitre. La struttura \u00e8 stata denominata \"Casa Einaudi\" in quanto fu costruita dal nonno dell'ex presidente Luigi Einaudi quando era sindaco del paese della Val Maira.\nAree sportive e ricreative.\nCentro sportivo comunale con palazzo dello sport e bocciodromo. Campo di calcio su erba, due campi in erba sintetica, un campetto libero; campo di beach volley.\nDi fronte alla struttura palestra privata e centro tennis con campi in terra rossa, erba sintetica e piscina.\nPresso la localit\u00e0 \"Carmagnotta\" percorso ginnico all'aperto e area pescatori attrezzata con pedana per disabili e bambini\nBosco del Merlino.\nSi estende a circa un km a nord dell'abitato, \u00e8 costituito da due unit\u00e0 definite rispettivamente \"Bosco piccolo\" e \"Bosco grande\". Il bosco \u00e8 interessante soprattutto per la dotazione delle principali specie arboree ed arbustive autoctone della bassa pianura (farnia, frassino maggiore, carpino bianco) cui si affianca la presenza di alcuni piccoli impianti di noce nero. Oltre che da Caramagna, il bosco \u00e8 facilmente raggiungibile in bicicletta a partire dal Parco del Castello Reale di Racconigi, seguendo i cartelli dell'itinerario \u201cBosco del Merlino\u201d del sistema \"Cyclo Monviso\".\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Caramagna Piemonte sono , cos\u00ec suddivisi per nazionalit\u00e0, elencando per le presenze pi\u00f9 significative:\nIstituzioni, enti e associazioni.\nSono a disposizione degli anziani un centro incontri comunale e uno parrocchiale.\nLa Casa di Riposo San Giuseppe ha a disposizione 78 posti letto.\nCultura.\nIstruzione.\nScuole.\nSono presenti sul territorio un Micro Nido Comunale', la scuola dell'Infanzia Statale \"Ruatti\", la scuola Primaria Statale \"L.Ornato\", la scuola Secondaria di Primo Grado Statale.\nEventi.\nQuarta domenica di settembre, festa della Beata Caterina Mattei\nI \"Canton\".\nDa secoli Caramagna \u00e8 divisa in contrade, chiamate in piemontese \"Canton\" (): quelli di San Biagio, di San Sebastiano, di San Rocco, di San Lorenzo, di San Martino-Rovarino e della Villa. In occasione della festa del paese ogni contrada sfila con il proprio stendardo e con dei figuranti a rappresentare degli episodi del passato.\nPer anni i vari rioni si sono sfidati nel palio del Grana Padano, una corsa a staffetta della piazza della Parrocchia dove il testimone, portato a spalle dai corridori, era una forma di formaggio di circa 30\u00a0kg.\nEconomia.\nFino al 1960 l'economia del paese era prevalentemente agricola (80% degli abitanti) dopodich\u00e9, con la modernizzazione delle attrezzature agricole, molti concittadini si dedicarono all'industria e all'artigianato. Oggi solo pi\u00f9 il 18% si dedica all'agricoltura, coltivando senza difficolt\u00e0 gli stessi terreni del passato. La coltivazione produce foraggi che provengono da prati stabili, mentre i campi producono in gran parte mais. Prodotti che consentono una buona produzione di carne (bovini di razza piemontese) e molto latte; le Fattorie Osella ne lavorano oltre 100.000\u00a0kg giornalieri. Gli abitanti di Caramagna, in grande maggioranza di origine contadina, si sono dedicati come detto all'industria e all'artigianato creando industrie soprattutto casearie, a ruota seguono quelle metalmeccaniche, produzione di laminati e di imballaggi, aziende artigiane e commerciali.\nAmministrazione.\nGemellaggi.\nDal 13 ottobre 2001 la citt\u00e0 di Caramagna Piemonte \u00e8 gemellata con la municipalit\u00e0 di Alicia nella provincia di C\u00f3rdoba (dipartimento di San Justo - Argentina).\nDomenica 26 settembre 2010, in occasione dei festeggiamenti patronali per la Beata Caterina Mattei, si \u00e8 concretizzato nella sala consiliare del Municipio il gemellaggio tra Caramagna Piemonte e Aquilonia, in provincia di Avellino.\nSport.\nIl palazzo dello sport di Caramagna ospita le partite casalinghe della squadra CLD Carmagnola, societ\u00e0 di calcio a 5 che milita in Serie A2 girone A. Nel 2014 dall'esperienza della US Caramagnese e dalla CLD \u00e8 nata la societ\u00e0 Cld Caramagnese calcio.\nDalla stagione 2013-14 \u00e8 la casa della squadra di Serie D dei Gators, che si allena e disputa le partite casalinghe a Caramagna. La squadra dei Gators organizza un corso di minibasket. Altre associazioni sportive che operano a Caramagna sono: Okinawa Caramagna (Karate), Cbs sport (calcio a 7), Podistica Caramagna, Granda Nord (bocce), Bocciofila, S.P.S.C. La Moglia.\nCuriosit\u00e0 e aneddoti.\nNel 1516 viene nominato Signore di Caramagna Giacomo Miolans, appena quattordicenne. Ad attenderlo al suo arrivo in paese, oltre all'amministrazione, si presentano \"al gran completo e in sgargianti divise, l'Abbadia dei Pazzi, la pi\u00f9 antica associazione giovanile del paese.\"\nCompare invece nel 1733 la Congregazione di carit\u00e0 che ha fini assistenziali durante i periodi di guerra o carestie.\nNel 1833 e 1838 alcuni giovani tentarono di fondare una compagnia teatrale che venne presto soppressa dalle autorit\u00e0 per paura che fosse fomento di idee rivoluzionarie. Soltanto nel 1854, grazie al rinnovato clima politico, i giovani poterono iniziare ad esprimersi in compagnie filodrammatiche, devolvendo i proventi degli spettacoli in beneficenza.\nNel 1892 venne compiuto un efferato delitto, in pieno giorno, per le strade di Caramagna. Dell'omicida si interess\u00f2 il famoso criminologo Cesare Lombroso cercando di giustificare - tramite l'analisi del cranio dell'assassino - la sua predisposizione a comportamenti criminali dicendo: \"dai caratteri fisici appare un uomo profondamente anomalo per esagerata brachicefalia, anzi trococefal\u00eca, per molti caratteri degenerativi, come il torus occipitale, diastema dei denti, archi sopraccigliari esagerati, enorme mandibola\". (C. Lombroso - La perizia Psichiatrica)\nLa frazione del comune di Imperia Caramagna Ligure (comune autonomo fino al 1923), deve il suo nome a una congregazione di monache di Caramagna Piemonte, che nel Medioevo ottennero tale zona come feudo e la chiamarono col nome del loro paese d'origine."}
{"id": "35453", "revid": "1516566", "url": "https://it.wikipedia.org/wiki?curid=35453", "title": "Card\u00e8", "text": "Card\u00e8 (\"Card\u00e8\" in piemontese, \"Cardeum \"in latino) o Card\u00e9 (in italiano o ) \u00e8 un comune italiano di abitanti della provincia di Cuneo in Piemonte.\nOrigini del nome.\nDocumenti del XIII secolo fanno cenno ad una selva chiamata \u201cnemus Cardesii\u201d, \u201cnemus Cardeti\u201d, \u201cnemus Cardei\u201d ossia bosco di Cardesio, di Cardetto, di Card\u00e8. Il poleonimo proviene evidentemente dalle condizioni del terreno incolto, prevalentemente caratterizzato da rovi e cardi selvatici: Card\u00e8 era quindi il nome della selva. In una documentazione del 1324 \u00e8 detto chiaramente: \u00abNemus quod appellatum est Cardettum\u00bb.\nInfrastrutture e trasporti.\nStrade.\nIl comune \u00e8 interessato dalla strada Provinciale 29 e dalla strada Provinciale 175."}
{"id": "35454", "revid": "1862310", "url": "https://it.wikipedia.org/wiki?curid=35454", "title": "Carr\u00f9", "text": "Carr\u00f9 (\"Car\u0215\" in piemontese) \u00e8 un comune italiano di abitanti della provincia di Cuneo in Piemonte, situato all'inizio della Langa (\u00e8 anche detto \"P\u00f2rta dla Langa\").\nStoria.\nIn origine la zona dove oggi \u00e8 edificata Carr\u00f9 era abitata dai Celti Bagienni.\nIn tempo medioevale Carr\u00f9 fece parte della Contea di Bredolo (Mondov\u00ec) e nel 901 pass\u00f2 sotto l'amministrazione della signoria dei Vescovi d'Asti. Nel 1250 fu ceduta nuovamente al comune di Mondov\u00ec alla famiglia dei Bressano. Sottomessosi agli Angi\u00f2, Carr\u00f9 pass\u00f2 nel 1258 alla famiglia francese e nel 1318 ai principi d'Acaia sino al 1370, anno in cui pass\u00f2 sotto al marchese di Monferrato.\nPass\u00f2 quindi sotto i marchesi di Ceva nel 1372 e nel 1418 sotto Ludovico Costa, Luogotenente del principe Ludovico d'Acaia: il feudo rester\u00e0 nominalmente alla famiglia Costa sino al 1872.\nNel XVI secolo Carr\u00f9 fu preda di saccheggi e di stragi da parte delle truppe francesi e spagnole, nonch\u00e9 decimata da pestilenze e carestie.\nI Carruccesi si vendicarono nel 1704 quando durante la secessione in Spagna furono tenute prigioniere duecento truppe provenienti da Francia e Spagna.\nNel 1706 pi\u00f9 di trecento Carruccesi presero parte alla difesa di Torino contro i Franco-Ispanici , i quali tra il 1726 ed il 1728, transitando per la zona, si fecero rifornire dagli abitanti del paese, assestando un duro colpo all'economia della zona.\nA Carr\u00f9 transit\u00f2 pure Napoleone Bonaparte, la sera del 23 aprile 1796 (dopo le vittorie sulle truppe austro-ungariche a Dego, Cairo Montenotte, Cosseria, Millesimo, San Michele Mondov\u00ec e Mondov\u00ec), durante la sua discesa in Italia. Le sue armate si fermarono a dormire sulla collina Preosa, mentre Napoleone dorm\u00ec in paese, in una casa nell'odierna via Mazzini appartenente all'avvocato Piero Antonio Massimino, decretando che 60.539 lire dovevano essere date ai suoi soldati come tassa da parte dei cittadini.\nNel 1799 si stanziarono le truppe austro-russe che, dopo le razzie dei francesi, dilapidarono Carr\u00f9 di viveri e ai cittadini furono imposte pesanti tasse.\nDopo la Battaglia di Marengo nel 1800 i francesi tornarono a Carr\u00f9, devastando la campagna ed imponendo nuovi e pesanti tasse, rimanendovi sino al 1815, l'anno della restaurazione.\nDurante la seconda guerra mondiale. le truppe tedesche presero il controllo del castello di Carr\u00f9 (oggi sede della Banca Alpi Marittime) e durante il periodo della liberazione morirono diciassette partigiani Carruccesi nel tentativo di liberare il paese, tra i quali era presente Giuseppe Perotti (Medaglia d'oro al Valor Militare).\nLeggende.\nOgni paese ha le proprie leggende che si tramandano oralmente di generazione in generazione. Carr\u00f9 ne ha una molto famosa: si tratta della \"\"Storia della Dama Blu\".\"\nPaola Cristina del Carretto era la moglie di Gerolamo Costa, padrone di Carr\u00f9 ed entrambi si dilettavano con la caccia: a quel tempo c'erano gi\u00e0 armi abbastanza moderne, ma ciononostante i nobili preferivano utilizzare le frecce, quasi a riprodurre i modelli mitologici classici.\nPer l'appunto una freccia fu fatale a questa Dama che mor\u00ec durante una battuta di caccia.\nDi lei \u00e8 ricordato un quadro in cui indossa i panni della dea Diana cacciatrice con vesti blu: \u00e8 per questo che \u00e8 conosciuta come la Dama Blu.\nNon si \u00e8 mai saputo chi fosse stato ad ucciderla il primo venerd\u00ec del settembre 1663: si dice tuttavia che ogni primo venerd\u00ec del mese la dama esca da questa tela, che si trova nel castello, per cercare ancora i suoi assassini.\nMonumenti e luoghi d'interesse.\nCarr\u00f9 conta vari edifici storici, tra cui ricordiamo : \nIl castello, ristrutturato negli anni ottanta, \u00e8 sede della Cassa rurale ed artigiana di Carr\u00f9, ora Banca Alpi Marittime - Credito Cooperativo Carr\u00f9.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Carr\u00f9 sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nCarr\u00f9 era servita da una propria stazione ferroviaria posta lungo la Ferrovia Bra-Ceva. La ferrovia \u00e8 stata chiusa in seguito ai danni subiti dalla alluvione del 1994."}
{"id": "35455", "revid": "1862310", "url": "https://it.wikipedia.org/wiki?curid=35455", "title": "Cartignano", "text": "Cartignano (\"Cartinhan\" in occitano, \"Cartignan\" piemontese) \u00e8 un comune italiano di 177 abitanti della provincia di Cuneo in Piemonte.\nFaceva parte della comunit\u00e0 montana Valli Grana e Maira.\nGeografia fisica.\nIl comune si trova in valle Maira e il suo territorio \u00e8 attraversato dall'omonimo torrente. Sulla destra orografica, il comune risulta separato dalle punte rocciose settentrionali (lou Felh) del monte costa del vallone (1286 m s.l.m.) dal comune di Dronero. Questo confine continua ad est lungo il rio Moschieres. Sempre ad est, ma sulla sinistra orografica, il confine prosegue, nei pressi delle borgate Sperone e Pradelmezzo con il comune di Roccabruna. A nord, si ha il confine con Melle a cavallo della cima monte del Cornet (1944 m s.l.m.). Ad ovest Cartignano confina con il comune di San Damiano Macra, discendendo dalle pendici del Cornet fino a tornare sulle rocce occidentali de monte costa del vallone.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', che amministrava tutto il territorio del comitato di Bredolo cui era inserita anche la val Maira, mentre in seguito dall'VIII secolo la gestione della vallata sar\u00e0 poi organizzata dall'abbazia di Villar San Costanzo."}
{"id": "35457", "revid": "76069", "url": "https://it.wikipedia.org/wiki?curid=35457", "title": "Casalgrasso", "text": "Casalgrasso (\"Casalgrass\" o \"Cas\u00e0l\" in piemontese) \u00e8 un comune italiano di abitanti della provincia di Cuneo in Piemonte.\nStoria.\nIl Maresciallo Catinat, al servizio del Re Sole, che minacciava di occupare il Piemonte, si trov\u00f2 a dover attraversare il Po al guado di Casalgrasso, ma i casalgrassesi cercarono di opporgli una qualche resistenza. Per i francesi fu facile venirne a capo e il Catinat, dopo aver sconfitto l'esercito sabaudo a Staffarda, si ricord\u00f2 dell'affronto e bruci\u00f2 il paese, che venne poi tutto ricostruito e che ancora oggi vanta come motto comunale la frase \"Hostibus resistit\", cio\u00e8 \"Ho resistito al nemico\".\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Casalgrasso sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nEventi.\nLa festa patronale, dedicata a san Giovanni Battista, si tiene ogni anno la terza domenica di giugno ed \u00e8 organizzata dalla Pro Loco del paese.\nLa quarta domenica di settembre si tiene la \"Sagra dei Tajarin\" (degustazione del tipico piatto piemontese) organizzata dal gruppo ricreativo \"I Baloss\".\nEconomia.\nL'economia \u00e8 prevalentemente agricola, con diversi insediamenti industriali rivolti alla commercializzazione di macchinari per l'agricoltura e affini.\nInfrastrutture e trasporti.\nTra il 1881 e il 1950 il comune fu servito dalla tranvia Torino-Saluzzo."}
{"id": "35458", "revid": "6923", "url": "https://it.wikipedia.org/wiki?curid=35458", "title": "Sambuca di Sicilia", "text": "Sambuca di Sicilia (\"Sammuca\" in siciliano) \u00e8 un comune italiano di abitanti del libero consorzio comunale di Agrigento in Sicilia.\nDi origini arabe, per distinguerla dal comune omonimo toscano, nel 1864 venne aggiunto \"Zabut\" dal nome dell'antico castello cos\u00ec denominato dall'emiro Al Zabut; ma nel 1923 assunse la denominazione attuale.\nGeografia fisica.\nTerritorio.\nAdagiata su una collina, Sambuca di Sicilia dista 89\u00a0km da Agrigento e 78\u00a0km da Palermo, si trova nella Valle del Belice a 350 m s.l.m. Sambuca \u00e8 circondata a nord-est da boschi e colline, tra le quali svetta la cima di Monte Adranone (889 m), il versante sud del Monte Genuardo, il Pizzo del Corvo e la Montagna Grande; a sud-ovest dalle valli del fiume Carboj e del torrente Rincione che formano il bacino artificiale del Lago Arancio.\nIl territorio di Sambuca confina con i comuni di Contessa Entellina, Giuliana, Caltabellotta, Sciacca, Menfi e Santa Margherita di Belice e presenta un'enclave rappresentata da una parte del territorio di Bisacquino.\nClima.\nLa costante di Sambuca di Sicilia \u00e8 il clima di tipo Mediterraneo con temperatura media di 24 - 26\u00a0\u00b0C in luglio e agosto e con punte massime di 40 - 43\u00a0\u00b0C e con temperatura media di 10 - 12\u00a0\u00b0C in gennaio e febbraio e con punte minime di 0 - 2\u00a0\u00b0C. Il clima \u00e8 caratterizzato da lunghe siccit\u00e0 estive e inverni miti e piovosi, con gelate sporadiche.\nClassificazione climatica:\nOrigini del nome.\nL'origine di Sambuca \u00e8 incerta, cos\u00ec come l'origine del nome \u00e8 incerto. Le principali ipotesi per il nome sono: \nStoria.\nStoria di Sambuca.\nPeriodo arabo.\nL'odierna Sambuca fu fondata dagli Arabi intorno all'830, qualche anno dopo il loro sbarco in Sicilia e la chiamarono Zabuth (per ricordare l'omonimo emiro arabo Al-Zabut che aveva fatto erigere in quel luogo un castello) e la costruirono alle pendici del Monte Genuardo, tra il fiume Belice e il Sosio, a 350 metri s.l.m..\nA nord il castello \u00e8 protetto da muraglie merlate, con saettere, a sud, il Casale adiacente si snoda nel quartiere arabo. Sambuca conserva ancora le tracce di questa sua matrice islamica nel \"quartiere arabo\", costruito da un impianto urbano che si svilupp\u00f2 attorno a sette \"vicoli saraceni\" (\"li setti vaneddi\"), trasformati in un museo vivente di storia arabo-sicula e nella fortezza di Mazzallakkar sulle sponde del lago Arancio che viene sommersa ogni qualvolta s'innalza il livello del Lago.\nPeriodo normanno.\nMantenne l'antico nome anche quando Guglielmo II, detto \"Il Buono\", donava alla chiesa di Monreale la \"Chabuta seu Zabut\", cio\u00e8 la \"Splendida ovvero Zabut\". Nel 1185, infatti, viene indicato con la denominazione di Rahal-Zabuth che significa appunto \"casale di Zabuth\". Nello stesso anno il castello arabo viene ceduto alla famiglia Barberini di Monreale, che lo mantiene fino al 1570, anno in cui viene ceduto alla famiglia Beccadelli di Bologna.\nPeriodo svevo.\nZabut fu abitata da popolazione islamica fino al tredicesimo secolo fino a quando si ribell\u00f2 alle operazioni di consolidamento imperiale ordinate da Federico II che costru\u00ec il Castello di Giuliana da usarsi come quartier generale per la soluzione della \"questione saracena\" in Sicilia. Zabut resistette per due anni. La resistenza fu stroncata nel 1225 e la strage fu totale.\nIntorno al 1800 a Sambuca si forma un gruppo di intellettuali, tra cui Emanuele Navarro della Miraglia. Oggi a testimonianza della fervente e vivace borghesia del tempo rimane il teatro dell'800: gioiello in miniatura ancora attivo e funzionante.\nIl nome Sambuca Zabut fu cambiato, dai fascisti, in Sambuca di Sicilia nel 1923, e con questo nome oggi \u00e8 conosciuta.\nPeriodo aragonese.\nLa cittadina-fortezza di Zabut, dopo l'eccidio e la deportazione dei superstiti saraceni, fu lentamente ricostruita. Gli arabi convertitisi al cristianesimo per paura o per convinzione e i cristiani del vicino Casale di Adragnus convissero insieme pacificamente. Appare rilevante che Adragna \u00e8 chiamata Casale, nel senso di borgata campestre, per un processo di decadenza, ormai inarrestabile, mentre Sambuca \u00e8 definita con l'appellativo pi\u00f9 prestigioso di Castello, che significa paesetto fortificato.\nIl Casale di Adragnus fu distrutto nell'autunno del 1411, sul finire della lunga guerra di successione al Regno di Sicilia, la cui protagonista fu una donna, la regina Bianca di Navarra. Gli Adragnini si trasferirono cos\u00ec nella fortezza di Zabut, risparmiata alla distruzione per l'eroica resistenza opposta all'assedio dei seguaci del Barone di Modica, Bernardo Cabrera, e per l'imponenza delle sue fortificazioni.\nPeriodo rinascimentale.\nIntorno al 1510, si ha notizia di una presenza ebraica nel territorio, a testimoniare che, ormai, Sambuca \u00e8 un punto di attrazione consolidato. Significativa risulta anche la sua espansione edilizia. Viene, infatti, edificato palazzo Panitteri, quale torrione d'avamposto del castello di Zabut, che, nel secolo successivo, si trover\u00e0 al centro dell'abitato.\nCome attestano vari censimenti, Sambuca tende ad aumentare la sua popolazione e ad espandere il suo tessuto urbano. Il dato pi\u00f9 significativo \u00e8 fornito da Rocco Pirri, che, nel 1575, rileva 1427 abitazioni e 5602 abitanti. Ferve l'attivit\u00e0 edilizia e nascono iniziative associative, specie nell'ambito religioso.\nDa baronia la Terra della Sambuca venne promossa con privilegio di Filippo II - Madrid 15 novembre 1570 - a Marchesato.\nPeriodo barocco.\nDurante il Seicento Sambuca si accresce ancora verso la valle della collina su cui sorge e si va a creare un asse principale, la via del Corso, lungo il quale sorgono tutti gli edifici nobiliari e i luoghi di culto. In questo modo viene trasferito il centro cittadino, dalla zona araba verso il quadrilatero che accoglie la chiesa del Carmine, il monastero di Santa Caterina e i palazzi Ciaccio e Beccadelli.\nIl marchesato della Sambuca, il 16 settembre 1666, pass\u00f2, a causa di un matrimonio, ai Beccadelli di Bologna, assurti successivamente al rango di principi con il principato di Camporeale. Il titolo viene a tutt'oggi detenuto dagli eredi. Tra i principi marchesi della Sambuca, i pi\u00f9 celebri furono Don Pietro (1695-1781) e il figlio Don Giuseppe (1726-1813).\nPeriodo borbonico.\nProsegue la crescita demografica di Sambuca. A met\u00e0 del settecento Vito Amico calcola in 8892 il numero dei suoi abitanti.\nLa crescente importanza di Sambuca trova riscontro nel prestigio goduto dal suo rappresentante al Parlamento: nel 1707, il Marchese della Sambuca siede nel braccio Militare e, tra i 37 marchesi, occupa l'undicesimo posto.\nNel primo quarantennio dell'Ottocento continua lo svilimento del Castello di Zabut che nel 1819 \u00e8 ridotto a carcere feudale, nel 1830 viene smembrato e saccheggiato da privati e nel 1837 demolito e sostituito da costruzioni insignificanti.\nDa qui all'Unit\u00e0, la vita di Sambuca appare prospera e vivace. Le campagne producono grano, vino, olio, mandorle e pistacchi, ma si raccolgono, sulle montagne, anche capperi e palma nana. Fervono anche le iniziative culturali. In quegli anni si form\u00f2 una classe medio-borghese illuminata, che in Vincenzo Navarro (1800-1867) e nel figlio Emanuele Navarro della Miraglia (1838-1919), ebbe gli animatori pi\u00f9 qualificati essendo ad un tempo letterati, poeti e patrioti. Il salotto letterario di questo piccolo centro d\u00e0 origini a discussioni sull'arte e sulla letteratura: dal carteggio tra Navarro e Luigi Capuana sembra che qui sia nato il verismo.\nIntorno al 1850 alcune famiglie borghesi di Sambuca costruiscono il teatro L'Idea.\nPeriodo risorgimentale.\nL'accrescimento della popolazione determina l'allargamento e la ristrutturazione del tessuto urbano. Le positive conseguenze dell'unificazione italiana si visualizzano, a Sambuca, nel miglioramento dei collegamenti stradali e ferroviari. Nel 1870 viene aperta la rotabile Palermo-Chiusa-Sambuca-Sciacca. Nel 1875 via del Corso \u00e8 prolungata di 117 metri. Si apre via Libert\u00e0, si crea una piazzetta e si ricava uno spazio su cui formare una villa. Contemporaneamente viene dato l'appalto per realizzare, in ghisa, le condutture esterne di acqua ed \u00e8 introdotta l'illuminazione pubblica. Nel 1882 viene inaugurato il teatro, che diviene comunale.\nPeriodo fascista.\nNel 1923 Mussolini cancell\u00f2 Zabut dal nome e specific\u00f2 Sambuca regionalmente aggiungendo \"di Sicilia\". Nel periodo fascista viene demolito il chiostro del monastero di santa Caterina, prospiciente via Mercato (oggi via Roma), per costruirvi una piazzetta, sulla quale, nel 1929, si inaugura un monumento ai caduti.\nPeriodo repubblicano.\nRisale al 15 gennaio 1968 il terremoto del Belice, a causa del quale Sambuca sub\u00ec moderati danni. Da quella data, oltre alle ricostruzioni del centro storico della citt\u00e0, fu costruita una nuova area abitata nella zona denominata P\u00ecgnolo.\nNegli anni ottanta Sambuca di Sicilia vive un fervente periodo. Risalgono a questo periodo i campionati mondiali di sci nautico, canoa e windsurf sul lago Arancio, la creazione del parco della Resinata, la fondazione di nuove cooperative che danno lavoro ai cittadini, il gemellaggio con la citt\u00e0 statunitense di Winter Haven, Florida.\nTra gli artisti sambucesi del Novecento si ricordano i poeti Baldassare Gurrera e Pietro La Genga, e il pittore Gianbecchina, apprezzato dalla critica italiana e internazionale.\nNel 1992 viene restituito alla cittadinanza il teatro comunale L'Idea, restaurato dopo essere stato danneggiato dal terremoto. Sul finire del ventesimo secolo fu fondata la pinacoteca \"Istituzione Gianbecchina\", presso la sconsacrata chiesa di San Calogero, che ospita alcune delle opere del maestro siciliano donate al comune.\nNel 2013 fu istituito il museo archeologico \"Palazzo Panitteri\", che accoglie i reperti greco-punici provenienti dalla vicina area archeologica di monte Adranone.\nNel 2014 per la grande rilevanza artistica, culturale e storica, per l'armonia del tessuto urbano, la vivibilit\u00e0 e i servizi ai cittadini la cittadina \u00e8 inclusa nel club de \"I borghi pi\u00f9 belli d'Italia\".\nSambuca di Sicilia ha partecipato al programma televisivo di Rai 2 \"Mezzogiorno in famiglia\", nella stagione 2014/2015, affermandosi campione finale nella gara tra i comuni italiani partecipanti e vincendo uno scuolabus.\nIl 27 marzo 2016, dopo quasi due mesi di votazioni \"online\" all'interno della trasmissione Rai \"Kilimangiaro\", Sambuca di Sicilia \u00e8 stata proclamata \"Borgo dei Borghi\", il pi\u00f9 bello tra i borghi d'Italia..\nNel settembre 2017 aderisce al progetto \"Le vie del Sambuco\" con i comuni siciliani di Savoca e Troina.\nNel 2019 il comune ha iniziato a vendere 16 immobili a 1 euro; l'iniziativa ha avuto particolare successo grazie alla copertura mediatica della CNN, che ha attratto l'interesse anche dell'attrice statunitense Lorraine Bracco, la quale ha deciso di comprarne uno e utilizzarlo per la realizzazione di una serie televisiva con HGTV.\nSimboli.\nLo stemma del comune di Sambuca di Sicilia \u00e8 stato riconosciuto con decreto del capo del governo del 27 maggio 1929.\nLa sua blasonatura \u00e8: troncato d'azzurro e di rosso, ad un'arpa, attraversante, sormontata da una stella, il tutto d'oro; lo scudo racchiuso tra due ali con sopra una corona a sette punte e con in basso la scritta in latino \"Volat ad aethera virtus\" (\"La virt\u00f9 vola al cielo\").\nIl gonfalone \u00e8 uno stendardo di colore azzurro e di forma rettangolare.\nL'arpa \u00e8 un'arma parlante poich\u00e9 si ipotizza che il nome del paese sia derivato dalla sambuca, strumento musicale simile ad una piccola arpa. La stella simboleggia l'aspirazione a cose superiori o ad azioni sublimi.\nLa corona, a sette punte e cinque perle, che timbra lo scudo ricorda il marchesato della famiglia Beccadelli di Bologna, marchesi di Sambuca.\nMonumenti e luoghi d'interesse.\nTanti stili si sono intrecciati e di tante epoche Sambuca \u00e8 testimone e conserva i segni. Sul monte Adranone sorge il complesso archeologico del IV secolo a.C. e l'antico casale arabo nell'area di villeggiatura. Facciate barocche e palazzi dell'Ottocento si mescolano ad una centro storico di origine araba le cui espressioni pi\u00f9 vive sono \"li setti vaneddi\" (sette vicoli saraceni), la chiesa della Matrice e il terrazzo Belvedere, resti dell'antico castello dell'Emiro. Importanti anche il seicentesco palazzo Panitteri (nei pressi del Museo etno-antropologico), il palazzo dell'Arpa (sede del Municipio) e il palazzo Ciaccio, la chiesa del Carmine con la statua marmorea di scuola gaginiana della Madonna dell'Udienza, Patrona di Sambuca di Sicilia, e la chiesa di San Michele Arcangelo con il fercolo equestre in legno di San Giorgio che trafigge il drago. Segno di una popolazione attenta alla cultura \u00e8 il teatro comunale L'Idea e l'Istituzione Gianbecchina.\nFuori dal centro storico, rimangono le antiche torri di Pandolfina e Cellaro e il fortino di Mazzallakkar del quale emergono le torri nei soli mesi estivi quando il livello del Lago Arancio si abbassa.\nCultura.\nBiblioteche.\nLa biblioteca comunale \"Vincenzo Navarro\", sita in via Pietro Caruso numero 1 e intitolata al medico e letterato sambucese dell'Ottocento, fa parte del polo Servizio Bibliotecario Nazionale di Agrigento. La biblioteca contiene numerosi volumi locali e internazionali.\nTeatri.\nIl teatro comunale L'Idea, sito nel Corso Umberto I al civico 22, quasi di fronte alla villetta comunale, fu costruito fra il 1848 e il 1851, da un gruppo di borghesi sambucesi amanti dell'arte. La struttura architettonica e lo stile ricalcano grandi teatri come il Bellini di Catania, il Politeama di Palermo, il Pirandello di Agrigento. Sul finire dell'Ottocento, restaurato e decorato in stile liberty dal pittore Domenico Ferrara, ritorn\u00f2 alla pubblica fruizione, ospitando importanti compagnie teatrali e celebri attori. Danneggiato gravemente dal terremoto del gennaio 1968, nel 1993, fu definitivamente restaurato e restituito ai cittadini sambucesi. Il teatro pu\u00f2 ospitare circa duecentocinquanta persone. Oggi il teatro \u00e8 gestito da un consiglio d'amministrazione, nomitato dall'amministrazione comunale, che ogni anno organizza stagioni teatrali con attori di livello nazionale. Altres\u00ec il teatro svolge importanti funzioni socio-culturali come centro di preparazione e formazione teatrale e musicale e come struttura ricettiva di convegni e attivit\u00e0 culturali aperte a tutte le espressioni.\nMusei.\nIl museo archeologico \"Palazzo Panitteri\" \u00e8 stato inaugurato nel 2013 e raccoglie pregiati reperti provenienti dal sito archeologico di Monte Adranone. Emblema del museo \u00e8 la Demetra dalle Belle Chiome. Tra i reperti \u00e8 possibile osservare cinture bronzee, strigili, suppellettili, vasi di ceramica attica e vasi di origini puniche, colonne e capitelli dorici e ionici, e molto altro ancora. Il percorso espositivo si estende tra le stanze del secentesco Palazzo Panitteri, appartenuto a importanti famiglie sambucesi, che presenta un caratteristico cortile con scala catalana e un giardino con piante ornamentali mediterranee.\nIl museo delle sculture tessili di Sylvie Clavel, sito nelle stanze dell'ex monastero di Santa Caterina, ospita le opere dell'artista francese, imperniate sul nodo e l'intreccio di fibre vegetali, offrono la possibilit\u00e0 di esplorare la dimensione psicofisica dell'essere, con risultati unici nel panorama artistico europeo.\nLa pinacoteca \"Istituzione Gianbecchina\", sorta nel dicembre 1997 espone alcune opere donate dal maestro Gianbecchina alla sua citt\u00e0 natale. Oli su tela, acquarelli, schizzi, acqueforti che coprono un arco di tempo dal 1924 al 1996 e illustrano il prestigioso cammino dell'artista, che evidenzia l'anima e le tinte cromatiche della Sicilia. Essa rappresenta per Sambuca un laboratorio permanente in cui nascono e maturano progetti tra arte e cultura, tra valorizzazione delle potenzialit\u00e0 del territorio e promozione del turismo.\nEditoria.\nLa intensa attivit\u00e0 culturale che trova radici nell'Ottocento \u00e8 proseguita anche nel Novecento con la pubblicazione di un mensile, \"La Voce di Sambuca\", fondato da Alfonso Di Giovanna e diretto da Licia Cardillo Di Prima. Il primo numero \u00e8 uscito nell'ottobre del 1958. A dicembre 2008, anno del 50\u00ba anniversario, sono stati pubblicati ben 422 numeri, per 4.000 pagine, e oltre 20.000 articoli.\nFeste religiose.\nLa terza domenica di maggio si festeggia Maria Santissima dell'Udienza, patrona di Sambuca di Sicilia, con una processione cinquecentenaria che passa per le principali vie del centro storico tutta la notte.\nIl 23 aprile si festeggia san Giorgio martire, compatrono di Sambuca che benedice i campi e tutte le famiglie del piccolo comune. Caratteristica \u00e8 la zabbinata offerta dai casari del luogo.\nIl Venerd\u00ec Santo si tiene la processione del Cristo Morto seguito dalla statua lignea di Maria SS. Addolorata; la successiva domenica di Pasqua alle 12:00 in piazza si celebra l'incontro di Cristo Risorto con la Madonna e San Michele Arcangelo.\nAltre processioni sono quelle di san Giuseppe il 19 marzo, San Giuseppe del Serrone l'ultima domenica di agosto, Maria Santissima Bammina l'8 settembre in contrada Adragna, santa Lucia il 13 dicembre.\nAltra ricorrenza religiosa, ma da pochi anni priva di processione, \u00e8 la festa di Maria SS. dei Vassalli, che si celebra il 5 agosto nell'omonima chiesa. Per l'occasione viene distribuita la \"pasta con le fave secche\" chiamata \"Virgineddi\".\nIl 13 giugno in onore di sant'Antonino e il 21 settembre tradizionalmente si tiene la fiera degli animali.\nEconomia.\nL'economia della zona \u00e8 principalmente a carattere agricolo-pastorale. Importante \u00e8 la produzione di olio con l'autoctona Oliva Nocellara del Belice (DOP).\nInoltre vi sono numerosi allevamenti di ovini che contribuiscono alla produzione di prodotti caseari locali, tra i quali la Vastedda della Valle del Belice DOP.\n\u00c8 da ricordare la pasticceria locale, famosa per vari dolci: la Minna di virgini, prodotto agroalimentare tradizionale, i dolci di mandorle, i cucciddata, le cassatedde.\nLe attivit\u00e0 attivit\u00e0 turistiche sono moderatamente sviluppate, il comune \u00e8 associato al club de I borghi pi\u00f9 belli d'Italia. In seguito alla partecipazione al programma di Rai 3 \"Kilimangiaro - Il Borgo dei Borghi\" \u00e8 stata proclamata \"Borgo dei Borghi 2016\".\nIl vino, tipico il Sambuca di Sicilia DOC, \u00e8 la principale risorsa dell'economia locale, viene prodotto in numerose cantine ed esportato. Il comune fa parte dell'Associazione Nazionale Citt\u00e0 del Vino, dell'Unione dei comuni Terre Sicane, del distretto turistico regionale \u201cVini &amp; Sapori di Sicilia\u201d e dell'Associazione Citt\u00e0 del Bio - Cultura del territorio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nSambuca di Sicilia \u00e8 gemellata con:\nAltre informazioni amministrative.\nIl comune di Sambuca di Sicilia fa parte delle seguenti organizzazioni sovracomunali: regione agraria n.2 (Colline del Carboj).\nInfrastrutture e trasporti.\nIl Comune \u00e8 interessato dalla Strada statale 188 Centro Occidentale Sicula e dalla Strada Provinciale 69."}
{"id": "35459", "revid": "1318658", "url": "https://it.wikipedia.org/wiki?curid=35459", "title": "Cividale del Friuli", "text": "Cividale del Friuli (o semplicemente Cividale, \"Civid\u00e2t\" in friulano standard , \"\u010cedad\" in sloveno) \u00e8 un comune italiano di abitanti in Friuli-Venezia Giulia: fondato in epoca romana da Giulio Cesare con il nome di \"Forum Iulii\", da cui poi ha preso il nome tutta la regione, divenne il capoluogo del ducato longobardo del Friuli, della Marca friulana e capitale temporale del Patriarcato di Aquileia.\nGeografia fisica.\nTerritorio.\nCividale si estende su una superficie di 49,50\u00a0km\u00b2, dall'altitudine minima di 97 metri alla massima di 508 metri, ai piedi dei colli del Friuli orientale, nelle Valli del Natisone, sulle sponde del Natisone, a 17\u00a0km da Udine, sulla strada che collega la pianura friulana alla media e alta valle dell'Isonzo, in territorio sloveno.\nClima.\nLe precipitazioni si concentrano nei periodi compresi tra marzo e maggio, con un leggero calo nei mesi estivi e un riacutizzarsi nel periodo compreso tra ottobre e novembre inoltrato.\nStoria.\nOrigini del nome.\nDetta in epoca romana \"Forum Iulii\", la tradizione la indica come fondata da Giulio Cesare: \u00ab\"Forum Iulii ita dictum, quod Iulius Caesar negotiationis forum ibi statuerat\"\u00bb. In epoca longobarda, fra il VI e l'VIII secolo, venne chiamata \"Civitas\" \"Fori Iulii\". Nel X secolo, essendo ubicata nella parte orientale del regno di Lotario, cominci\u00f2 a chiamarsi \"Civitas Austriae\". Abbreviando il nome ufficiale, la popolazione la denomin\u00f2 \"Civitate(m)\", da cui discesero i nomi locali di \"Civid\u00e2t\", \"Zivid\u00e2t\", \"Sivid\u00e2t\" e successivamente, intorno al XV secolo quello di \"Cividal d'Austria\" e finalmente, solo dalla guerra fra Venezia e la Lega di Cambrai si inizi\u00f2 a usare la denominazione attuale di Cividale \"del Friuli\".\nDai primi abitatori ai celti.\nLa presenza umana nella zona dove oggi sorge Cividale risale a epoche piuttosto antiche, come attestato dalle stazioni preistoriche del Paleolitico e del Neolitico trovate appena fuori della citt\u00e0; ad esse si aggiungono abbondanti testimonianze dell'Et\u00e0 del Ferro e della presenza veneta e celtica risalenti sino al IV secolo a.C.\nEpoca romana.\nLa strategica posizione di questo primitivo insediamento indusse i Romani a stabilirvisi, fondando forse gi\u00e0 nel II secolo a.C. un \"castrum\", di ovvia natura militare, il quale fu in seguito elevato da Giulio Cesare a \"forum\" (mercato) e per tale motivo la localit\u00e0 assunse il nome di \"Forum Iulii\" poi divenuto identificativo di tutta la regione. Successivamente la localit\u00e0 fu elevata a \"municipium\", venendo ascritta alla trib\u00f9 romana \"Scaptia\" e assurse infine al rango di capitale della Regio X Venetia et Histria allorch\u00e9 Attila rase al suolo Aquileia nel V secolo.\nEpoca longobarda.\nNel 568 giunsero dalla Pannonia i Longobardi, di origine scandinava, il cui re Alboino elesse subito la romana Forum Iulii a capitale del primo ducato longobardo in Italia e ponendovi duca il proprio nipote Gisulfo. Ribattezzata la propria capitale \"Civitas Fori Iulii\", i longobardi vi eressero edifici imponenti e prestigiosi; nel 610 Cividale venne saccheggiata e incendiata dagli Avari, chiamati dal re longobardo Agilulfo (allora con sede a Milano) per punire la riottosit\u00e0 del duca \"friulano\" Gisulfo II. Nel 737, durante il regno di Liutprando e per sfuggire alle incursioni bizantine, il patriarca di Aquileia Callisto decise di trasferire qui la propria sede, cos\u00ec come gi\u00e0 fece il vescovo di Zuglio che venne scacciato dallo stesso Callisto. La citt\u00e0 ebbe cos\u00ec aumentato il suo ruolo anche grazie a quest'importante presenza ecclesiastica; gi\u00e0 pochi decenni pi\u00f9 tardi, nel 796, qui si tenne il concilio che riconferm\u00f2 l'indissolubilit\u00e0 del matrimonio.\nIl Sacro Romano Impero e il Patriarcato di Aquileia.\nNel 775 il Ducato del Friuli fu invaso dai Carolingi e i longobardi, col loro duca Rotgaudo in testa, impugnarono per l'ultima volta le armi fronteggiando l'arrivo dei Franchi. Sconfitti gli antichi dominatori, i Carolingi istituirono la marca orientale del Friuli, mantenendo come capitale Civitas Austri\u00e6. Quest'ultima divenne sede di un'importante corte, soprattutto durante il marchesato di Eberardo che attir\u00f2 uomini di cultura da tutt'Europa. Nel 825 l'imperatore Lotario I promulg\u00f2 il capitolare di Corteolona che costitu\u00ec le scuole imperiali, oltre a Pavia capitale del Regno d'Italia, anche Cividale ebbe la scuola pubblica di diritto, di retorica e arti liberali; dalla sede di Cividale dipendevano tutti gli studenti della Marca del Friuli.\nDalle famiglie che ressero la marca ebbero i natali importanti uomini politici tra cui l'imperatore Berengario, figlio dello stesso Eberardo. Nel X secolo, ossia in epoca ottoniana, la marca friulana venne declassata a contea (o contado) e inserita dapprima nella marca di Verona e quindi in quella di Carinzia (quest'ultima facente dapprima parte del Ducato di Baviera per poi assurgere essa stessa a Ducato). La ricomposizione dei poteri a livello centroeuropeo e norditaliano lasci\u00f2 un importante spazio ai patriarchi, i quali accrebbero i propri beni e il proprio potere sin dall'inizio del X secolo e nel 1077 divennero liberi feudatari del Sacro Romano Impero su un vasto territorio. Sorse cos\u00ec lo Stato patriarcale durato sino al 1419.\nCividale rimase comunque il massimo centro politico e commerciale di tutto il Friuli, rivaleggiando dal XIII secolo con Udine, la quale era in forte ascesa grazie a una pi\u00f9 congeniale posizione geografica, tanto che il patriarca Bertoldo di Andechs-Merania nel 1238 vi trasfer\u00ec la propria sede. La citt\u00e0 vide sorgere monasteri e conventi, palazzi e torri, qui posero residenza le pi\u00f9 importanti casate parlamentari del Friuli e ne fiorirono di altrettanto dignitose. In quella stessa epoca, Cividale fu protagonista delle lotte intestine friulane, durante le quali la citt\u00e0 era spesso alleata dei conti di Gorizia e dei nobili castellani contro Udine: uno dei momenti pi\u00f9 eclatanti si consum\u00f2 nel 1350 allorch\u00e9 a Cividale si ord\u00ec assieme ad alcuni castellani l'assassinio del patriarca Bertrando di San Genesio. Dopo che il successore di quest'ultimo, Nicol\u00f2 di Lussemburgo, oper\u00f2 una sanguinosa repressione, nel 1353 l'imperatore Carlo IV concedette a Cividale l'apertura dell'Universit\u00e0. In quello stesso secolo, Cividale fu anche teatro di varie dispute tra casate cittadine e castellane .\nLe lotte intestine friulane trovarono via via una pi\u00f9 serrata intensit\u00e0 sino a concludersi convulsamente nel 1419, quando Venezia si decise a invadere la regione. Cividale si diede per prima alla Serenissima, stipulando una solenne pace e una contestuale alleanza. Nei decenni successivi alcuni nobili progettarono di aprir le porte allo spodestato patriarca Ludovico di Teck, tornato nel 1431 alla testa di 4.000 ungari, ma il progetto fall\u00ec.\nDalla dominazione veneziana al Regno d'Italia.\nScongiurato dopo quasi un trentennio il pericolo dei turchi, i quali pure in queste zone compirono razzie e violenze sino al 1499, nel primo Cinquecento scoppi\u00f2 la guerra tra Venezia e la Lega di Cambrai e l'Impero tent\u00f2 di occupare la citt\u00e0 assediandola con le armate del duca Enrico VII di Brunswick nel 1509, ma dopo un'epica lotta i cividalesi riuscirono a far desistere l'esercito alemanno. Quest'ultimo, tuttavia, riusc\u00ec comunque a occupare Cividale due anni pi\u00f9 tardi, ma solo per poche settimane, dovendo abbandonare la citt\u00e0 anche a causa di un terremoto e di una pestilenza. Attorno al 1530 la citt\u00e0 perdette la gastaldia di Tolmino e le annesse miniere di mercurio d'Idria: ci\u00f2 ne decret\u00f2 un'inesorabile decadenza economica oltre a una marginalizzazione geografica e in seguito viaria dalla quale non ebbe mai pi\u00f9 modo di riprendersi. Pi\u00f9 di una volta si tent\u00f2 di riportare a Cividale la sede del patriarcato d'Aquileia ma invano, con l'eccezione di Nicol\u00f2 Don\u00e0 nel 1497.\nNel 1553 Cividale ebbe istituito da Venezia un proprio provveditore ordinario, scelto dal Senato nel novero del patriziato veneto, e nel 1559 venne finalmente sancita la sua autonomia e del proprio territorio dalla Patria del Friuli, svincolandosi in tal modo dall'invisa Udine. Tra il 1598 e il 1599 si svilupp\u00f2 una drammatica epidemia di peste. Tra la fine del Cinquecento e l'inizio del Seicento, Cividale fu teatro di una lunga faida che coinvolse pressoch\u00e9 tutte le famiglie nobili locali creando non pochi grattacapi ai rettori veneti. Nello stesso periodo, alcuni cividalesi si distinsero con le armi non solo durante la guerra di Gradisca (1615-1617), combattuta ovviamente anche in questo territorio, ma pure in varie armate d'Europa. Malgrado il drastico ridimensionamento politico ed economico, qui ebbero i natali parecchi uomini di cultura, talvolta di rilevanza internazionale, nonch\u00e9 importanti uomini d'arme e di chiesa e non si cess\u00f2 mai di abbellire i palazzi e le chiese avvalendosi di celebri nomi quali il Palladio, Palma il Giovane e cos\u00ec via.\nNel 1797 con il trattato di Campoformido tra Napoleone e l'Austria Cividale pass\u00f2 all'Impero asburgico; dopo il breve periodo in cui fece parte del napoleonico Regno d'Italia (1805-1813), essa fu riassegnata all'Austria dal Congresso di Vienna (1815). Fra il 1848 ed il 1866 vi fu la presenza di un vivace movimento risorgimentale; nel 1866, dopo la terza guerra di indipendenza, fu annessa al Regno d'Italia col Veneto e il Friuli e nel periodo noto come Belle \u00c9poque fu teatro di un'effervescente attivit\u00e0 politica.\nLe due guerre mondiali.\nDurante la Prima guerra mondiale, Cividale ospit\u00f2 il comando della II Armata e rimase danneggiata da bombardamenti aerei; occupata dagli austro-tedeschi in seguito alla disfatta di Caporetto, la citt\u00e0 venne riconquistata dagli italiani alla fine di ottobre 1918 dopo la vittoria sul Piave. Negli anni seguenti fu foriera di illustri personalit\u00e0 date al Fascismo. Nel corso della Seconda Guerra mondiale (1943) la citt\u00e0 venne annessa con tutto il Friuli al III Reich e qui vennero anche dislocate truppe cosacche e calmucche alleate dei tedeschi.\nSul suo territorio si consum\u00f2 non solo la guerra civile ma altres\u00ec un drammatico episodio di lotta tra partigiani osovani e garibaldini (comunisti e socialisti, agli ordini del IX Korpus jugoslavo): nel Bosco Romagno i Gappisti comunisti uccisero diversi combattenti Osovani (tra cui il fratello di PierPaolo Pasolini) precedentemente catturati alle malghe di Porz\u00fbs. Furono diversi gli episodi di scontro tra Osovani e Garibaldini filo-titini. Una situazione ambigua, poich\u00e9 gli Jugoslavi non nascosero mai il loro desiderio di annettere i territori italiani fino al Tagliamento, in virt\u00f9 di un'infondata convinzione che il Friuli fosse anticamente abitato da sloveni. Questo provoc\u00f2 una netta contrapposizione tra Osovani e Garibaldini.\nNel secondo dopoguerra, Cividale \u00e8 stata la sede del comando e di alcuni reparti della Brigata meccanizzata \"Isonzo\", posta a difesa della frontiera orientale in caso di invasione da parte del patto di Varsavia, dove alcune componenti della Fanteria d'arresto custodivano diverse opere difensive, tra cui la Galleria di Purgessimo. La particolare posizione in tale contesto storico e geopolitico port\u00f2 alla presenza in zona dell'Organizzazione Gladio, - articolazione nazionale della Stay Behind della NATO - a cui aderirono principalmente alpini ed ex alpini addestrati ad organizzare una resistenza armata sul territorio in caso di invasione sovietica. La Citt\u00e0 e il territorio subirono alcuni danni nel terremoto del 1976, ma le ferite vennero presto rimarginate.\nOnorificenze.\nLa citt\u00e0 di Cividale del Friuli \u00e8 tra le citt\u00e0 decorate al valor militare per la guerra di liberazione, insignita della medaglia d'argento al valor militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nTra le testimonianze artistiche e architettoniche della citt\u00e0 spiccano:\nSociet\u00e0.\nEtnie e minoranze straniere.\nGli stranieri residenti nel comune sono 914, ovvero l'8,09% della popolazione. Di seguito sono riportati i gruppi pi\u00f9 consistenti:\nLingue e dialetti.\nA Cividale del Friuli, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007. La lingua friulana che si parla a Cividale del Friuli rientra fra le varianti appartenenti al friulano centro-orientale. Cividale \u00e8 altres\u00ec compresa nell'elenco dei comuni nei quali si applicano le misure per la tutela della minoranza di lingua slovena, a norma dell'articolo 4 della legge n38 del 23 febbraio 2001 \"Norme per la tutela della minoranza linguistica slovena della regione Friuli-Venezia Giulia\". Questa appartenenza \u00e8 stata criticata da quanti sostengono che non vi sarebbero prove di una presenza slovena nella citt\u00e0 di Cividale. Infatti, secondo il censimento del 1971, meno dell'1% della popolazione era slovena.\nReligione.\nLa maggior parte della popolazione comunale, come per il resto dell'Italia, appartiene alla Chiesa cattolica.A Cividale del Friuli ha sede la forania di Cividale, suddivisione dell'arcidiocesi di Udine e costituita da 18 parrocchie gestite da 16 sacerdoti.Nel comune sono presenti le parrocchie di:\nTradizioni e folclore.\nIl 6 gennaio si celebra la Messa dello Spadone, particolare rito religioso e corteo in costumi d'epoca con la rievocazione storica dell'entrata a Cividale del Patriarca Marquardo von Randeck (1366).\nGioco del Truc.\nIl gioco del Truc \u00e8 un antico gioco che si svolge a Cividale del Friuli nei giorni di Pasqua e Pasquetta. Un manoscritto conservato nel Museo archeologico nazionale di Cividale del Friuli fa risalire il gioco al XVIII secolo.\nSi svolge solo nelle piazze cividalesi. Giochi analoghi si svolgono nel Veneto, in Emilia Romagna ed anche in Lusazia (Germania) dove si pratica il \"Waleien\" che ha strutture e regole come il Truc.\nIl vocabolo che d\u00e0 il nome al gioco \u00e8 onomatopeico. Imita il suono di oggetti che si toccano. Il gioco consiste in un grande catino ovale riempito di sabbia in cui si fanno scendere uova colorate, secondo precise regole, con lo scopo di farle toccare tra loro.\nRegole del gioco.\nViene utilizzato l'uovo, perch\u00e8 \u00e8 simbolo di rinascita. Si utilizzano solo uova sode di gallina. L'uovo deve essere colorato con coloranti naturali come t\u00e8 o caff\u00e8 e l'utilizzo di erbe e fiori con cui si avvolge l'uovo prima di immergerlo nell'acqua per la bollitura. L'uovo deve essere lasciato andare posizionandolo su una tegola. Chi riesce a colpire uno o pi\u00f9 uova ha diritto ad un altro lancio. Il proprietario dell'uovo colpito deve pagare con una moneta il proprietario dell'uovo che ha effettuato il tiro e mettersi in coda per tornare a giocare. Chi si ritira dal gioco deve lasciare una moneta per poter riprendersi l'uovo. Se l'ultimo giocatore non colpisce alcun uovo, il gioco riprende dal primo giocatore che \u00e8 rimasto in attesa.\nCucina.\nLa cucina cividalese \u00e8 tipica della valle del Natisone e del Friuli orientale. Particolarmente importanti i vini, i formaggi e la pasticceria: la \"Gubana\", un tipico dolce delle valli del Natisone, a base di pasta dolce lievitata con un ripieno di noci, uvetta, pinoli, zucchero, scorza grattugiata di limone, dalla forma a spirale e cotto al forno, le gubanette, simili alla gubana ma pi\u00f9 piccole, e gli strucchi, pasta dolce fritta o lessa ripiena con uvetta, pinoli, noci e nocciole.\nSport.\nCividale ha una tradizione sportiva legata soprattutto alla pallacanestro, con la locale squadra UEB Gesteco Cividale che milita nella Serie B nazionale, disputando le sue gare interne al PalaGesteco, che ha ospitato per un breve periodo anche le gare della APU Udine.\nCultura.\nCividale \u00e8 la citt\u00e0 capofila del progetto (568-774 d.C.), inserito nella lista dei patrimoni dell'umanit\u00e0 dell'UNESCO nel giugno 2011 ed \u00e8 membro associato del progetto europeo a guida italiana EUHeritage-TOUR; a Cividale fa parte del sito seriale l'area della Gastaldaga con il Tempietto longobardo e il Complesso episcopale, che include i resti del Palazzo patriarcale sottostanti al Museo archeologico nazionale.\nMittelfest.\nDal 1991 \u00e8 sede del festival internazionale di teatro, musica, danza e marionette Mittelfest, che ogni estate ospita i pi\u00f9 importanti artisti e le pi\u00f9 rilevanti realt\u00e0 dello spettacolo dal vivo mitteleuropee.\nIstruzione.\nNel comune sono presenti le seguenti scuole: 4 scuole dell'infanzia, 4 scuole primarie, 2 scuole secondarie di 1\u00ba grado, 5 scuole secondarie di 2\u00ba grado, 1 centro di formazione professionale, 1 sede didattica della scuola di specializzazione in beni storico-artistici dell'Universit\u00e0 degli Studi di Udine.\nEconomia.\nIndustria.\nA Cividale ha sede la Distilleria Domenis 1898, storica ditta produttrice di grappa.\nServizi.\nA Cividale ha sede la Banca Popolare di Cividale, banca locale di riferimento per il Friuli Venezia Giulia ed il Veneto Orientale.\nInfrastrutture e trasporti.\nStrade.\nIl paese \u00e8 attraversato dalla strada statale 54 del Friuli.\nFerrovie.\nLa stazione di Cividale \u00e8 scalo terminale della linea ferroviaria per Udine ed \u00e8 servita dai treni regionali FUC a frequenza oraria.\nIl nuovo terminale \u00e8 stato aperto nel 2008 e funge da centro intermodale tra servizi ferroviari e su gomma extraurbani e urbani.\nAmministrazione.\nDati del Ministero dell'Interno e della Regione autonoma Friuli Venezia Giulia"}
{"id": "35462", "revid": "1862310", "url": "https://it.wikipedia.org/wiki?curid=35462", "title": "Casteldelfino", "text": "Casteldelfino (\"Casteldelfin\" in piemontese, \"Chasteldeifin\" in occitano, \"La Vilo\" nella variante locale, \"Ch\u00e2teaudauphin\" in francese) \u00e8 un comune italiano di 148 abitanti della provincia di Cuneo in Piemonte, situato in alta Valle Varaita.\nGeografia fisica.\nTerritorio.\nIl comune si trova a ridosso della zona in cui la Valle Varaita si sdoppia, proseguendo verso ovest con la valle di Bellino e verso nord-ovest con la valle Varaita di Pontechianale. Il territorio comunale si estende a monte sull'inizio di entrambi i rami della valle, mentre a valle scende per alcuni chilometri lungo il fiume Varaita. Il confine del territorio comunale \u00e8 delimitato dalla cima delle Lobbie, dal colle di Sampeyre, dal colle della Bicocca e dalla punta del Cavallo.\nNel territorio di Casteldelfino si trova una cospicua porzione del Bosco dell'Alev\u00e8, il pi\u00f9 esteso bosco autoctono di pini cembri dell'Europa Occidentale. \u00c8 zona protetta dall'Unione europea, come ugualmente protette sono le specie animali che vivono in questi luoghi. Nel bosco sono presenti molti sentieri che permettono ai turisti di perlustrarlo in tutta la sua ampiezza.\nNel comune di Casteldelfino sorge una centrale idroelettrica, visibile per la grossa conduttura che discende dalla montagna, collegata con il lago artificiale di Pontechianale.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione della vallata sar\u00e0 poi organizzata dall'abbazia di Pagno, che amministrava il territorio assieme alla pievania del monastero di Falicetto (Verzuolo).\nIl paese era noto dal X secolo con il nome di \"Villa Sant'Eusebio\". All'epoca si trovava pi\u00f9 in basso rispetto alla posizione attuale, in prossimit\u00e0 della confluenza dei due rami del torrente Varaita.\nPossedimento del Marchesato di Saluzzo, all'inizio del XIII secolo Villa Sant'Eusebio pass\u00f2 sotto il Delfinato, che ne mantenne il controllo da allora. Nel 1330 il Delfino Umberto II vi fece costruire un castello, i cui resti sono ancora visibili. Nel 1343 il territorio di Villa Sant'Eusebio, insieme a quelli di Bellino e Pontechianale (ovvero la cosiddetta \"Castellata\"), entr\u00f2 a far parte della Repubblica degli Escartons, in quello che viene appunto definito \"Escartoun di Casteldelfino\". Nel 1349 il Delfinato venne ceduto alla Francia, e Villa Sant'Eusebio divent\u00f2 francese.\nIl borgo originale fu distrutto da una frana nel 1391; rimase in piedi solo la chiesa di Sant'Eusebio, ancora oggi esistente. Il paese fu ricostruito pi\u00f9 in alto, nella posizione che occupa attualmente, e nel 1431 prese il nome di \"Casteldelfino\", derivato appunto dal castello fatto costruire un secolo prima dal Delfino.\nDurante il XVI secolo, con l'annessione del Marchesato di Saluzzo alla Francia, vi fu una rapida espansione del Protestantesimo nelle valle, contrastata dalle truppe dei Savoia alla fine del secolo. Il territorio di Casteldelfino fu pesantemente interessato da queste attivit\u00e0. Nel 1601 infatti, con il trattato di Lione, Casteldelfino era stata ceduta da Carlo Emanuele I al regno di Francia, insieme ad altri territori sabaudi, in cambio del marchesato di Saluzzo.\nNel 1628, durante la guerra di successione del Monferrato, le truppe del ducato di Savoia vi sconfissero le truppe francesi. Seguirono decenni di dominio incerto, durante i quali, nel 1690, vi fu anche la distruzione del castello. Nel 1713, con il trattato di Utrecht, tutta la Castellata, compreso quindi Casteldelfino, torn\u00f2 ai Savoia, entrando a far parte del regno di Sardegna. Con il cambio di dominazione, viene a cessare anche l'appartenenza della Castellata alla \"Repubblica degli Escartons\". Nel 1743 il territorio di Casteldelfino fu teatro di violenti scontri tra l'esercito savoiardo e le truppe franco-spagnole nel quadro della guerra di successione austriaca.\nNel 1861 Casteldelfino fu il punto d'appoggio per la spedizione di William Mathews che il 30 agosto comp\u00ec la prima ascensione del Monviso.\nNegli anni trenta del XX secolo, il territorio di Casteldelfino fu interessato dalle opere difensive del Vallo Alpino, linea di fortificazioni sul confine alpino della nazione. Le opere sono ancora visibili ed in gran parte visitabili.\nSimboli.\nLo stemma del Comune, concesso dal Presidente della Repubblica il 2 ottobre 2006, si blasona:\nCultura.\n\u00c8 uno dei paesi della Valle Varaita in cui si parla la lingua occitana.\nEconomia.\nL'economia del comune di Casteldelfino \u00e8 principalmente agricola; il turismo costituisce comunque un importante apporto economico.\nTurismo.\nIl capoluogo comunale \u00e8 un valido punto d'appoggio per l'escursionismo, permettendo di raggiungere i monti di entrambi i rami della valle Varaita, e soprattutto il bosco dell'Alev\u00e8, il pi\u00f9 grande bosco di pini cembri d'Europa, che si estende per larga parte sul territorio comunale.\nD'inverno, sono disponibili due piste per lo sci di fondo, per uno sviluppo di 2, 3, 5 e 12 km. Inoltre, vi sono due skilift per principianti, ed una pista naturale per pattinaggio su ghiaccio.\nIl comune offre una buona capacit\u00e0 ricettiva al turista.\nAmministrazione.\nAltre informazioni amministrative.\nCasteldelfino faceva parte della Comunit\u00e0 montana Valli Po, Bronda, Infernotto e Varaita."}
{"id": "35463", "revid": "125687711", "url": "https://it.wikipedia.org/wiki?curid=35463", "title": "Castellar (Saluzzo)", "text": "Castellar (\"Castlar\" in piemontese, \"Castelar\" in occitano) \u00e8 una frazione di 301 abitanti del comune italiano di Saluzzo, della provincia di Cuneo, in Piemonte.\nGi\u00e0 comune autonomo, dal 1\u00ba gennaio 2019 \u00e8 stato accorpato al limitrofo comune di Saluzzo, diventandone municipio, a seguito di un referendum comunale avvenuto nell'estate del 2018.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione delle valli Po, Bronda, Infernotto e Varaita sar\u00e0 poi organizzata dall'abbazia di Pagno.\nPiccolo borgo alle porte di Saluzzo, capitale dell'omonimo Marchesato, Castellar fu in origine capoluogo di un feudo dei Signori di Morozzo che comprendeva anche i vicini borghi di Pagno, Brondello, Morra e che divenne avamposto strategico per la difesa del marchesato dalle incursioni dei Saraceni provenienti dai vicini valichi alpini. \nLa prima citazione ufficiale di Castellar risale ad un atto trascritto nel 1138 presso una fortificazione nota come Morra di Castellar, in cui Giacomo da Brondello, con il benestare del marchese Manfredo I, don\u00f2 una parte del feudo ai monaci cistercensi della vicina abbazia di Santa Maria di Staffarda.\nNel 1270 la collina di Castellar (o Castellaro) venne dotata dell'attuale roccaforte dal marchese Tommaso I, nell'ambito di una serie di interventi sul territorio atti a rafforzare e migliorare l'apparato difensivo del piccolo marchesato. In seguito il castello della rocca di Castellar divenne la residenza designata per i conti Castellar di Saluzzo, ramo collaterale dei conti Saluzzo di Paesana. \nDa allora il territorio di Castellar ebbe sempre maggior rilevanza e nel 1330 venne concesso in feudo da Federico I ai fratelli Nicolino e Giovanni Braida, gi\u00e0 vassalli del marchese. In seguito Ludovico II fece ampliare e rimaneggiare il castello adattandolo a residenza signorile per la consorte Margherita di Foix-Candale. Il periodo di maggior splendore per Castellar fu tra il 1357 e il 1466 quando il feudo venne nuovamente affidato ai Saluzzo di Paesana. Azzo di Saluzzo divenne quindi il capostipite della dinastia dei Saluzzo di Castellar a cui succedette Giovanni e poi Antonio che nel 1463 lo lasci\u00f2 in eredit\u00e0 al giovane Giovanni Andrea, gi\u00e0 Signore di Paesana, Crissolo, Sanfront, Martiniana, Oncino e Ostana per i servigi e la difesa antisabauda offerti in supporto al marchese Ludovico II del Vasto.\nCastellar godette dei benefici del lungo e fedele sodalizio tra il signore di Castellar e il marchese Ludovico II fino alla morte di quest'ultimo, avvenuta a Genova nel gennaio del 1504.\nI rapporti con l'ambiziosa vedova di Ludovico II non furono altrettanto cordiali, a tal punto da divergere sulle scelte politiche considerate troppo filofrancesi ma tuttavia non cos\u00ec gravi da negare al marchesato il supporto militare di Castellar accanto all'esercito del Regno di Francia nella guerra della Lega di Cambrai contro la Repubblica di Venezia.\nIl feudo di Castellar ebbe il suo declino contestualmente al decadimento del Marchesato; le lotte intestine dilaniarono il piccolo stato che cadde in una profonda crisi e venne infine annesso al Ducato di Savoia con il Trattato di Lione del 1601. Tuttavia il territorio di Castellar venne confermato feudo e rimase sotto il controllo dei conti Saluzzo di Castellar fino all'avvento della repubblica.\nGeografia fisica.\nTerritorio.\nIl comune si trova in Piemonte, nella provincia di Cuneo, all'imbocco della valle Bronda. Dista 39,3\u00a0km da Cuneo.\nClima.\nCastellar ha un clima tipicamente continentale, con una concentrazione di foschia e nebbia nei mesi autunnali e invernali, precipitazioni a carattere nevoso in inverno e miti primavere.\nMonumenti e luoghi d'interesse.\nIl castello.\nNel 1372 il castello risult\u00f2 tra le prime roccaforti del circondario sottratte ai vassalli di Manfredo di Card\u00e8, nobile legato alla casata angioina, tuttavia notizie sulla sua planimetria a base quadrata si ebbero gi\u00e0 dal 1329. Nel 1357, dopo la presa del maniero da parte di Tommaso II il castello, unitamente al feudo, venne eletta dimora permanente da Azzo di Saluzzo, capostipite conti Castellar di Paesana. Egli estese lo \"jus patronatu\" anche all'adiacente chiesa di San Dionigi e da allora il castello venne ereditato di padre in figlio. \nRisalenti all'epoca dei conti Saluzzo di Paesana sono le scuderie e l'attuale parco del castello, ricco di piante secolari ed esotiche. \nDopo alcuni rimaneggiamenti del XVI secolo il castello vide un periodo di declino, contestuale all'annessione del marchesato di Saluzzo al Ducato di Savoia, pur rimanendo centro di potere del feudo. \nL'ultima importante ristrutturazione risale al 1895, secondo i dettami di Alfonso De Andrade che, contestualmente alla creazione del Borgo medievale di Torino, lo vide impegnato in una estesa opera di attento restauro conservativo in tutto il Piemonte. \nNel corso del Novecento il castello \u00e8 divenuto dimora privata e l'attuale proprietario ha allestito al suo interno il Museo delle Uniformi, la cui collezione contiene una delle pi\u00f9 ricche collezioni del Regio Esercito Italiano.\nL'ingresso principale del castello \u00e8 ancora garantito dall'originale ponte levatoio posto sotto il portale ad arco su cui si pu\u00f2 ancora leggere l'antico motto francese del marchesato \"Le courage et la loyaut\u00e9 ne manque pas un jour\". \nDegni di nota sono il parco, ancora ben conservato e ricco di piante secolari, il singolare pozzo e le segrete. \nAll'interno sono ancora ammirabili la Sala dei Signori che riportano gli stemmi nobiliari dei marchesi Del Vasto, dei conti Saluzzo di Paesana accanto all'effigie imperiale dell'imperatore di Sassonia Ottone I. Attigua ad essa \u00e8 visitabile anche la Sala delle Signore dove invece vi sono le effigi di tutte le consorti dei marchesi, mentre in alcune altre sale sono ancora apprezzabili alcuni affreschi raffiguranti i \"Moti Saluzzesi\" e una scena dello storico torneo vinto in Francia da Michele Antonio di Saluzzo.\nLa scuderia e la foresteria ospitano un Museo Etnografico inserito, al pari del maniero, nel circuito dei \"Castelli Aperti\" del Basso Piemonte.\nAmministrazione.\nAltre informazioni amministrative.\nIl comune di Castellar ha fatto parte della Comunit\u00e0 montana Valli Po, Bronda, Infernotto e Varaita."}
{"id": "35464", "revid": "1702319", "url": "https://it.wikipedia.org/wiki?curid=35464", "title": "Castelletto Stura", "text": "Castelletto Stura (\"Castl\u00e8t d\u00eb Stura\" in piemontese) \u00e8 un comune italiano di abitanti della provincia di Cuneo in Piemonte.\nGeografia fisica.\nL'abitato di Castelletto Stura si trova in una posizione pianeggiante, adagiato sul fianco del greto dello Stura di Demonte a 447 metri sul livello del mare, 9\u00a0km a valle rispetto al capoluogo di provincia Cuneo, 15\u00a0km a monte rispetto alla citt\u00e0 di Fossano, raggiungibili attraverso la Strada Provinciale 3. Il paese \u00e8 inoltre collegato, attraverso un ponte sul fiume Stura di Demonte, alla SS231 e \u00e8 interessato dal passaggio, nel proprio territorio, dall'Autostrada Asti - Cuneo.\nIl territorio, in prossimit\u00e0 del fiume Stura di Demonte \u00e8 parte del Parco Fluviale Gesso e Stura.\nStoria.\nIl toponimo \u00e8 composto dal diminutivo di Castello e dal nome del fiume Stura. \nA questo paese, che ha parecchi omonimi in Piemonte, si riferisce sicuramente, data la presenza del determinante, la citazione del 1238 (Castelletus Sturie). Del Castello che in origine diede il nome all'abitato rimangono esclusivamente alcune mura situate in prossimit\u00e0 della Cappella dedicata a Sant'Anna.\nMonumenti e luoghi d'interesse.\nCappella di San Bernardo.\nNel territorio comunale, sulla strada che porta alla vicina Morozzo (nei prezzi del cimitero), si erge la Cappella di San Bernardo di Mentone. La costruzione, risalente al XV secolo circa, nasconde al suo interno un piccolo tesoro di quella che fu l'arte del periodo nella zona del cuneese. La pianta della chiesetta \u00e8 rettangolare, tetto e facciata sono a capanna e la struttura \u00e8 in gran parte affrescata per mano di Giovanni Mazzucco intorno all'anno 1488. La cappella \u00e8 stata restaurata nei primi anni del XXI secolo.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Castelletto Stura sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nBallo delle spade.\nAntica danza popolare praticata in paese sin dal medioevo. Nel territorio di Castelletto Stura sino al 1960 si proponeva una vera e propria rievocazione della cacciata dei mori che sbarcati nei pressi di Savona intorno al 1540 si spinsero per far bottino sino al paese cuneese. \" I regiment di spiant\u00e0 \"con i suoi 400 figuranti stando alle descrizioni, coreuticamente doveva essere molto simile alla Stacada. Il \"bal del sabre\" oggi viene effettuato nel periodo estivo, solitamente in concomitanza con le celebrazioni per il patrono San Magno, e vede coinvolti dodici giovani in costume che realizzano varie figure di danza formando con le spade una catena continua che si svolge e si riavvolge su s\u00e9 stessa. I protagonisti si dispongono su due file parallele e, sempre uniti dalle spade, attraversano un grande circolo adorno di nastri colorati, infine incrociano le spade formando un cerchio su cui viene innalzato uno di loro. Nella seconda parte della cerimonia, ognuno degli spadonari prende in mano uno dei lunghi nastri colorati che pendono dall'estremit\u00e0 di un palo. Danzando al ritmo del tamburo, con passi in direzioni alternate, i giovani creano un intreccio che riveste il palo; in seguito, girando in senso contrario, sciolgono l'intreccio. Dal 2000 in Piazza Italia, centro principale del paese, troneggia una statua che raffigura questo particolare evento realizzata in fusione di bronzo a cera persa, dall'artista Elio Garis.\nEconomia.\nL'economia del territorio \u00e8 in prevalenza di stampo agricolo. Sono inoltre presenti nel territorio comunale numerose altre attivit\u00e0 agricole, pastorizie e industriali: si va dalla manifattura dei mobili, alla lavorazione dei metalli, dall'allevamento di conigli, polli, suini, bovini, ovini ed equini al confezionamento di prodotti tipici locali, fino alla produzione di cioccolato con la sede dell'azienda Venchi. \nIl territorio di Castelletto Stura \u00e8 inoltre incluso nel consorzio di tutela e valorizzazione del cappone di Morozzo.\nInfrastrutture e trasporti.\nAutobus.\nIl Comune di Castelletto Stura non \u00e8 servito da trasporto su ferro, ma solo da linee di trasporto pubblico locale:\nIn questo modo, il comune \u00e8 collegato alla citt\u00e0 di Cuneo, cos\u00ec da permettere ai cittadini l'accesso agli altri collegamenti offerti dal trasporto pubblico, urbano ed extraurbano, e alla Stazione di Cuneo.\nAmministrazione.\nCastelletto Stura fa parte dell'Unione dei Comuni \"Tanaro, Pesio Stura\" insieme ai comuni di Bene Vagienna, Magliano Alpi, Margarita, Morozzo, Narzole, Piozzo e Rocca de Baldi.\nL'Unione dei Comuni si propone di agevolare i servizi tra i vari comuni, di offrire nuove opportunit\u00e0 accessibili a tutti e fruibili da tutti e di unire le forze al fine di ottenere risorse finalizzate all'attuazione di idee e progetti per ovviare a bisogni e necessit\u00e0 della comunit\u00e0 con l'ambizioso fine di dare risposte concrete alle esigenze dei propri cittadini."}
{"id": "35465", "revid": "1862310", "url": "https://it.wikipedia.org/wiki?curid=35465", "title": "Castelletto Uzzone", "text": "Castelletto Uzzone (\"Castl\u00e8t Usson\" in piemontese) \u00e8 un comune italiano di 316 abitanti della provincia di Cuneo in Piemonte.\nAmministrazione.\nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone."}
{"id": "35466", "revid": "251174", "url": "https://it.wikipedia.org/wiki?curid=35466", "title": "Castellinaldo d'Alba", "text": "Castellinaldo d'Alba (\"Castlin\u00e0ud\" in piemontese) \u00e8 un comune italiano di 892 abitanti della provincia di Cuneo in Piemonte. Fa parte della delimitazione geografica del Roero.\nGeografia fisica.\nIl paese \u00e8 situato nel Roero al limitare dell'alto Monferrato a 312 metri di altezza sul livello del mare (min 193, max 334), in provincia di Cuneo, su un lungo crinale seguendo la sponda destra del Borbore a circa 10\u00a0km da Alba in direzione nord.\nStoria.\nNel XIII secolo il paese presentava alcune caseforti di propriet\u00e0 dei de Montefortino, de Vicia, Baresani, Visdomini.\nNel XIV secolo vi fu l'avvicendamento di queste famiglie con i Solaro e Pallidi.\nNel 1351 una parte del feudo pass\u00f2 alla famiglia Malabayla di Asti, che fece erigere un castello (demolito alla fine dell'800) a levante dell'attuale castello.\nTra il 1427 ed il 1429 i Damiano acquistarono la restante parte del feudo ed eressero alcune costruzioni fortificate che in seguito vennero accorpate per dare origine all'attuale castello che fu terminato alla fine del XVI secolo.\nIl 30 gennaio 2015 Castellinaldo cambia la propria denominazione in Castellinaldo d'Alba.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Castellinaldo d'Alba sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nSan Dalmazzo - 5 dicembre\nVocabolario.\nLe seguenti parole nel dialetto locale, presentate qui con la trascrizione nell'alfabeto fonetico internazionale e l'equivalente in italiano, nonch\u00e9 la derivazione etimologica, sono citate da Giuseppe Toppino. Le etimologie sono tratte dal Wikizionario (italiano) o dal Wiktionnaire (francese). In quest'ultimo caso sono segnate con un asterisco. Da notare la sequenza evolutiva: \na &gt; \u0252 &gt; \u0254 &gt; o\nEconomia.\nL'economia di Castellinaldo si basa sostanzialmente sulla viticoltura e sulla frutticoltura.\nI principali vini prodotti sono:Barbera d'Alba, Nebbiolo d'Alba, Roero superiore e Roero Arneis."}
{"id": "35468", "revid": "228587", "url": "https://it.wikipedia.org/wiki?curid=35468", "title": "Castellino Tanaro", "text": "Castellino Tanaro (\"Castlin Tane\" in piemontese) \u00e8 un comune italiano di 287 abitanti della provincia di Cuneo in Piemonte.\nGeografia fisica.\nTerritorio.\nCastellino Tanaro \u00e8 su un territorio collinare, a un'altitudine di 613 \n\u00c8 classificato nella zona sismica 4 (bassa possibilit\u00e0 di danni sismici).\nClima.\nIl comune \u00e8 inserito nella zona climatica F e ha un fabbisogno termico di 3075 gradi giorno. La normativa attuale non pone limiti all'accensione degli impianti di riscaldamento.\nOrigini del nome.\nDeriva dal tardo latino, richiama l'antica fortificazione posta sul colle (di cui oggi resta una torre) che sovrasta il paese.\nStoria.\nL'epoca esatta della fondazione di Castellino non \u00e8 nota; ritrovamenti archeologici attestano la presenza di Romani, in queste terre, almeno dal I secolo d.C.; le popolazioni locali erano della trib\u00f9 Publilia.\nDurante il Medioevo Castellino venne infeudato alla famiglia aleramica dei Valperga di Masino; poi entr\u00f2 a far parte del marchesato di Ceva; successivamente venne ceduto ai Germonio di Piero e Sale.\nDal 27 maggio 1655 Castellino rientr\u00f2 sotto la giurisdizione cebana, passando sotto ai marchesi Paolo Antonio e Gerolamo Pallavicino-Ceva.\nUltima famiglia ad avere giurisdizione diretta sul paese fu quella dei Vivalda di Mondov\u00ec, gi\u00e0 signori di Igliano,il cui barone Giovanni assunse il titolo di marchese di Castellino.\nDurante la campagna d'Italia, nel 1799, sub\u00ec il saccheggio da parte delle truppe francesi, nonostante la decisa difesa dell'esercito sabaudo e della popolazione locale.\nSempre durante la campagna napoleonica fu notevole la sortita del 14 maggio 1799, portata da un pugno d'uomini comandati dal capitano Francolino di Castellino e dal chirurgo Cerrina di Murazzano, che costrinse alla resa il comandante francese della fortezza di Ceva, Maris.\nCircondata da aloni di leggenda \u00e8 l'impresa compiuta quattro giorni prima, da 8 uomini della prima compagnia di Castellino; si dice che riuscirono a issare il proprio stendardo sui bastioni della suddetta fortezza, a dispetto dei francesi occupanti.\nDurante la seconda guerra mondiale, Castellino e le colline circostanti furono teatro di duri scontri fra partigiani e truppe tedesche/fasciste, nonch\u00e9 di rastrellamenti e violenze.\nIn ragione di questi eventi Castellino \u00e8 tra le citt\u00e0 decorate al valor militare per la guerra di Liberazione, in quanto insignito della Medaglia di bronzo al valor militare.\nSimboli.\nLo stemma comunale di Castellino richiama quello del marchesato di cui era sede, ed \u00e8 stato riconosciuto con decreto del presidente della Repubblica del 16 marzo 1953.\n\"D'azzurro, alla cortina murata d'argento alle tre torri ghibelline aperte del campo, alla stella d'oro a cinque punte in capo. Ornamenti esteriori da Comune\". Il gonfalone comunale fu concesso con decreto del Presidente della Repubblica del 16 novembre 1954 che cos\u00ec lo descrive: \"Drappo di colore azzurro, riccamente ornato di ricami d'argento e caricato dello stemma comunale con l'iscrizione centrata in argento: COMUNE DI CASTELLINO TANARO. Le parti in metallo ed i cordoni sono argentati. L'asta verticale \u00e8 ricoperta di velluto azzurro con bullette argentate poste a spirale. Nella freccia \u00e8 rappresentato lo stemma del Comune e sul gambo inciso il nome. Cravatta e nastri tricolorati dai colori nazionali frangiati d'argento\".\nOnorificenze.\nCastellino Tanaro \u00e8 tra le citt\u00e0 decorate al valor militare per la guerra di liberazione, insignita della medaglia di bronzo al valor militare, per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nInfrastrutture e trasporti.\nCastellino era servita da una propria stazione ferroviaria posta lungo la Ferrovia Bra-Ceva, situata in localit\u00e0 Piantorre. La ferrovia \u00e8 stata chiusa in seguito ai danni subiti dalla alluvione del 1994.\nAmministrazione.\nAltre informazioni amministrative.\nFaceva parte della comunit\u00e0 montana Alto Tanaro Cebano Monregalese."}
{"id": "35470", "revid": "2164596", "url": "https://it.wikipedia.org/wiki?curid=35470", "title": "Castelnuovo di Ceva", "text": "Castelnuovo di Ceva (\"Castelneuv\" in piemontese) \u00e8 un comune italiano di abitanti della provincia di Cuneo in Piemonte.\nGeografia fisica.\nTerritorio.\nCastelnuovo si trova su un territorio interamente montagnoso, ad un'altezza di 743 \n\u00c8 classificato nella zona sismica 3A (sismicit\u00e0 bassa).\nClima.\nIl comune \u00e8 stato inserito nella zona climatica F ed ha un fabbisogno termico di 3236 gradi giorno. La normativa attuale non pone limiti all'accensione degli impianti di riscaldamento.\nOrigini del nome.\nIl toponimo \"Castelnuovo\" deriva dal latino \"Castrum novum\" o dal tardo \"Castronovo\", ad indicare la riedificazione del villaggio e la costruzione di un castello dopo la distruzione ad opera dei saraceni.\nStoria.\nI primi insediamenti nel territorio dell'odierno Castelnuovo di Ceva risalgono probabilmente al X secolo, dopo il periodo carolingio. Similmente ai paesi limitrofi appartenne al Comitato di Bredulo, fatto comprovato dalla citazione del luogo in un atto del 1033.\n\u00c8 probabile che il villaggio originario sia stato distrutto dalle incursioni saracene, venne quindi riedificato e dotato di un castello, divenendo parte del marchesato di Ceva ed assumendo una certa importanza strategica vista la vicinanza con il confine ligure.\nIl marchesato cebano ebbe pieni poteri sul borgo fino al 1228, quando quest'ultimo venne inserito in un atto di fedelt\u00e0 al comune di Asti, per poi essere infine ceduto assieme all'intero marchesato allo stesso comune nel 1295, per opera di Giorgio II il Nano, il quale divenne feudatario di quelle terre.\nNel 1383 Castelnuovo pass\u00f2 dalle mani di Gherardo di Ceva al duca Gian Galeazzo Visconti; nel 1495 Ludovico d'Orl\u00e9ans lo tolse a Gio Francesco di Ceva per donarlo ad un suo luogotenente, Ettore Ajnard, il quale a sua volta lo cedette a Francesco della Rovere duca di Sopra. Dopo essere stato infeudato nel 1530 a Gio Vincenzo di Ceva e nel 1618 a Gemonio di Incisa, nel 1631 divenne parte dei domini sabaudi.\nNel 1929 venne unito ai comuni di Montezemolo e Priero, per poi tornare comune indipendente nel 1947.\nSimboli.\nLo stemma e il gonfalone del Comune di Castelnuovo di Ceva sono stati concessi con decreto del presidente della Repubblica del 19 marzo 1986.\nAmministrazione.\nAltre informazioni amministrative.\nFaceva parte della comunit\u00e0 montana Alto Tanaro Cebano Monregalese."}
{"id": "35471", "revid": "125715458", "url": "https://it.wikipedia.org/wiki?curid=35471", "title": "Colloredo di Monte Albano", "text": "Colloredo di Monte Albano (\"Color\u00eat di Montalban\" in friulano) \u00e8 un comune italiano di abitanti dell'ex provincia di Udine in Friuli-Venezia Giulia. Lo scrittore Ippolito Nievo visse e scrisse le sue opere nel castello di Colloredo.\nStoria.\nFu dall'XI secolo feudo dei visconti di Mels, che ne furono investiti dai conti del Tirolo. I Mels furono in lotta con il patriarca di Aquileia, con i conti di Gorizia e con altre famiglie feudali, tra cui i Caminesi, i Savorgnan, i Torriani. Nel 1420 il paese con tutto il Friuli fu assoggettato alla Repubblica di Venezia, per cui ne dovettero accettare la supremazia.\nNel 1976 il comune fu devastato dal terremoto del Friuli, che provoc\u00f2 enormi crolli e danni.\nMonumenti e luoghi d'interesse.\nCastello di Colloredo.\nFu uno dei pi\u00f9 sontuosi castelli del Friuli, i cui fasti sono legati alla famiglia dei Colloredo, discendenti dei Mels. Il castello fu iniziato da Guglielmo di Mels nel 1302 con l'autorizzazione del patriarca di Aquileia. Nel 1420 dovette capitolare alle armi veneziane; nel 1511 fu saccheggiato durante la rivolta contadina (Crudele gioved\u00ec grasso).\nNel corso dei secoli successivi fu ampliato pi\u00f9 volte; una parte del castello appartenne in seguito a matrimonio ai Nievo. Ippolito Nievo vi abit\u00f2, vi accolse ospiti, tra i quali anche Arnaldo Fusinato, e vi scrisse \"Le confessioni di un italiano\". La cucina del castello \u00e8 quella descritta nelle \"Confessioni\".\nIl castello fu pesantemente danneggiato dal terremoto del 6 maggio 1976 e successivamente restaurato. Le campane furono donate dal comune di Mels, Canton San Gallo, Svizzera.\nChiesa dei Santi Andrea e Mattia.\nChiesa parrocchiale del capoluogo comunale, costruita nel XVII secolo.\nSociet\u00e0.\nLingue e dialetti.\nA Colloredo di Monte Albano, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Colloredo di Monte Albano rientra fra le varianti appartenenti al friulano centro-orientale.\nCultura.\nColloredo di Monte Albano \u00e8 sede di una storica casa editrice: Del Bianco Editore.\nEconomia.\nArtigianato.\nPer quanto riguarda l'artigianato, Colloredo di Monte Albano \u00e8 rinomata per la lavorazione del cuoio e delle pelli.\nBibliografia.\nErmes di Colloredo: Poesie Friulane, l\u2019Opera Completa\", LiteraryJoint Press, Philadelphia, PA, 2019. L'opera poetica completa del conte Ermes di Colloredo di Montalbano (sec. XVII), incontrastato padre della letteratura di lingua friulana ladina, presentata nel suo testo integrale. Printed ISBN 978-0-359-73730-7, ebook ISBN 978-0-359-38863-9"}
{"id": "35472", "revid": "124707684", "url": "https://it.wikipedia.org/wiki?curid=35472", "title": "Comeglians", "text": "Comeglians (\"Comelians\" in friulano) \u00e8 un comune italiano di 439 abitanti del Friuli-Venezia Giulia. Fa parte del club dei borghi autentici d'Italia. Per molti anni, grazie alla sua posizione strategica alla confluenza di tre valli, \"Comeglians\" fu un centro importante per la raccolta e la distribuzione del legname, attivit\u00e0 che vennero a diminuire drasticamente dopo l'ultima guerra.\nGeografia fisica.\nSorge in una conca a 553 in Val Degano, nella regione alpina della Carnia. Oltre al capoluogo, il comune comprende le frazioni di:\nStoria.\n\"Comelians\" non \u00e8 altro che il plurale friulano della parola (sempre in lingua friulana) c\"omeli\u00e0n\", che significa abitante/nativo del Comelico. Probabilmente infatti i primi abitatori del paese dovevano provenire proprio da quel territorio.\nSociet\u00e0.\nLingue e dialetti.\nA Comeglians, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Comeglians rientra fra le varianti appartenenti al friulano carnico.\nAmministrazione.\nIl comune fa parte dell'associazione intercomunale \"Alta Val Degano\u2013Val Pesarina\" costituita nel 2007 insieme ai comuni di Forni Avoltri, Ovaro, Prato Carnico e Rigolato."}
{"id": "35473", "revid": "1543377", "url": "https://it.wikipedia.org/wiki?curid=35473", "title": "Castiglione Falletto", "text": "Castiglione Falletto (\"Castion Fal\u00e8t\" in piemontese) \u00e8 un comune italiano di 698 abitanti della provincia di Cuneo in Piemonte.\nStoria.\nCastiglione nasce come paese romano. Nel corso del Medioevo diviene possedimento dei Marchesi di Saluzzo, che ne erigono un'imponente fortezza quadrangolare sulla collina. Divenuto possedimento di diverse famiglie feudatari degli Aleramici, Castiglione pass\u00f2, alla caduta del Marchese Gabriele di Saluzzo, alla Francia, che lo tenne fino al 1601 quando, con il Trattato di Lione, Castiglione divenne possedimento sabaudo nelle Langhe. Da quel momento il paese rimase territorio piemontese della Casa Savoia fino all'Unit\u00e0 d'Italia.\nIl toponimo \"Falletto\" venne aggiunto al nome di Castiglione nel 1589, per il continuativo secolare possesso del feudo di Castiglione da parte dell'illustre e antica famiglia albese dei Falletti, edificatori del castello. L'avvocato e giudice Francesco Felice Vassallo, nato a Dogliani, acquist\u00f2 da Giambattista Falletti alcuni punti di giurisdizione di Castiglione Falletto e ne fu investito con titolo signorile il 2 aprile 1680 e nuovamente il 30 luglio 1686.\nIl nipote di Francesco Felice Vassallo, Ignazio di Baldassarre, ottenne che il feudo di Castiglione Falletto il 19 giugno 1772 fosse eretto in comitato. Baldassarre, figlio del conte Ignazio e di Marianna Giannazzo di Belvedere si laure\u00f2 in leggi e fu autore di scritti storici e letterari, oggi conservati manoscritti nella Biblioteca Reale di Torino. Baldassare spos\u00f2 Felicita Coppa di Valmacca e dalla loro unione nacque Filippo, tenente nella Brigata di Piemonte. Quest'ultimo spos\u00f2 nel 1819 Ferdinanda Solaro di Moretta, erede dei beni della sua famiglia, ed ebbe 18 figli.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Castiglione Falletto sono , cos\u00ec suddivisi per nazionalit\u00e0, elencando per le presenze pi\u00f9 significative:\nMonumenti e luoghi d'interesse.\nCastello.\nIl castello di Castiglione Falletto \u00e8 un maniero a struttura quadrangolare con cinta muraria e giardino su due livelli sovrapposti. \u00c8 appartenuto a famiglie nobiliari del Basso Piemonte ed \u00e8 inserito nel sistema dei \"Castelli Aperti\", visitabili in alcuni periodi dell'anno e adibiti a strutture storico-museali. Domina dall'alto il territorio comunale.\nNel 2018 una parte del maniero \u00e8 stata acquistata da un noto produttore vitivinicolo del posto."}
{"id": "35474", "revid": "1543377", "url": "https://it.wikipedia.org/wiki?curid=35474", "title": "Castiglione Tinella", "text": "Castiglione Tinella (\"Castion Tinela\" in piemontese) \u00e8 un comune italiano di 835 abitanti della provincia di Cuneo in Piemonte.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Castiglione Tinella sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nL'economia di Castiglione Tinella si basa essenzialmente sulla coltivazione di vigneti, che producono principalmente il Moscato d'Asti.\nDal 2018 alcuni coltivatori di ulivi si sono uniti per creare l'Olio di Castiglione."}
{"id": "35476", "revid": "1543377", "url": "https://it.wikipedia.org/wiki?curid=35476", "title": "Corno di Rosazzo", "text": "Corno di Rosazzo (\"Cuar di Rosacis\" in friulano, \"Koren\" in sloveno) \u00e8 un comune italiano di abitanti del Friuli-Venezia Giulia.\nStoria.\nIl territorio comunale fu sede di insediamenti umani fin dal mesolitico. Sono state ritrovate diverse tracce di insediamenti risalenti all'epoca romana, una fornace, una Villa, tracce della strada che collegava Forum Julii (Cividale) e il Pons Sontium (Isonzo), dove si collegava alla via consolare fra Aquileia ed Emona (Lubiana). Abitato anche nell'Alto Medioevo, il sito appartenne ai patriarchi di Aquileia, che nel 1135 lo cedettero all'abbazia di Rosazzo.\nEtimologia.\nCorno \u00e8 il nome del torrente (dal latino \"cornum\") dal quale ha preso in parte la denominazione anche Corno di Rosazzo.\nNasce con il nome di Rio Chiaro alle falde del monte Plagnava, scorre nei presso dell'abitato di Corno di Rosazzo e si getta nel torrente Judrio all'altezza di Chiopris-Viscone. Un luogo detto \"Cornium\" \u00e8 ricordato nel 1211 (\"in loco qui dicitur Cornium\"). Nel 2011 si sono commemorati gli 800 anni di storia di Corno.\nRosazzo deriva da un aggettivo formato sul latino \"rosa\" attraverso il suffisso \"-aciu\" e indica una localit\u00e0 e le sue rose.\nAnche lo stemma del comune ricorda questa etimologia: \"d'azzurro, alla cornucopia d'argento posta in banda e rivolta verso il basso, dalla quale fuoriescono rose rosse, fogliate di verde\".\nMonumenti e luoghi d'interesse.\nCastello di Gramogliano.\nPropriet\u00e0 degli omonimi signori, \u00e8 citato per la prima volta in un documento del 1292: dopo il loro avvicinamento ai conti di Gorizia, all'inizio del Trecento, le truppe del patriarca Ottobono circondarono il maniero e ne saccheggiarono i dintorni. Passato in feudo ai signori di Herbenstein, il fortilizio fu preso e atterrato nel 1353 dal patriarca Nicol\u00f2 di Lussemburgo, ma i conti di Gorizia nel 1377 ne decisero la ricostruzione e riuscirono nell'intento solo nel 1424; appena ultimato il castello fu occupato dalla Repubblica Veneziana, che lo infeud\u00f2 ai conti Zucco-Cuccagna. Nel 1431 il patriarca Ludovico di Teck, impegnato nel tentativo di riprendere i territori sottrattagli dai Veneziani, mise a ferro e fuoco una vasta parte delle colline orientali, compreso il paese di Corno.\nNel 1509 durante la guerra della lega di Cambrai il paese di Corno di Rosazzo insieme al castello di Gramogliano, furono devastati dall'esercito di Massimiliano I d'Asburgo guidato da Enrico IV di Brunswick-L\u00fcneburg,\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono 169, ovvero il 5,25% della popolazione. L'unico gruppo di una certa consistenza \u00e8 quello albanese, con 34 appartenenti.\nLingue e dialetti.\nA Corno di Rosazzo, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Corno di Rosazzo rientra fra le varianti appartenenti al friulano centro-orientale."}
{"id": "35478", "revid": "404449", "url": "https://it.wikipedia.org/wiki?curid=35478", "title": "Cavallermaggiore", "text": "Cavallermaggiore (\"Cavlimor\" o \"Cavalimor\" in piemontese) \u00e8 un comune italiano di abitanti della provincia di Cuneo in Piemonte. \u00c8 situato sulla sponda destra del Maira.\nStoria.\nIl nome, verosimilmente, deriva dalla presenza di allevamenti di cavalli da tiro. I latini, chiamavano \"equus\" il cavallo elegante da carrozza e \"caballus\" quello da carretta. \"caballarium\" era il luogo dove i cavalli venivano allevati.\nCavallermaggiore fu, per un lungo periodo, la residenza di Ascanio Sobrero, inventore della nitroglicerina: per tali ragioni a lui \u00e8 stata dedicata una via cittadina. Nel cimitero cittadino ha sede la tomba della famiglia, contenente le spoglie di Sobrero.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Cavallermaggiore sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nFerrovie.\nIl paese dispone di una propria stazione di diramazione posta lungo le linee Torino-Fossano-Savona e Alessandria-Cavallermaggiore. \nLa stazione non \u00e8 dotata di servizio di accompagnamento per disabili e non dispone di passerelle e ascensore per raggiungere i binari.\nAll'interno del territorio comunale \u00e8 presente un'altra stazione ferroviaria che serve la frazione Madonna del Pilone, posta sulla linea Alessandria-Cavallermaggiore.\nSport.\n\u00c8 presente una societ\u00e0 di football americano, i \"Vikings Cavallermaggiore\" giocano in Terza Divisione (3\u00ba livello del football americano italiano), una societ\u00e0 di calcio maschile \"Cavallermaggiore fc\" che milita in terza categoria e una di calcio femminile \"Asd Fc Cavallermaggiore\" nelle serie regionali. \u00c8 presente anche una squadra di calcio a 5, L'ASD Time Warp Cavallermaggiore, che dopo aver militato nel campionato nazionale di serie B attualmente milita nel campionato di serie C2 regionale."}
{"id": "35479", "revid": "125874066", "url": "https://it.wikipedia.org/wiki?curid=35479", "title": "Coseano", "text": "Coseano (\"Cosean\" in friulano) \u00e8 un comune italiano di abitanti del Friuli-Venezia Giulia.\nGeografia fisica.\nIl territorio del comune di Coseano si trova nella parte nord-occidentale della pianura friulana, a circa 18\u201325\u00a0km ad ovest del capoluogo friulano, allungandosi ad ovest verso il corso del Tagliamento e a est oltre quello del torrente Corno e del canale Ledra, uno degli ultimi territori pianeggianti a ridosso dei primi rilievi collinari a nord del comune, con la sua altitudine che varia dai 100 metri della frazione \"Barazzetto\" ai 140 in localit\u00e0 \"Coseanetto\".\nStoria.\nIl comune venne istituito ufficialmente nel 1818, per scorporo delle frazioni di Coseano, Coseanetto e Maseriis dal comune di Dignano e delle frazioni di Barazzetto, Cisterna e Nogaredo di Corno da quello di Flaibano.\nIl 21 e 22 ottobre 1866, dopo la terza guerra di indipendenza, ci fu il passo formale di votare per il plebiscito a suffragio universale maschile per convalidare il passaggio del Veneto (che allora comprendeva anche gran parte del Friuli) al Regno d'Italia, gi\u00e0 sancito dal Trattato di Vienna sottoscritto il precedente 3 ottobre 1866. In questo contesto, Coseano fu il paese in cui si ebbe il maggior numero di voti contrari all'annessione al Regno d'Italia: 219 \"S\u00ec\" e 25 \"No\" (nell'intero territorio che oggi rappresenta le province di Udine e Pordenone ci furono solo 36 \"No\" su circa 105\u00a0000 votanti) e per questo il paese \u00e8 anche conosciuto come \"Cose\u00e0n dal no\" (Coseano del no). Tale risultato fu considerato uno scandalo e provoc\u00f2 gravi malumori, tanto che il presunto responsabile del rifiuto, individuato nel parroco don Antonio Riva (1806-1882), dovette scappare da un linciaggio travestendosi da carabiniere.\nDi don Riva \u00e8 conservata anche una breve lettera datata 9 giugno 1870, scritta da Majano del Friuli, nei giorni in cui il sacerdote era \"parroco quiescente di Coseano\". In tale messaggio il prete difese l\u2019infallibilit\u00e0 del Papa contro gli attacchi dei suoi nemici e probabilmente questa lettera ci conferma anche quello che fu sempre l\u2019unico obiettivo per cui il religioso impieg\u00f2 le sue energie: la difesa della Religione Cattolica e del Pontefice.\nMonumenti e luoghi d'interesse.\nNel borgo rurale di Barazzetto sono stati effettuati scavi archeologici che hanno portato alla luce significative testimonianze relative soprattutto al periodo romano (dal I secolo a.C. al IV-V secolo d.C.).\nSociet\u00e0.\nLingue e dialetti.\nA Coseano, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007. La lingua friulana che si parla ad Coseano rientra fra le varianti appartenenti al friulano centro-orientale.\nEconomia.\nLuogo in passato (e in parte ancor oggi) dedito all'agricoltura intensiva (principalmente monocoltura di mais) e all'allevamento intensivo di bovini (es. mucche da latte), possiede una piccola area industriale nei pressi del paese di Coseano."}
{"id": "35480", "revid": "2164596", "url": "https://it.wikipedia.org/wiki?curid=35480", "title": "Celle di Macra", "text": "Celle di Macra (\"Sele dl'Arma\" in piemontese, \"C\u00e8las\" in occitano) \u00e8 un comune italiano di abitanti della provincia di Cuneo in Piemonte.\nGeografia fisica.\nCelle di Macra faceva parte della comunit\u00e0 montana Valle Maira.\nChi risale percorrendo la strada Provinciale n. 422 trova a sinistra, appena a monte di Macra (m 875), una diramazione che porta, dopo una breve discesa, a superare il torrente Maira per proseguire verso Celle ed Albaretto. Tralasciando il bivio per Albaretto, la strada raggiunge il punto in cui confluiscono il Vallone Intersile (destra) e il vallone Tibert (a sinistra), percorsi dalle acque provenienti rispettivamente dalle pendici di Punta Tempesta (m 2679) e di Monte Tibert (m 2647). La strada principale tiene a mano sinistra e, con numerosi tornati che toccano le borgate di Bassura e Paschero, giunge al capoluogo e si trova nella Borgata Chiesa (m 1270, km 6 da Macra), correttamente indicato col nome Celle bench\u00e9 a questo spetti la specificazione di Macra all'intero del comprensorio comunale.\nIl territorio di Celle di Macra ha una curiosit\u00e0 geologica: \u00e8 di origina marina cos\u00ec come quello della fascia centrale della Valle Maira comprendente le zone della Gardetta e di Elva. Vecchio di 160 milioni di anni, emerse dal profondo dell'oceano 65 milioni di anni fa sotto l'effetto di immani movimenti tettonici.\nVario ed attraente \u00e8 il paesaggio naturale, segnato dagli effetti delle epoche glaciali e postglaciali. Stretto ed incassato nella parte inferiore, il Vallone di Celle si apre man mano che lo si risale fino ad offrire il panoramico Piano della Colla (m 1500) e gli ampi spazi delle ridenti conche che dai 2000 metri che coronano le sommit\u00e0 ai confini con la Valle Grane. Vi sono rappresentati tutti gli orizzonti alpini. Dalla fascia dei coltivi, un tempo prospera e ricca di vite ma oggi inselvatichita, a quella vera e propria del bosco (soprattutto abeti, faggi e larici) si conclude con estesi pascoli delle quote pi\u00f9 alte, punteggiati da rododendri e rocce.\nAnche l'uomo ha contribuito alla bellezza del paesaggio disseminando nel vallone una dozzina di borgate che, malgrado i segni del tempo, hanno conservato lo stile originario. Numerose sono le case e le baite sparse nel comune. Celle di Macra fu in passato un luogo importante di raccordo fra le Valle Maira e Grana, poich\u00e9 vi transitava la mulattiera per Narbona e Castelmagno (oggi percorso GTA). Fitta \u00e8 la rete di mulattiere e sentieri che collega le borgate ed il fondo valle cos\u00ec come con i valloni laterali di Combamala a est e di Marmora ad ovest. Recenti carrarecce hanno sostituito gli antichi tratturi nel servizio degli altri pascoli e delle relative grange.\nStoria.\nCelle deriva probabilmente dall'uso medioevale di battezzare i piccoli nuclei di monaci insediati dalle grandi abbazie in luoghi agresti per la cura sia delle anime che delle attivit\u00e0 agro-pastorali. In quel caso, si sarebbe trattato di una dipendenza dell'abbazia di Villar San Costanzo. Non manca per\u00f2 un'altra interpretazione: il toponimo originerebbe dalla lingua locale dove con \"selle\" si sarebbero indicate le grandi cataste di legname raccolte sul territorio.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', che amministrava tutto il territorio del comitato di Bredolo cui era inserita anche la val Maira, mentre in seguito dall'VIII secolo la gestione della vallata sar\u00e0 poi organizzata dall'abbazia di Villar San Costanzo.\nI pi\u00f9 antichi documenti relativi a Celle risalgono dal 1280 e sono relativi ad arbitrati per oltre due secoli, ma con strascichi ancora nell'Ottocento, si tenta di risolvere contese concernenti i pascoli di confine con le comunit\u00e0 di Castelmagno in Valle Grana.\nAppartenente dal secolo XIII al Marchesato di Saluzzo, Celle \u00e8 uno dei dodici comuni della Valle che per secoli si reggono secondo \"le buone consuetudini\" formalizzate poi negli Statuti della Valle Maira. Con il Trattato di Lione del 1601 il territorio diviene possedimento sabaudo e feudo dapprima dei Cambiano di Ruffia, conti di Paglieres e Cartignano e, successivamente, dei cuneesi Ferraris di Celle. Durante le contese di religione del secolo XVI, Celle difende la sua identit\u00e0 cattolica, ancora oggi testimoniata dalla Baijo che si celebra ogni anno per Sant'Anna in Borgata Castellaro nell'ultima domenica di luglio. Truppe sabaude e franco-ispane passarono durante la campagna delle Alpi Occidentali del 1744 (Guerra di successione austriaca). Elevato \u00e8 il contributo dei residenti nelle guerre mondiali del XX secolo che vedono molti cellesi impegnati sui fronti di guerra, incluso il coinvolgimento diretto del territorio locale nella lotta partigiana 1943-45.\nCaratteristica tra la popolazione \u00e8 la professione di acciugaio ambulante (\"ancio\u00e8\"). Sviluppatasi nell'Ottocento quale integrazione delle attivit\u00e0 agricole ma secondo alcuni risalente a pi\u00f9 antiche immigrazioni di origine spagnola, essa vede i cellesi percorrere dal tardo autunno fino alla primavera le strade di Piemonte e Lombardia (ma non solo) con carretti a mano, offrendo il pesce conservato sotto sale: un'attivit\u00e0 stagionale che si trasforma progressivamente in permanente ed evolve con fortuna verso forme sempre pi\u00f9 moderne di commercio. Il Museo Multimediale dei mestieri itineranti, sito nell'ex chiesa di San Rocco e specificamente riferito agli \"ancio\u00e8\", \u00e8 preziosa testimonianza di questo passato.\nSimboli.\nLo stemma comunale \u00e8 stato concesso con decreto del presidente della Repubblica del 27 febbraio 2009. \nMonumenti e luoghi d'interesse.\nA Giovanni Baleison \u00e8 anche attribuita la madonna dipinta sul muro esterno di una casa del capoluogo situata all'imbocco dell'antica strada per il cimitero. Modeste, in contrasto, sono le figure che la contornano che sono di epoca successiva (secolo XVII).\nSempre in campo pittorico vanno citati i nove affreschi votivi che in diverse frazioni ha realizzato Giors Boneto tra il 1807 ed il 1808.\nDa menzionare \u00e8 il campanile romanico della chiesa parrocchiale cos\u00ec come la vicina antica Chiesa di San Rocco risalente all'inizio del secondo millennio, ora recuperata quale edificio polifunzionale e sede del Museo degli Acciugai.\nTutte le borgate sono esempio di architettura spontanea alpina. Molte sono le case d'origine medievale, in alcune delle quali si riconoscono elementi d'epoca quali finestre e architravi in pietra. Spiccano due edifici con facciata a vela rispettivamente localizzati nelle borgate Castellaro e Combe. Entrambi sono stati recuperati. Il primo, detto Castello, gravemente danneggiato durante l'ultima guerra, \u00e8 ora destinato alla sede del museo/laboratorio sulla costruzione alpina (il Cantonal).\nDa segnalare sono i resti degli antichi mulini in borgata Combe ed il restauro del forno e delle pozze per la macerazione della canapa nella vicina borgata Sagna. Numerose sono le cappelle ed i piloni votivi scaglionati nelle borgate o lungo i tradizionali percorsi.\nSociet\u00e0.\nEvoluzione demografica.\nRispetto al censimento del 1871 in cui venne registrato il maggior numero di residenti, oggi il comune ha perso il 93,89% della popolazione complessiva."}
{"id": "35481", "revid": "251174", "url": "https://it.wikipedia.org/wiki?curid=35481", "title": "Centallo", "text": "Centallo (\"Sental\" o \"Santal\" in piemontese, \"Sental\" in francese) \u00e8 un comune italiano di abitanti della provincia di Cuneo in Piemonte.\nGeografia fisica.\nIl territorio di Centallo si estende per e confina con i comuni di Cuneo, Villafalletto, Fossano, Montanera, Castelletto Stura e Tarantasca.\nSi trova a 424 m sul livello del mare ed il territorio \u00e8 prevalentemente pianeggiante.\nA ovest dell'abitato scorre il torrente Grana, mentre sul confine est scorre il fiume Stura di Demonte.\nStoria.\nCentallo \u00e8 in una posizione strategica: di antiche origini romane, fu contesa da Cuneo, da Saluzzo e dai Savoia. In epoca longobarda il territorio dipendeva dall'abbazia di San Dalmazzo di Pedona. Viene ricordata, in seguito, per la prima volta in una donazione della met\u00e0 dell'XI secolo. Storie di un paese conteso tra i troppi nobili alla ricerca di un feudo, dove arriva pure il secondogenito del re d'Inghilterra. Alla fine sono i Bolleri, fedeli al re di Francia, a radicarsi a Centallo e a sopravvivervi a lungo, esattamente fino all'estinzione del loro casato. Nel XVI secolo, con gli scontri sempre pi\u00f9 presenti sul territorio dell'Italia settentrionale tra francesi e spagnoli Centallo inizia a diventare un centro strategico molto importante. E con gli assedi arriva anche la gloria poetica, tanto che Torquato Tasso, il cantore della \"Gerusalemme liberata\", si occupa della \"liberazione\" di Centallo da parte delle truppe spagnole in soccorso di Cuneo e Fossano assediate dai Francesi. La parte di castello che resiste all'assedio viene definitivamente distrutta nel 1589. Da questi anni in poi Centallo \u00e8 conosciuta come un importante centro agricolo.\nSimboli.\nLo stemma del comune di Centallo \u00e8 stato riconosciuto con decreto del Capo del governo del 19 giugno 1931.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Centallo sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nScuole.\nCentallo ospita le seguenti scuole:\nEconomia.\nSono importanti l'agricoltura, gli allevamenti suini, gli impianti ittici resi possibili dalla presenza di canali, i mangimifici, la macellazione, i mobili e altre fabbriche presenti nel territorio. Molto rinomata \u00e8 la produzione di strumenti musicali, come gli organi, sia moderni sia antichi.\nLa coltivazione tipica centallese \u00e8 il Fagiolo di Cuneo.\nIl comune \u00e8 stato insignito del premio \"Spighe verdi\" assegnato dal FEE Italia, per l'anno 2021.\nInfrastrutture e trasporti.\nStrade.\nIl comune \u00e8 attraversato dalla strada regionale 20 del Colle di Tenda e dalla strada statale 231 di Santa Vittoria. Il capoluogo si trova a dall'uscita Cuneo Centro dell'autostrada A33 Asti-Cuneo.\nFerrovie.\nCentallo \u00e8 raggiunto dalle linee ferroviare Torino-Cuneo e Fossano-Ventimiglia.\nMobilit\u00e0 urbana.\nIn questo modo, il comune \u00e8 collegato alla citt\u00e0 di Cuneo, cos\u00ec da permettere ai cittadini l'accesso agli altri collegamenti offerti dal trasporto pubblico, urbano ed extraurbano, e alla stazione di Cuneo. Inoltre, in periodo scolastico \u00e8 attivo un servizio bus di collegamento per l'Istituto alberghiero di Dronero (linea 188).\nAeroporti.\nCentallo dista 5 chilometri dall'aeroporto internazionale di Cuneo-Levaldigi\nSport.\nCalcio.\nLa principale squadra di calcio della citt\u00e0 \u00e8 la Giovanile Centallo, nata nel 2006 (subentrando alla previgente A.S. Centallo) e militante nei campionati dilettantistici regionali."}
{"id": "35482", "revid": "1543377", "url": "https://it.wikipedia.org/wiki?curid=35482", "title": "Ceresole d'Alba", "text": "Ceresole d'Alba (\"Ceres\u00f2le d'Alba\" o \"Cerz\u00f2le\" in piemontese) \u00e8 un comune italiano di abitanti della provincia di Cuneo, in Piemonte.\nIl comune fa parte della delimitazione geografica del Roero.\n\u00c8 il comune situato pi\u00f9 a nord della provincia di Cuneo.\nStoria.\nLa prima menzione riguarda l'investitura del feudo di Ceresole da parte dell'imperatore Enrico III al vescovo di Asti nel 1041. Nel XIII secolo la consignoria passa alle famiglie dei \"Montaldo\" e degli \"Anterixio\". Nel 1347 i Roero acquistano il feudo dalla signoria Viscontea di Asti. Nel XV secolo le continue lotte tra francesi e spagnoli portano alla decimazione degli abitanti e alla distruzione delle coltivazioni, con la distruzione del paese nel 1544 (battaglia di Ceresole). Alla fine del Seicento l'impoverimento della zona porta l'ultimo discendente dei Roero di Ceresole (Francesco Bernardino) a vendere le terre e il palazzo, riducendosi a vivere in miseria. Morir\u00e0 nel 1707 nell'ospedale di Carmagnola.\nIl 21 luglio 1944, in piena Resistenza, un gruppo di 350 tedeschi provenienti da Scalenghe marcia su Ceresole, attivo centro partigiano. All'alba presso la cascina Novarino i tedeschi fermano il proprietario Giovanni Novarino e Florindo Pettinati; poco dopo, proseguendo verso Ceresole, sorprendono Ruggero Degno. In regione Tagliata, inoltre, fermano sei giovani che cercavano invano di evitare il rastrellamento: Vincenzo Molina, Giuseppe Lusso, Michele Dassano, Gianfermo Burzio, Gregorio Ferrero e Tommaso Marocco, tutti tra i 19 e i 24 anni. I 10 fermati saranno condannati a morte e giustiziati: si salva solo Lusso, trattenuto per essere giustiziato altrove ma infine rilasciato. Allineati sul muro prospiciente l'albergo Campana, il parroco confessa i condannati mentre vengono preparati i cappi. La sentenza viene eseguita: sei condannati sono impiccati ai balconi dell'albergo Campana, altri tre al balcone della adiacente casa Croce. Uno di loro, Burzio, spezzatasi la corda, fu riappeso vivente per la seconda volta.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Ceresole Alba sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nL'economia del paese \u00e8 prevalentemente agricola, con alcuni insediamenti di tipo misto (industriale/commerciale). Nonostante la denominazione del comune (\"D'Alba\"), l'economia gravita principalmente attorno al comune di Carmagnola e paesi limitrofi. I prodotti di maggiore rilievo sono: cereali, ortaggi, fragole e peperoni. Un cenno particolare per la tinca di Ceresole: \u00e8 un pesce allevato in stagni e rappresenta un prodotto tipico del paese. \u00c8 stato recentemente inserito tra i presidi Slow Food e come produzione D.O.P. con la denominazione di \"Tinca Gobba Dorata del Pianalto di Poirino\"."}
{"id": "35483", "revid": "1516566", "url": "https://it.wikipedia.org/wiki?curid=35483", "title": "Cerretto Langhe", "text": "Cerretto Langhe (\"Sr\u00e8j dle Langhe\" in piemontese) \u00e8 un comune italiano di 416 abitanti della provincia di Cuneo in Piemonte.\nIl comune faceva parte della comunit\u00e0 montana Alta Langa e Langa delle Valli Bormida e Uzzone.\nStoria.\nNei tempi medioevali il paese aveva un forte castello a quattro torri di propriet\u00e0 della Famiglia Carretto di Gorzegno.\nIn seguito il feudo pass\u00f2 ai Marchesi di Susa (secolo XII, quindi a Bonifacio di Savona che nel 1142 lo lasci\u00f2, col castello, al marchese di Ceva e di Cortemilia.\nSimboli.\nNello stemma civico sono raffigurati due cerri, alberi che compaiono nei toponimi latini \"Cerretum\" e \"in loco Cerrae\", ad indicare che l'albero abbondava nel territorio comunale."}
{"id": "35484", "revid": "124707718", "url": "https://it.wikipedia.org/wiki?curid=35484", "title": "Dignano (Italia)", "text": "Dignano (\"Dignan\" in friulano) \u00e8 un comune italiano di abitanti in Friuli-Venezia Giulia.\nStoria.\nIl paese \u00e8 noto per aver dato i natali a Jacopo Pirona, autore del Vocabolario della lingua friulana, e a suo nipote Giulio Andrea Pirona.\nMonumenti e luoghi d'interesse.\nPer quanto riguarda l'architettura, sono da ricordare: la chiesa parrocchiale di San Sebastiano, costruita nel XVIII secolo; la pieve dei Santi Pietro e Paolo risalente al XII secolo, una delle pievi pi\u00f9 antiche del Friuli; essa presenta l'abside affrescata con dipinti coevi nonch\u00e9 quattro affreschi settecenteschi nella navata di sinistra; la casa Pirona-Bisaro risalente al XVI secolo, rarissimo esempio di casa carnica nel medio Friuli, caratterizzata da una pregevole facciata contraddistinta da quattro archi in tufo, e che presenta al suo interno due grandi affreschi settecenteschi; la casa Pirona che diede i natali a Jacopo Pirona.\nSociet\u00e0.\nLingue e dialetti.\nA Dignano, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge n. 482/99, della legge regionale n. 15/96 e della legge regionale n. 29/2007.&lt;br&gt;La lingua friulana che si parla a Dignano rientra fra le varianti appartenenti al friulano centro-orientale.\nAmministrazione.\nIn base alla legge regionale 26/2014 \"Riordino del sistema Regione - Autonomie locali del Friuli Venezia Giulia\" Dignano fa parte della UTI \"Collinare\" del Friuli che ha sede ad San Daniele del Friuli assieme ai comuni di Buja, Colloredo di Monte Albano, Coseano, Fagagna, Flaibano, Forgaria nel Friuli, Majano, Moruzzo, Osoppo, Ragogna, Rive d'Arcano, San Daniele del Friuli, San Vito di Fagagna, Treppo Grande. \nSport.\nCalcio.\nLa squadra di calcio della citt\u00e0 \u00e8 l'Asd Tagliamento, che milita attualmente in 2 categoria, ed \u00e8 stata fondata nel 1970.\nI colori ufficiali sono il biancoverde.\nOltre all'ASD Tagliamento c'\u00e8 anche la squadra amatori dell\"'A.C.Dignano 1992\" che milita nel girone A di 1\u00aa categoria della Lega Calcio Friuli Collinare. \u00c8 nata nel 1992."}
{"id": "35486", "revid": "1543377", "url": "https://it.wikipedia.org/wiki?curid=35486", "title": "Cervasca", "text": "Cervasca (\"S\u00ebrvasca\" in piemontese, \"Cervasca\" in occitano) \u00e8 un comune italiano di abitanti della provincia di Cuneo in Piemonte.\nFaceva parte della Comunit\u00e0 montana Valle Stura.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Cervasca sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e Trasporti.\nAutobus.\nIl Comune di Cervasca non \u00e8 servito da trasporto su ferro, ma solo da linee di trasporto pubblico locale:\nIn questo modo, il comune \u00e8 collegato alla citt\u00e0 di Cuneo, cos\u00ec da permettere ai cittadini l'accesso agli altri collegamenti offerti dal trasporto pubblico, urbano ed extraurbano, e alla Stazione di Cuneo. Inoltre, vi transitano servizi autobus speciali per Istituto Alberghiero di Dronero e Zona Industriale di Ronchi."}
{"id": "35487", "revid": "1543377", "url": "https://it.wikipedia.org/wiki?curid=35487", "title": "Cervere", "text": "Cervere (Cerv\u00e9re - \"Servere\" in piemontese) \u00e8 un comune italiano di abitanti della provincia di Cuneo in Piemonte.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Cervere sono , cos\u00ec suddivisi per nazionalit\u00e0, elencando per le presenze pi\u00f9 significative:"}
{"id": "35489", "revid": "1632387", "url": "https://it.wikipedia.org/wiki?curid=35489", "title": "Dogna", "text": "Dogna (\"Dogne\" in friulano, \"Dunja\" in sloveno) \u00e8 un comune italiano di 154 abitanti in Friuli-Venezia Giulia.\nGeografia fisica.\nIl paese si trova nel Canal del Ferro, zona montuosa del Friuli-Venezia Giulia, di cui \u00e8 il comune pi\u00f9 piccolo. L'abitato \u00e8 dominato a Ovest dal monte Zuc dal B\u00f4r (2.195 m), a Nord dallo J\u00f4f di Dogna (1.961 m) e a Est dallo J\u00f4f di Montasio.\nStoria.\nLe origini del paese sono sconosciute; sappiamo per\u00f2 che nei secoli VII-VIII la vallata venne popolata dalle trib\u00f9 slave (il nome \"Dogna\" deriva da \"Dolenja\", \"Dolnja\", che in slavo significa \"posta in basso\"). Il paese fu gravemente danneggiato dai bombardamenti nel corso della prima guerra mondiale, ed \u00e8 stato quasi completamente ricostruito; il paesaggio della Val Dogna \u00e8 stato per\u00f2 compromesso dal viadotto della strada statale 13 Pontebbana che, sopraelevato, passa quasi sopra le case dell'abitato.\nIn seguito al ritrovamento, alcuni anni fa, delle impronte di un \"Fitosauro del Norico\" \u00e8 stata allestita nel capoluogo l'interessante mostra \"il triassico della Valcanale\".\nSociet\u00e0.\nLingue e dialetti.\nA Dogna, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Dogna rientra fra le varianti appartenenti al friulano centro-orientale.\nGeografia antropica.\nIl comune \u00e8 composto da molte piccole borgate sparse a raggiera intorno al capoluogo; molte di queste borgate hanno nome \"Chiout\" che significa \"luogo chiuso, recintato, protetto\" (in friulano infatti il \"Chi\u00f4t\" \u00e8 la stalla dei maiali). I borghi ancora abitati sono:\nCi sono altri 3 borghi abitati saltuariamente da villeggianti:\nInfrastrutture e trasporti.\nFerrovie.\nNel Dogna fu raggiunta dalla ferrovia Udine-Tarvisio dove era presente la primitiva stazione chiusa nel 1935 e sostituita con una nuova, fu dismessa nel 1995 insieme alla linea a seguito del raddoppio, il tracciato \u00e8 convertito a pista ciclabile mentre il fabbricato viaggiatori \u00e8 adibito ad altri usi."}
{"id": "35491", "revid": "198277", "url": "https://it.wikipedia.org/wiki?curid=35491", "title": "Cherasco", "text": "Cherasco (\"Cherasch\" in piemontese) \u00e8 un comune italiano di abitanti della provincia di Cuneo in Piemonte.\nGeografia fisica.\nSi trova in un pianalto alla confluenza dei fiumi Stura di Demonte e Tanaro (tra i due, lo Stura presenta una maggiore portata media alla confluenza, 47 m\u00b3/s contro 41).\nStoria.\nMedioevo.\nCherasco nasce nel 1243, per volont\u00e0 del vicario imperiale di Federico II di Svevia, Manfredi II Lancia, appartenente a un ramo cadetto della dinastia degli Aleramici e Sarlo di Drua, podest\u00e0 di Alba. Gi\u00e0 in et\u00e0 romana esisteva un borgo, chiamato \"Clerascum\", presso il quale il vicario imperiale Lancia volle far edificare il nuovo paese. In ogni caso, Cherasco pass\u00f2 rapidamente alla fazione guelfa di Carlo d'Angi\u00f2, tradendo cos\u00ec la sua fondazione ghibellina.\nCome comune libero e indipendente, nei torbidi periodi delle lotte comunali, Cherasco pass\u00f2 nuovamente ai ghibellini insieme ad Alba, Asti e Chieri, nel 1277. Nel 1303 la citt\u00e0 dovette cedere la sua autonomia agli Angi\u00f2 e quindi, nel 1347, ad Amedeo VI di Savoia.\nUn cruento assedio, nel 1348, scacci\u00f2 i Savoia e vide padrone del comune Luchino Visconti (signore di Milano), che vi far\u00e0 erigere un proprio castello. Durante il periodo visconteo, gli uomini di Cherasco furono spesso mobilitati per operazioni militari, come nel 1354, quando la comunit\u00e0 dovette inviare a Giovanni Visconti 100 fanti. Passato nella dote della figlia Valentina Visconti, andata sposa a Luigi I di Valois-Orl\u00e9ans, venne ceduto ai francesi, e solo nel 1559 i Savoia riuscirono a riappropriarsene, grazie al trattato di Pace di Cateau-Cambr\u00e9sis.\nEt\u00e0 Moderna.\nDal 1559 inizi\u00f2 un nuovo periodo di splendore. La citt\u00e0 fu dotata di mura ideate da Ascanio Vittozzi. Quando nel 1630 scoppi\u00f2 la peste in Piemonte, Cherasco ospit\u00f2 la corte ducale: terminato il pericolo, venne fatto erigere nel 1647 l'Arco del Belvedere, uno dei simboli del paese.\nIl 7 aprile 1631 Vittorio Amedeo I di Savoia, Giulio Mazzarino ed i rappresentanti di Sacro Romano Impero, Mantova e Spagna vi firmarono la pace che poneva fine alla guerra per la successione del ducato di Mantova, cui era annesso anche il Monferrato, riconoscendo a Carlo I Gonzaga la signoria sul Ducato di Mantova ed al Ducato di Savoia Trino ed Alba.\nLa Rivoluzione francese.\nIl mattino del 23 aprile 1796 i Francesi assediarono Cherasco, che si arrese alla sera con richiesta di armistizio da parte del generale Michele Colli, comandante dei piemontesi. Napoleone Bonaparte entr\u00f2 quindi in citt\u00e0 e vi prese alloggio a Palazzo Salmatoris.\nNapoleone, pur sostenendo di non essere autorizzato a trattare in nome del Direttorio, impose le condizioni dell'armistizio di Cherasco, con il quale si ridisegnava la geografia dei domini sabaudi. L'armistizio fu approvato da Vittorio Amedeo III il 28 aprile e confermato dalla Pace di Parigi del 15 maggio.\nLa seconda guerra mondiale e la Resistenza.\nIl comune di Cherasco partecip\u00f2 attivamente alla lotta di Resistenza partigiana e qui si svolsero numerosi scontri che causarono numerose vittime fra i suoi cittadini, anche con fucilazioni di massa ed eccidi. In virt\u00f9 dei meriti nel corso della Resistenza, alla citt\u00e0 \u00e8 stata assegnata la \"Medaglia d'argento al valor civile\".\nTitolo nobiliare.\nLa citt\u00e0 di Cherasco gode del titolo di \"conte di Narzole\" a memoria della decisione assunta il 25 maggio 1695 dal Duca di Savoia, con conforme parere dei Magistrati, del Senato e della Camera de' Conti, di infeudarle il luogo e territorio di Narzole. Nel 1469 Narzole era feudo dei Borromeo; successivamente la comunit\u00e0 di Cherasco ebbe su di esso il privilegio del \"finaggio\" e della \"vicaria\" ma poi la Camera de' Conti decise di staccarlo da Cherasco e infeudarlo diversamente. Ne nacque una contesa, iniziata nel 1650 con un memoriale indirizzato dalla citt\u00e0 al Duca di Savoia e conclusa nel 1695 col citato titolo nobiliare.\nLa comunit\u00e0 ebraica di Cherasco.\nCherasco fu sede, dal XVI secolo fino agli inizi del Novecento, di una piccola, ma fiorente comunit\u00e0 ebraica. A testimonianza della sua storia restano la sinagoga settecentesca nel grande caseggiato del ghetto (ancor oggi identificabile all'angolo tra le odierne via Marconi e via Vittorio Emanuele), dove tra il 1740 e il 1848 risiedettero gli ebrei di Cherasco, ed il piccolo cimitero nella via Salita vecchia, all'ingresso del paese.\nMotto.\n\"Urbs Firmissima Pacis\"\nMonumenti e luoghi d'interesse.\nPalazzo Salmatoris.\nSi trova nel cuore della citt\u00e0 e prende il nome dal nobile locale Giovanni di Audino Salmatoris, che lo fece costruire nel 1620.\nDetto anche \"palazzo della Pace\", \u00e8 stato testimone di importanti eventi storici della citt\u00e0, fra cui:\nGi\u00e0 nei secoli passati il palazzo \u00e8 stato sottoposto a una serie di ristrutturazioni; acquisita nel 1983 dall'amministrazione comunale e restaurato negli anni '90, oggi costituisce un importante centro culturale e ospita mostre d'arte di livello internazionale.\nL'edificio fa parte del circuito \"Castelli Aperti\" del Basso Piemonte.\nSinagoga.\nCostruita nel XVIII secolo all'interno dell'antico ghetto della citt\u00e0 (istituito nel 1725 e abolito da Carlo Alberto nel 1848), \u00e8 una testimonianza della presenza ebraica, che tuttavia risale a tempi ancora precedenti. \u00c8 costituita da una piccola sala quadrangolare con pareti decorate da iscrizioni in ebraico e arredamenti in legno intagliato.\nMonumento alle Vittime dell'Heysel.\nQuesto monumento, inaugurato a maggio 2016, voluto e realizzato dai Cheraschesi Marco Bogetti e Paolo Monchio in collaborazione con l'amministrazione cittadina e con la collaborazione dell'associazione \"Quelli di Via Filadelfia\", \u00e8 il primo in Piemonte, dedicato ai 39 tifosi della Juventus che persero tragicamente la vita durante la finale della Coppa dei Campioni, svoltasi a Bruxelles il 29 maggio 1985.\nSociet\u00e0.\nEvoluzione demografica.\nCherasco \u00e8 conurbata a Bra dalla fine degli anni '90: questo ha causato l'aumento demografico apprezzabile nel grafico.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Cherasco sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nCucina.\nNel 1881 un giovane pasticcere cheraschese, di ritorno da un periodo di apprendistato a Torino, fond\u00f2 la pasticceria Barbero. Nella nuova confetteria vennero prodotti per la prima volta i baci di Cherasco, un cioccolatino che con il tempo divent\u00f2 caratteristico della cittadina.\nLa cucina tipica langarola risente anche della pratica dell'elicicoltura.\nEconomia.\nNel territorio comunale \u00e8 presente un impianto per la produzione di energia idroelettrica.\nInfrastrutture e trasporti.\nCherasco era servita di una propria stazione ferroviaria posta lungo la Ferrovia Bra-Ceva. La ferrovia \u00e8 stata chiusa in seguito ai danni subiti dalla alluvione del 1994, da quel momento la stazione \u00e8 attiva solo per traffico merci verso Bra.\nSport.\nClub calcistico locale \u00e8 la \"U.S. Cheraschese\" : fondata nel 1904, ha sempre militato nelle divisioni dilettantistiche"}
{"id": "35492", "revid": "124707740", "url": "https://it.wikipedia.org/wiki?curid=35492", "title": "Drenchia", "text": "Drenchia (\"Dreka\" in sloveno, \"Dr\u00e8ncje\" in friulano) \u00e8 un comune italiano sparso di abitanti del Friuli-Venezia Giulia. La frazione Cras ospita la sede comunale. Attualmente \u00e8 il pi\u00f9 piccolo comune della regione per numero di abitanti residenti.\nGeografia fisica.\nTerritorio.\nOrografia.\nIl comune, adagiato sulle falde del Colovrat nella valle del torrente Rieca-Cosizza che qui ha le sue sorgenti, si trova all'estremo orientale della provincia di Udine, al confine con la valle dell'Isonzo, in Slovenia. Le frazioni del comune sono quasi tutte posizionate sulle pendici meridionali della catena del Colovrat ed affacciate sull'alta val Cosizza. Ne fanno eccezione le due borgate di Paciuch e di Peternel che si trovano a fondo valle, sulle rive del torrente Cosizza. La frazione pi\u00f9 elevata \u00e8 quella di Crai a 863 , mentre la pi\u00f9 bassa \u00e8 quella di Peternel che si trova a 306 .\nLa dorsale del monte Colovrat (1243 ), \u00e8 formata da una serie di rilievi che si estendono per circa quattro chilometri dal torrente Za Velin \u010celan al fiume Judrio, e segna il confine dell'Italia con la repubblica di Slovenia. Nella parte meridionale della catena \u00e8 posizionato il passo Solarie che collega la Val Cosizza con il paese sloveno di Volzana (\"Vol\u010de\" in sloveno) e quindi con la vallata dell'Isonzo e la cittadina di Tolmino. Nei pressi del passo si pu\u00f2 vedere il monumento eretto a ricordo Riccardo Giusto, il primo caduto italiano della grande guerra; nella stessa zona vi sono il bivacco Zanuso, dedicato alla memoria dell'alpino Giuseppe Zanuso, morto in quel luogo nel 1929 a causa di una fortissima tormenta di neve ed il rifugio di Casoni Solarie, con annesso campetto sportivo polifunzionale.\nDalle pi\u00f9 alte cime del comune si possono ammirare, nella loro bellezza, le Valli del Natisone e, nei giorni privi di foschia, si possono intravedere le citt\u00e0 di Udine, Grado e Monfalcone nonch\u00e9 le coste settentrionali dell'Istria. Le grotte e le cavit\u00e0 presenti non sono cos\u00ec numerose ed estese come quelle delle vicine vallate del Natisone e dell'Alberone.\nGeodesia e sismologia storica.\nLe mappe geologiche delle Prealpi Giulie fanno risalire le asperit\u00e0 del comune all'epoca dell'eocene.Il catasto regionale delle grotte del Friuli Venezia Giulia indica la presenza di 17 grotte e pozzi:\nLa classificazione sismica del comune \u00e8 a livello 2 (sismicit\u00e0 medio-alta), Ordinanza PCM n. 3274 del 20/03/2003).\nClima.\nClassificazione climatica del comune: F, 3.577 gradi giorno\nOrigini del nome.\nL'etimologia del toponimo \u00e8 incerta; una ipotesi la fa risalire alla parola slovena \"dren\" che significa albero di corniolo, pianta molto presente nell'area comunale; il toponimo viene menzionato, per la prima volta, nell'anno 1295 \"homines ville Tranche\".\nStoria.\nL'unica evidenza di insediamenti preistorici nell'area del comune si riferisce alla scoperta effettuata in una caverna situata alla base del monte Colovrat. Nel corso delle esplorazioni eseguite da Ardito Desio nella Grotta del Cane di Paciuch, sono stati reperiti numerosi cocci, appartenenti ad un unico recipiente di grandi dimensioni, di controversa datazione. Dallo studio dei disegni eseguiti da Desio e dalla descrizione del vaso, andato perduto a seguito degli avvenimenti della prima guerra mondiale, gli studiosi hanno desunto che lo stesso pu\u00f2 essere fatto risalire o al tardo neolitico-eneolitico o all'antica et\u00e0 del bronzo.\nNel secolo VII popolazioni slave entrarono in Italia, al seguito degli Avari, ed occuparono e colonizzarono le Valli del Natisone. Ebbero diversi scontri, con alterne fortune, con i Longobardi, che dopo il 568 avevano occupato quasi tutta la penisola. Le azioni bellicose terminarono dopo la stipula di un trattato che definiva i confini tra le due comunit\u00e0 e lasciava le terre della zona collinosa alle popolazioni slave. In seguito, le terre del comune, dal tempo del Patriarcato di Aquileia sino alla caduta della Repubblica di Venezia, fecero parte (con la contrada di Drenchia) della \"Banca di Merso\", organizzazione che, assieme alla \"Banca di Antro\", gestiva in modo autonomo l'amministrazione e la giustizia nell'area della Slavia veneta. Tali privilegi vennero concessi come riconoscenza dell'azione di controllo e difesa dei confini nord-orientali del Friuli svolta dalle milizie locali all'uopo costituite..\nDopo l'invasione delle truppe napoleoniche e la caduta della Repubblica di Venezia, la regione perse la sua autonomia e venne divisa in \"Comuni\", previa la soppressione delle organizzazioni territoriali esistenti. Nel 1797, con il Trattato di Campoformio, la \"Bene\u010dija\" (Slavia veneta) venne assegnata in amministrazione all'Austria; successivamente, dopo la pace di Presburgo pass\u00f2, per un breve periodo, al Regno d'Italia napoleonico. Nel 1815, dopo la stipula della convenzione di Schiarino Rizzino torn\u00f2 all'Austria come parte integrante del Regno Lombardo Veneto. Infine nel 1866, a seguito della terza guerra d'indipendenza, dopo la pace di Vienna ed il plebiscito del Veneto del 1866, si stacc\u00f2 dai domini absburgici per passare sotto il Regno d'Italia sabaudo.\nLe alture del comune sono ricordate anche per gli avvenimenti legati alla prima guerra mondiale. Sulla dorsale del Colovrat passava infatti l'estrema linea difensiva approntata dalla 2\u00aa Armata per impedire l'avanzata del nemico nella pianura friulana in caso di ritirata delle truppe combattenti nelle linee avanzate. La mattina del 24 ottobre 1917, con l'inizio della battaglia di Caporetto, tutto il territorio comunale venne interessato da un violento bombardamento che provoc\u00f2 ingenti danni e perdite di vite umane sia militari che civili. Successivamente il tenente Erwin Rommel, con un attacco a sorpresa, riusc\u00ec ad annientare la resistenza delle truppe italiane e ad occupare le alture del Colovrat per poi dirigersi verso il Matajur e la pianura friulana. Nella zona del Na Gradu Klabuk \u00e8 stato realizzato, con un programma di iniziativa comunitaria, un museo transfrontaliero all'aperto dove si possono ammirare trincee, gallerie, fortificazioni e bunker dell'epoca, opportunamente restaurati.\nMonumenti e luoghi d'interesse.\nArchitettura sacra.\nNel comune di Drenchia sono presenti due chiese: la chiesa parrocchiale di Santa Maria Assunta a Cras (costruita nel 1700, con all'interno una statua lignea della Madonna con Bambino risalente all'inizio del XVI secolo) e quella di San Volfango presso l'omonimo paese.\nAffreschi di carattere religioso.\nA testimonianza della religiosit\u00e0 popolare degli antichi abitanti del Comune, sulla facciate di diverse costruzioni sono visibili affreschi di natura sacra ancora discretamente conservati e attribuiti al pittore friulano Jacob Malar (Jacum Pitor). I pi\u00f9 rappresentativi sono:\nArchitettura rurale.\nNelle vicinanze delle frazioni di Cras, Oznebrida e Trusgne sono ancora osservabili le tipiche costruzioni dell'architettura rurale della Slavia veneta, localmente chiamate \"kasta\" e \"kozolec\". Le prime sono edifici risalenti al XV secolo realizzati con basamento in pietra e piano superiore in legno, con tetto a forte inclinazione ed utilizzati quali fienili e magazzini per custodia degli attrezzi, mentre i secondi sono costruzioni in pietra e legno adibite all'essiccazione del foraggio e degli altri prodotti agricoli nonch\u00e9 quali deposito delle attrezzature impiegate nei lavori campestri.\nTra gli anni trenta del XIX secolo e la prima met\u00e0 del XX, sul territorio comunale erano in funzione numerosi mulini costruiti in prossimit\u00e0 dei tanti corsi d'acqua esistenti. Di dieci fabbricati esiste ancora una storia documentata sulla realizzazione dei manufatti e sul lavoro di macina delle granaglie che ivi veniva effettuato. Oggigiorno quattro di questi impianti sono quasi totalmente scomparsi mentre degli altri sei rimangono visibili solo parti delle murature e tracce dei sistemi di convogliamento delle acque. Fa eccezione il mulino di Peternel che, edificato verso la met\u00e0 del XVIII secolo e rimasto in attivit\u00e0 fino agli anni cinquanta del XX, si trova ancora in buone condizioni nella parti in muratura e, all'interno, possiede ancora parti delle strutture del sistema molitorio.\nMusei.\nNella ex scuola elementare della frazione di Trinco \u00e8 ospitata la Casa Rurale del Territorio, che \u00e8 un museo della cultura locale dove sono esposte collezioni di oggetti domestici, di attrezzi agricoli ed utensili artigianali non pi\u00f9 reperibili, nonch\u00e9 cimeli risalenti alla Prima guerra mondiale.\nSiti storici.\nDrenchia ospita l'unica foiba della provincia di Udine in cui, secondo lo storico Diego de Castro, giacciono i corpi della Divisione Partigiana Osoppo.\nSociet\u00e0.\nEvoluzione demografica.\nCome si evince dall'istogramma, dalla met\u00e0 del secolo scorso i paesi vengono sempre pi\u00f9 abbandonati dalla popolazione locale. All'inizio a causa dell'emigrazione verso regioni italiane con maggiori prospettive di lavoro e verso l'estero (Belgio, Canada, Australia); successivamente per l'allontanamento dei giovani rimasti che preferiscono avvicinarsi alle loro sedi di lavoro posizionate, per lo pi\u00f9, nella pianura friulana.\nLingue e dialetti.\nSecondo i dati del censimento effettuato nel 1971, il 57,3% della popolazione del comune di Drenchia si dichiarava appartenente alla minoranza linguistica slovena.\nAttualmente, accanto alla lingua italiana, \u00e8 ufficialmente tutelata anche la lingua slovena.\nIn armonia a quanto stabilito dalle legge 38/2011 \"Norme a tutela della minoranza linguistica slovena della regione Friuli Venezia Giulia\", nelle insegne pubbliche e nella toponomastica viene utilizzata la formulazione bilingue.\nAssociazioni.\nSul territorio comunale sono presenti le associazioni Pro Drenchia, della Squadra volontari antincendi e della Protezione civile inoltre il gruppo alpini di Drenchia\nGeografia antropica.\nIl capoluogo \u00e8 ubicato nel paese di Cras, dove \u00e8 posizionato anche l'ufficio postale del comune. Gli insediamenti abitativi sono, oggigiorno, collegati tra loro e con la pianura friulana dalla strada provinciale numero 45 della Val Cosizza (Azzida - Cras).\nFrazioni.\nClabuzzaro/\"Brieg\", Crai/\"Kraj\", Cras/\"Kras\" (sede comunale), Drenchia inferiore/\"Dolenja Dreka\", Drenchia Superiore/\"Gorenja Dreka\", Lase/\"Laze\", Malinsche/\"Malinske\", Obenetto/\"Dubenije\", Obranche/\"Obranke\", Oznebrida/\"Ocnebardo\", Paciuch/\"Pa\u010duh\", Peternel/\"Peternel\", Prapotnizza/\"Praponca\", San Volfango/\"Svet \u0160tuoblank\", Trinco/\"Trinko\", Trusgne/\"Tru\u0161nje\", Zavart/\"Zavart\", Zuodar/\"Cuoder\". La frazione di Malinsche \u00e8 un'exclave all'interno del comune di Grimacco; analogamente quest'ultimo comune ha un'exclave (la frazione Scale) all'interno del territorio di Drenchia.\nAmministrazione.\nDati del Ministero dell'Interno.\nAltre informazioni amministrative.\nIl comune, fino al 1\u00ba agosto 2016, ha fatto parte del comprensorio della Comunit\u00e0 Montana del Torre, Natisone e Collio.&lt;br&gt;Nel dicembre dello stesso anno ha manifestato l'intenzione di aderire alla Unione Territoriale Intercomunale (UTI) del Natisone che, tra le funzioni esercitate, ha assunto anche quelle della disciolta predetta comunit\u00e0. Dal 1\u00ba gennaio 2021, a seguito della soppressione delle UTI, \u00e8 entrato a far parte della Comunit\u00e0 di Montagna Natisone e Torre."}
{"id": "35493", "revid": "1748167", "url": "https://it.wikipedia.org/wiki?curid=35493", "title": "Chiusa di Pesio", "text": "Chiusa di Pesio (\"La Ciusa\" in piemontese, \"La Clusa\" in occitano) \u00e8 un comune italiano di abitanti della provincia di Cuneo in Piemonte. Faceva parte della comunit\u00e0 montana delle Alpi del Mare.\nGeografia fisica.\nIl capoluogo si trova all'ingresso della Valle Pesio, lungo la quale si sviluppa il territorio comunale, che in altitudine va dai 575\u00a0m del capoluogo fino agli oltre 2.600 delle cime pi\u00f9 alte. Le principali frazioni sono S. Bartolomeo e Vigna, situate nella parte pi\u00f9 alta della Valle, e Combe, S. Maria Rocca e Abrau che invece sono situate verso la pianura. Numerose le borgate minori, soprattutto a monte del capoluogo. Chiusa di Pesio ed il territorio comunale \u00e8 attraversato dal Torrente Pesio, che nasce dalla sorgente del 'Pis' a circa 1.500\u00a0m s.l.m. Il capoluogo sorge tra due alture, il monte Cavanero ed il Mombrisone, sulle quali sono situati rispettivamente i ruderi del castello Mirabello, che dominano l'abitato, ed una palazzina di caccia ottocentesca. Chiusa di Pesio dista 15\u00a0km da Cuneo, il casello autostradale pi\u00f9 vicino \u00e8 quello di Mondov\u00ec sulla A6 Torino-Savona, situato a circa 20 chilometri a sud dal capoluogo.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nSimboli.\nLo stemma comunale \u00e8 stato riconosciuto con decreto del capo del governo del 31 marzo 1943.\nMonumenti e luoghi d'interesse.\nCentro storico.\nPresenti in paese le Confraternite di S. Rocco e della S.S. Annunziata, risalenti al periodo tra il Seicento ed il Settecento. La chiesa parrocchiale \u00e8 di costruzione pi\u00f9 recente: inaugurata nel 1893, presenta una facciata in travertino romano terminata nel 1934; il campanile \u00e8 uno dei pi\u00f9 alti della Provincia, innalzato completamente solo nel 1971. Il palazzo del Marchese \u00e8 l'attuale sede del municipio, all'interno del quale \u00e8 possibile ammirare una mostra fotografica permanente, che presenta immagini riprese da Michele Pellegrino recanti i fiori della Valle Pesio. L'edificio si affaccia su piazza Tre Medaglie d'Oro e piazza Cavour, dove \u00e8 situata la torre civica, sede dell'ufficio turistico e del complesso museale G. Avena. La struttura ospita una selezione dei manufatti pi\u00f9 significativi creati appunto dalla Regia Fabbrica sorta a Torino sul modello della \"Manufactures Privilegees et Royales de France\" e portati a Chiusa Pesio nel 1759 dal Governo di Carlo Emanuele III di Savoia. Sono oltre 230 le tipologie di vetri realizzati da maestri vetrai provenienti dalla Boemia, da Venezia e da Altare. Il polo museale - inserito nel circuito dei \"Castelli Aperti\" del Basso Piemonte - conserva un'importante documentazione relativa alla fabbrica.\nAll'interno del museo (che \u00e8 su tre piani) si possono trovare anche vari reperti provenienti dalla zona e di et\u00e0 pre-romana, in particolare dalla zona archeologica del vicino Monte Canavero.\nNella struttura vi \u00e8 poi una sezione che descrive la storia dei nuclei partigiani della zona con molti oggetti dell'epoca.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Chiusa di Pesio sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nEventi.\nChiusa di Pesio festeggia ogni anno sant'Antonino la prima domenica di settembre, ma \u00e8 l'ultimo weekend di agosto che il paese celebra il santo patrono con la fiera di Ci\u00fcsa Duvarta (trad. Chiusa Aperta), caratterizzata da concerti, spettacoli di cabaret in piazza, eventi ludici e sportivi, rassegne gastronomiche. In particolare, l'ultima domenica di agosto il centro storico del capoluogo si trasforma in una vera e propria fiera che racchiude parti dedicate all'arte ed all'artigianato locale, alla gastronomia ed all'agricoltura con un'ampia area zootecnica. La tradizione dei festeggiamenti risale all'Ottocento ed ai primi decenni del Novecento.\nVerso la fine di ottobre, ogni anno Chiusa di Pesio celebra il marrone. Due giorni di festeggiamenti caratterizzati da un mercatino lungo tutto il centro storico e degustazioni di prodotti tipici sono la ricetta della festa del marrone, che ha luogo in paese sin dal 1998.\nChiusa di Pesio \u00e8 stata inoltre per diversi anni sede del ritiro del settore giovanile della squadra calcistica Juventus. Dopo alcune saltuarie presenze della formazione militante in Serie A, nel 2011 il paese ha ospitato dal 4 al 7 agosto un mini-ritiro della prima squadra che ha riscosso un notevole successo in fatto di presenze, registrando in quattro giorni circa 21.000 ingressi allo Stadio Comunale, per l'occasione ampliato ad una capienza di seimila posti.\nNel 2013 ha poi ospitato il ritiro della squadra primavera della Sampdoria e un'amichevole della prima squadra contro il Bra.\nAmministrazione.\nGemellaggi.\nChiusa di Pesio \u00e8 gemellata con:\nSport.\nLa Valle Pesio ha vocazione sportiva, \u00e8 possibile praticarvi diverse discipline:"}
{"id": "35494", "revid": "76069", "url": "https://it.wikipedia.org/wiki?curid=35494", "title": "Cigli\u00e8", "text": "Cigli\u00e8 (\"Sij\u00e9\" in piemontese) \u00e8 un comune italiano di 188 abitanti della provincia di Cuneo in Piemonte.\nFaceva parte della comunit\u00e0 montana Alto Tanaro Cebano Monregalese.\nMonumenti e luoghi d'interesse.\nChiesa parrocchiale dei Santi Pietro e Paolo.\nLa Chiesa parrocchiale dei Santi Pietro e Paolo \u00e8 di stile Barocco; fu ampliata in pi\u00f9 riprese, lo si pu\u00f2 notare dalla costruzione; sicuramente \u00e8 anteriore alla costruzione della Cappella annessa alla navata sinistra, detta di Sant'Antonio da Padova, fatta erigere da un certo Gio Antonio Coda, che ha sepolcreto in detta Cappella, nel 1664; la costruzione di essa pare sia stata commissionata dal Coda in quanto spinto da pentimento; dopo aver lasciato il paese natio 'CIGLIARO', emigrando oltre oceano, rimpatri\u00f2 da 'gran signore'; volle lasciare un segno tangibile alla comunit\u00e0 di Cigli\u00e8; un importante documento \u00e8 la donazione, da lui fatta, all'altare della Cappella; vi sono pubblici instrumenti, rogati dal notaio Bocconelli il 15 settembre 1655; un secondo \u00e8 datato 30 gennaio 1660; vi si afferma che Gio Antonio Coda donava la somma necessaria per costruire la Cappella e ornarla con splendore (ricevette il benestare dell'allora Papa Innocenzo X) Nel 1654, il 6 ottobre, nella casa del donante, alla presenza del parroco reggente della Chiesa di Cigli\u00e8, Don Giuseppe Bruno, testimone Francesco Restagno e lo stesso donante, sempre per mano del notaio Bocconelli, Gio Antonio Coda, dopo aver fatto costruire la Cappella, don\u00f2 all'Altare di quest'ultima la somma necessaria per celebrare una messa quotidiana; al parroco, che si sarebbe occupato di celebrare la messa, lasci\u00f2 la casa, vicino alla Chiesa, costruita ex novo e ben arredata; inoltre lasci\u00f2 dei \u201cCENSI' (crediti che vantava sulle comunit\u00e0 di Cigli\u00e8 e di altre localit\u00e0; \u00a3 1.665 dalla comunit\u00e0 di Roccacigli\u00e8, 1.079 da quella di Cigli\u00e8, 7.862 dalla Comunit\u00e0 di Piozzo); inoltre lasci\u00f2 circa una decina di ettari di terreno, sul territorio di Cigli\u00e8; tale donazione consent\u00ec di celebrare una Messa quotidiana, dal 1.665 fino al 31 maggio 1849, quando si estinse il lascito. L'altare dagli eredi Coda - ora Restagno - con l'istrumento rogato Vassallo fu ceduto, dai beneficiant,i all'amministrazione parrocchiale, mediante pagamento di Franchi 400; la stessa amministrazione prese in carico l'altare ed ebbe la dispensa per fare celebrare una messa al mese, anzich\u00e9 al giorno.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35495", "revid": "124707753", "url": "https://it.wikipedia.org/wiki?curid=35495", "title": "Enemonzo", "text": "Enemonzo (\"Enemon\u00e7\" in friulano) \u00e8 un comune italiano di abitanti in Friuli-Venezia Giulia.\nGeografia fisica.\nLocalizzato nella regione storico-geografica della Carnia, sorge nell'ampia vallata che si sviluppa dall'incontro del fiume Tagliamento e del torrente Degano. Circondato da verdeggianti colline e dai monti Lovinzola e Colgentile \u00e8 ubicato a soli 12\u00a0km dal capoluogo carnico Tolmezzo. Il comune comprende le frazioni di Fresis, Tartinis, Colza, Maiaso, Quinis ed Esemon di Sotto.\nStoria.\nAlcuni ritrovamenti (un'ascia in pietra levigata rinvenuta sulla collina di San Rocco, un'ascia in bronzo presso la frazione di Esemon di Sotto, e vari resti di epoca romana), testimoniano che Enemonzo \u00e8 certamente uno degli antichi insediamenti della Carnia. Tuttavia il nome del paese viene citato per la prima volta solo intorno al 1000 come \"Enemum\". Nel 35 a.C. dopo la sottomissione dei Galli Carni da parte delle legioni romane, Enemonzo entr\u00f2 a far parte della \"X REGIO VENETIAE ET HISTRIAE\". Dal 1017 al 1420 fece parte del Patriarcato di Aquileia, conoscendo il periodo pi\u00f9 florido della sua storia antica. Nel 1420, con la caduta del patriarcato, pass\u00f2 sotto la dominazione veneziana fino al 1797, anno del Trattato di Campoformio che stabiliva il passaggio di tutto il Veneto (che allora comprendeva anche il Friuli) all'impero asburgico. Tornato all'Italia nel 1866, nel 1917 il paese fu investito dalla ritirata di Caporetto, e molti abitanti abbandonarono le proprie case per rifugiarsi al di l\u00e0 del Piave. Durante la seconda guerra mondiale, come tutta la Carnia dovette subire l'invasione dei cosacchi, autori di violenze, furti e razzie, che dovettero abbandonare il paese nel maggio del 1945.\nSociet\u00e0.\nLingue e dialetti.\nA Enemonzo, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Enemonzo rientra fra le varianti appartenenti al friulano carnico.\nAmministrazione.\nIl comune fa parte dell'associazione dei comuni del \"Parco intercomunale delle Colline Carniche\" costituita nel 2007 insieme ai comuni di Lauco, Raveo e Villa Santina."}
{"id": "35497", "revid": "1862310", "url": "https://it.wikipedia.org/wiki?curid=35497", "title": "Cissone", "text": "Cissone (\"Cisson\" in piemontese) \u00e8 un comune italiano di 81 abitanti della provincia di Cuneo in Piemonte.\nGeografia fisica.\nTerritorio.\nLa borgata si trova su un'altura che domina una valletta coperta di boschi scavata dal rio Riavolo. Il territorio comunale \u00e8 compreso tra i 417 e i 682 metri sul livello del mare e il capoluogo sorge a 661 metri di altitudine.\nCissone confina a ovest e a nord con Roddino, a est con Serravalle Langhe, a sud con Bossolasco e Dogliani.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone."}
{"id": "35498", "revid": "1543377", "url": "https://it.wikipedia.org/wiki?curid=35498", "title": "Clavesana", "text": "Clavesana (\"Cravsan-a\" in piemontese) \u00e8 un comune italiano di 810 abitanti della provincia di Cuneo in Piemonte.\nGeografia fisica.\nClavesana \u00e8 un piccolo comune della provincia di Cuneo situato nella Langa sud-occidentale.\nIl territorio comprende una pianura alluvionale, formatasi sulla riva sinistra del fiume Tanaro, in cui si trova il nucleo principale del paese:\nla frazione Madonna della Neve con le borgate La Pr\u00e0, Tetti e Gerino.\nAlla destra del Tanaro si estende una fascia di colline della bassa Langa, in cui sorgono il centro storico del Capoluogo, le frazioni Lo Sbaranzo, Surie, Ghigliani e San Bartolomeo.\nProprio queste colline, nella parte bassa dei versanti pi\u00f9 ripidi a causa dell'erosione del fiume, sono occupate da boschi spesso\ninterrotti da calanchi naturali, in cui \u00e8 possibile notare la stratificazione litologica di marne ed arenarie tipica dell'intera zona.\nIl territorio del comune risulta compreso tra i 258 e i 641 metri sul livello del mare. L'escursione altimetrica complessiva risulta essere pari a 383 metri.\nStoria.\nSede di un antico marchesato aleramico, Clavesana rimase capoluogo del potere marchionale dal 1142 al 1387, anno della morte del marchese Manuele II.\nIl piccolo potentato, che si estendeva (almeno fino alla met\u00e0 del Duecento, quando Bonifacio Tagliaferro divise i suoi domini col fratello Ottone II) anche ad alcune aree della Liguria (Marchesato di Zuccarello, Andora, e altre), ebbe vita difficile, incuneato com'era tra le varie potenze della zona: alla fine, Genova inglob\u00f2 i territori marchionali in Liguria, mentre Saluzzo annesse le aree presso Mondov\u00ec.\nNel novembre 1994 la parte bassa del paese fu devastata dallo straripamento del fiume Tanaro a seguito di piogge torrenziali.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Clavesana sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nIl paese ha una economia prevalentemente agricola, la produzione \u00e8 rappresentata dall'uva con la coltivazione del vitigno autoctono\ndolcetto da cui si produce il vino Dogliani DOCG ed in misura minore dalle nocciole, dai cereali e dal foraggio.\nInfrastrutture e trasporti.\nClavesana era servita da una stazione ferroviaria, situata nel vicino territorio comunale di Carr\u00f9, posta lungo la Ferrovia Bra-Ceva. La ferrovia \u00e8 stata chiusa in seguito ai danni subiti dalla alluvione del 1994.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35500", "revid": "1543377", "url": "https://it.wikipedia.org/wiki?curid=35500", "title": "Cortemilia", "text": "Cortemilia (\"Cortmija\" in piemontese) \u00e8 un comune italiano di abitanti della provincia di Cuneo in Piemonte.\nStoria.\nPreistoria ed Evo Antico.\nNell'area rurale che circonda il sito sono stati rinvenuti alcuni frammenti di manufatti attribuibili al paleolitico e strumenti del neolitico, come la parte anteriore di un'ascia in serpentino di mm 80 x 57 qui raffigurata (\"collezione privata\"), a conferma della possibile esistenza nel luogo dove ora sorge Cortemilia, di \"stazioni\" (insediamenti pi\u00f9 o meno temporanei) di popolazioni nel periodo che va dal VI al II millennio a.C.\nIl nucleo originario di Cortemilia \u00e8 probabilmente di origine preromana e su di esso si innest\u00f2 l'amministrazione consolare, anche se di tale processo non si hanno dirette testimonianze in documenti scritti. Alcune lapidi funerarie trovate nell'area anche oltre i limiti del territorio comunale, attestano tuttavia l'importanza che il sito doveva avere in epoca repubblicana a fini strategici ed economici.\nNello stemma comunale \u00e8 presente il nome \"Cohors Aemilia\", che secondo un'ipotesi piuttosto accreditata farebbe riferimento al console, poi censore, Marco Emilio Scauro, al quale si deve la predisposizione del tracciato e la costruzione, dal 109 a.C., della Via Aemilia Scauri che congiungeva Luni a Vada Sabatia (Savona) e che toccava anche Acqui Terme con diramazioni varie, compresa una verso Alba. Si pu\u00f2 ragionevolmente presumere in questa parte della Langa un preesistente villaggio di Liguri Statielli conquistato o romanizzato in forma pattizia nel periodo che va dalla fondazione di Aquae Statiellae (Acqui Terme), verso la met\u00e0 del II secolo a.C., e quella di Alba Pompeia (intorno al 100 a.C.). Pi\u00f9 riconosciuta e documentata, per l'attuale toponimo, \u00e8 l'origine in \"Curtismilium\", da \"curtis\", vasta propriet\u00e0 agricola autosufficiente di epoca tardoimperiale, nucleo primitivo della successiva struttura feudale.\nMedioevo.\nDocumenti cartacei dell'alto medioevo sanciscono il ruolo politico e mercantile del territorio di Cortemilia, per la collocazione alla confluenza di due valli e di almeno quattro direttrici di comunicazione: verso Alba e la pianura del Tanaro e del Po, lungo la Valle Bormida in direzione di Acqui e dell'alessandrino e verso la Liguria, raggiungibile anche per il valico appenninico del Carretto.\nProbabili, anche se non documentate, le invasioni e le occupazioni gotiche, longobardiche, dei Saraceni e degli Ungari, di cui forse \u00e8 possibile trovare traccia in alcuni toponimi e nel fatto che Cortemilia fu inclusa nei territori detti del \"Vasto\" (dalla radice celtica \"wast\", deserto, o luogo depredato, in latino \"vastus\"), poi anche \"Guasto\".\nLa prima documentazione certa risale al X secolo (967) e precisamente al diploma con cui Ottone I assegn\u00f2 Cortemilia (\"Curtemilia\") e altre 15 \"corti\" del \"Vasto\" al marchese Aleramo. Un altro documento del 991, relativo all'istituzione dell'Abbazia di San Quintino di Spigno, cita dieci mansi del territorio di Cortemilia (gi\u00e0 cos\u00ec definito: \"Cortemilia\").\nNel secolo XI il territorio del \"Vasto\" conflu\u00ec nel marchesato dell'aleramico Bonifacio del Vasto e dopo il 1125 Cortemilia fu trasmessa a uno dei suoi figli, Bonifacio il Minore, rimasto senza figli maschi.\nPer buona parte del XIII secolo Cortemilia appartenne ai marchesi del Carretto di Savona, discendenti da un altro figlio di Bonifacio del Vasto, Enrico I Del Carretto.\nDocumenti di storia francescana dei secoli XVI e XVII - di natura agiografica - riportano una sosta a Cortemilia di San Francesco d'Assisi nel 1213 e la sua fondazione diretta del Convento dei Frati Minori, imponente complesso che rivela il ruolo fondamentale dell'ordine francescano nell'urbanizzazione di Cortemilia. Secondo altri, invece, la fondazione sarebbe avvenuta in epoca successiva (met\u00e0 del XIII secolo) per opera del predicatore minorita Guglielmo Rubone, poi beato. (Non esistono se non fragili e controversi indizi sulle origini cortemiliesi e persino sulla reale esistenza del personaggio ma la tradizione ecclesiastica e la memoria popolare sono in proposito piuttosto radicate; inoltre il cognome \u00e8 presente, bench\u00e9 con varianti, in documenti dell'epoca). Agli inizi del XIII secolo risalgono i primi documenti certi sulla fondazione della chiesa della Pieve (\"Sancta Maria de Plebe, ecclesia matrix\"), le cui origini per\u00f2, come quelle di molte Pievi dell'Alta Italia potrebbero essere collocate molto pi\u00f9 indietro, forse al V, VI secolo. La Pieve fu parrocchiale sino al 1585, data in cui, a causa della constatata inadeguatezza dell'edificio, il titolo venne trasferito alle due, preesistenti, chiese borghigiane di San Pantaleo e di San Michele Arcangelo. Occorre infine far menzione che, nell'area dell'attuale San Michele, sino al XVI secolo fu presente in Cortemilia anche un monastero benedettino che di quella chiesa era probabilmente titolare, ma che ebbe un ruolo meno incisivo dell'insediamento francescano. Pu\u00f2 essere interessante osservare che le chiese di San Michele e del Convento francescano si fronteggiano quasi specularmente lungo l'asse della via Vittorio Alfieri, il cui tracciato segnava il confine tra la parte di spettanza signorile (Castello) e il borgo, come a formare due poli opposti lungo l'antica cinta muraria del nucleo pi\u00f9 strettamente medioevale di Cortemilia.\nAltri importanti manufatti testimoniano la fioritura economica e urbana del XIII e XIV secolo, quando Cortemilia si presentava probabilmente come una forte cittadina, raccolta attorno all'altura centrale sulla quale si ergeva il castello, di cui rimangono importanti vestigia murarie e un'imponente torre cilindrica.\nVi erano altri castelli e fortificazioni: uno alla Castella, verso l'abitato di Bergolo, identificabile con il \"Bricco delle Forche\", da cui si possono agevolmente osservare sia la Valle Bormida che la Valle Uzzone; un altro, detto del Cheronzio, forse situato dove ora si trova la Cascina di Monte Oliveto, si trovava su un poggio sovrastante la chiesa della Pieve e il torrente che gli dava il nome, oggi Rio della Madonna; altri due sorgevano sulle alture di Castel Martino, non lontano dall'abitato di Castino.\nTra i secoli XIII e XIV a Cortemilia oper\u00f2 una zecca, che su ordine dei Marchesi del Carretto, coni\u00f2 diverse monete di pregio, d'oro e d'argento. Alcune di esse vengono tuttora riprodotte.\nFra queste vi era il \"Marchesano\" di Oddone del Carretto, di seguito presentato nella riproduzione corrente.\nPer alcuni secoli la popolazione si distribu\u00ec in sette borghi: oltre a San Michele e San Pantaleo, che traggono il loro nome dalle rispettive parrocchiali, posti l'uno sulla riva sinistra e l'altro sulla riva destra della Bormida, esisteva il borgo del Cheronzio, oggi detto della Pieve, e quello di San Paolo (San Po'), ai piedi della cosiddetta salita di Castino (\"munt\u00e0 'd C\u00e0stu\").\nVerso il 1850 vi era ancora in piedi una chiesetta, poi abbattuta. Dalla parte opposta, lungo il versante che costeggia l'Uzzone, era il borgo detto dei Prati e Palazzi, posto oltre l'antica porta di Uzzone, corrispondente all'attuale Piazza Savona (gli anziani cortemiliesi ricordano bene l'espressione \"n s'la p\u00f2rta\" per indicare in passato Piazza Savona). Lungo la Valle Bormida e sul versante della collina di Bergolo si trovava il borgo delle Chiappelle. L'ultimo borgo citato, le Braide, \u00e8 di difficile localizzazione, anche se il nome, di origine longobarda, identifica un terreno fertile e redditizio per l'agricoltura e, quindi, probabilmente in pianura.\nDal 1322 fin verso la fine del Cinquecento tenne il feudo di Cortemilia la famiglia Scarampi, costanti feudatari di diversi principi.\nIn questi secoli si verific\u00f2 probabilmente una crisi economica, demografica e politica di Cortemilia, che tra l'altro potrebbe essere stata colpita e decimata nella popolazione dalla spaventosa epidemia di peste che flagell\u00f2 l'Italia nel 1348.\nEt\u00e0 moderna e contemporanea.\nCon l'interramento del porto di Savona da parte dei Genovesi (1528), i commerci tra la Liguria e l'entroterra piemontese, di cui Cortemilia era un importante centro, languirono e la cittadina fu tagliata fuori dalle rotte mercantili.\nDel coinvolgimento territoriale di Cortemilia nelle guerre tra Carlo V e Francesco I, concluse con la pace di Cateau Cambr\u00e9sis del 1559, vi \u00e8 testimonianza nella lapide che ricorda la morte, avvenuta nel 1540, dell'ufficiale del presidio spagnolo, Alvaro Medrano de Calagura (o Calaruega), murata nel Chiostro del Convento Francescano.\nUna pestilenza nel 1530 e una grave inondazione nel 1584, delle molte che la zona sub\u00ec da parte della Bormida e dell'Uzzone, fecero contrarre ulteriormente il numero degli abitanti. Nel 1630 il castello sub\u00ec gravi danni da parte delle truppe francesi e nel 1636 da quelle austriache.\nUn'ulteriore pestilenza ridusse ancora la popolazione, che si concentr\u00f2 da quel momento nei soli due borghi di San Michele e San Pantaleo. Una stampa, molto diffusa in Cortemilia, realizzata su lastra di rame nel 1675 dall'incisore e cartografo Giovanni Tomaso Borgonio per essere inserita successivamente nel Theatrum Sabaudiae, pubblicato ad Amsterdam nel 1682, presenta la cittadina (Curtismilium) come essa era nel XVII secolo, ancora circondata da mura e baluardi, ma con il castello ormai diroccato.\nUnita alle sorti dei Savoia, Cortemilia mantenne un ruolo secondario, anche se non del tutto marginale, nelle vicende storiche, politiche ed economiche degli ultimi tre secoli, ad esempio come centro di produzione e commercio della seta, del legname, del vino e del bestiame.\nFiere e mercati, istituiti sin dal Medioevo e molto frequentati ancora oggi, testimoniano una vocazione mercantile mantenuta nel tempo, nonostante le difficolt\u00e0 dei collegamenti viari, solo recentemente migliorati. Non marginale anche la funzione di centro amministrativo, giudiziario e culturale, che Cortemilia ha ricoperto sino a pochi decenni fa e che per certi aspetti ancora ricopre nell'area dell'Alta Langa. Cortemilia ha ampliato, a partire dall'ultimo dopoguerra, il proprio tessuto urbano, estendendosi soprattutto lungo le direttrici viarie principali.\nMonumenti.\nDel castello, in origine forse gi\u00e0 parte dell'insediamento romano in materiale ligneo, e successivamente ampliato e progressivamente fortificato, posto in posizione dominante sulla confluenza delle valli Bormida e Uzzone, rimangono ruderi imponenti, come una muraglia rivolta a sud-est e scandita all'interno da 20 arcate, resti di palazzi e di quelli che dovevano essere il fossato e l'ingresso. La torre circolare, che misura attualmente 30,3\u00a0m di altezza e circa 26 di circonferenza, doveva in origine superare i 40\u00a0m; un'altra poderosa struttura a ferro di cavallo difendeva l'area sul versante nord.\nA partire dal XIII secolo si fanno pi\u00f9 numerosi e pi\u00f9 importanti i monumenti di interesse storico: la pieve, di impianto romanico, conserva l'abside con all'esterno archi pensili con figure in bassorilievo, un campanile che mantiene intatta la forma originaria, e all'interno un pregevole bassorilievo che potrebbe risalire ad epoche anteriori al 1200. Esso raffigura la Vergine con Bambino in trono, in posizione frontale e ieratica, tra santi monaci e circondata da simboli, anche complessi, del cristianesimo altomedievale.\nDatabile al XIII secolo, anzi, secondo la leggenda, fondato dal santo assisiate, il convento francescano, imponente complesso monumentale ha una chiesa ad una sola navata, che testimonia una prima fase romanico-gotica ed un ampliamento barocco portato a termine all'inizio del XVIII secolo e oggetto recente di un accurato restauro.\nDurante i lavori di rifacimento del pavimento, poi ricostruito esattamente secondo la tipologia originaria, sono state individuate 21 cappelle funerarie, in sette file di tre, con volta cilindrica, tutte sigillate, che occupano completamente lo spazio sotto il suolo della sezione barocca. Secondo i documenti esistenti in tali tombe collettive venivano inumati, oltre ai frati, anche i membri delle confraternite, i defunti delle famiglie aristocratiche locali ed altre persone con particolari benemerenze e privilegi, e ci\u00f2 sino a quando la legislazione napoleonica proib\u00ec la sepoltura nelle chiese.\nIn ogni caso, la chiesa, che ospita alcune tracce di dipinti murali di fattura arcaica e conserva un frammento di pittura gotica ascrivibile agli anni quaranta del XIV secolo, e l'attiguo e ampio recinto del chiostro testimoniano il ruolo determinante dei frati minori francescani nell'economia e nella cultura locali a partire dal XIII secolo.\nL'antico centro storico, corrispondente in linea di massima all'attuale piazza Oscar Molinari e alle zone limitrofe, comprende: colonne e capitelli di tipologia romanica nella prima parte dei portici di via Dante Alighieri, seguiti da archi ogivali; l'edificio della Pretura, del XIV secolo, restaurato dopo l'alluvione del 1994, che ospita la biblioteca civica e il centro direzionale dell'Ecomuseo dei Terrazzamenti e della Vite e moderne sale per convegni. Reca bifore di ascendenza gotica, al pianterreno locali con volte in ciottoli ed altre testimonianze medioevali. Sulla lapide in marmo del 1910, posta sullo spigolo della pretura verso via Dante Alighieri, sulla quale sono riportati i livelli delle inondazioni documentate di Cortemilia, conseguenti alle rovinose alluvioni causate da Bormida e Uzzone, le pi\u00f9 cospicue delle quali risalgono agli anni 1878 e 1900.\nLa casa Molinari, sull'angolo nord della piazza omonima, presenta sul portone d'ingresso un affresco (Madonna con Bambino) forse del XV secolo ed un bassorilievo del tardo XV secolo con l'annunciazione. Sul lato della stessa vasa Molinari prospiciente via Alfieri, un portale di arenaria, di fattura rinascimentale (XV/XVI secolo) in due medaglioni posti ai lati dell'arco, raffigura, secondo alcune interpretazioni, gli imperatori romani Servio Sulpicio Galba, a sinistra, e Nerone a destra.\nAltri manufatti l sono sparsi qua e l\u00e0 nel tessuto urbano di Cortemilia come due episodi di scultura, uno raffigurante \"San Bernardino da Siena\", l'altro l'\u00a0\"Annunciazione\", attualmente collocati nella piazza della Rinascita della Valle Bormida.\nDi antica origine anche la parrocchiale di San Pantaleo e quella di San Michele, site nei borghi omonimi, divisi dal fiume Bormida: frequentemente restaurate, conservano opere artistiche. La parrocchiale di San Michele, pressoch\u00e9 totalmente ricostruita tra il 1878 e il 1885 su progetto dell'architetto doglianese Giovanni Battista Schellino ospita tra l'altro un ciclo pittorico di Rodolfo Morgari (\"San Francesco che riceve le stimmate\" e \"Santa Margherita Maria Alacoque in contemplazione del Sacro Cuore di Ges\u00f9\"), mentre il San Michele della volta del presbiterio \u00e8 opera del nipote, Luigi Morgari.\nDue gruppi processionali in legno e stucchi policromi, detti localmente \"I giudei\" appartenenti all'antica Confraternita dei Penitenti Rossi (\"Bat\u00f9 Ross\") sono tornati ad essere ospitati nella loro chiesa confraternale, la recentemente restaurata Santa Trinit\u00e0, di rimpetto alla parrocchiale ed attualmente sede della sezione cortemiliese del Museo Diocesano di Alba, dove \u00e8 esposta anche una storica reliquia, quella della Santa Spina, molto venerata sino a pochi decenni or sono. Il pi\u00f9 antico dei due gruppi, detti nei documenti \"casse della Passione\", l\"Ecce Homo\" \u00e8 presumibilmente di epoca tardo barocca; dell'altro, la \"Flagellazione\", sono documentati (Archivio Parrocchiale di San Michele) l'epoca di esecuzione - 1836/37 - il materiale (legno di tiglio) e gli autori, gli scultori savonesi Giacomo ed Antonio Brilla, quasi certamente autori anche del \"Cristo deposto dalla croce\", gi\u00e0 nella chiesa di San Rocco. (Cimitero). Nell'agosto 2012 \u00e8 stato portato a termine il recupero di affreschi del XVII secolo che, a causa del precedente lungo periodo di abbandono e impropri interventi, tra cui rozze ridipinture e imbiancature, si ritenevano irrimediabilmente compromessi. Nella parrocchiale di San Pantaleo \u00e8 visibile, tra l'altro, un crocifisso ligneo del Quattrocento. Nel borgo omonimo alcuni edifici signorili mostrano, come l'imponente palazzo Racca (gi\u00e0 propriet\u00e0 dei conti Luda), casa Quaglia, palazzo Rabino in via Cavour, l'antica e solida opulenza della borghesia locale nel XVIII e XIX secolo.\nEconomia.\nAgricoltura.\nBench\u00e9 buona parte dell'economia locale si basi sull'attivit\u00e0 commerciale, artigianale e industriale di qualit\u00e0, l'agricoltura \u00e8 uno dei principali fattori economici di Cortemilia ed \u00e8 da tempo orientata verso la produzione di nocciole, nella variet\u00e0 \"Tonda Gentile delle Langhe\" IGP. Tutti gli anni, alla fine d'agosto, si tiene la Sagra della Nocciola, giunta nel 2019 alla 65\u00aa edizione.\nLa produzione vitivinicola si svolge nell'ambito del dolcetto e del moscato. L'Ecomuseo dei Terrazzamenti e della Vite, che ha una delle sue sedi nella recentemente restaurata Cascina di Monte Oliveto, presso la Pieve, elabora e mette in atto molteplici iniziative di carattere culturale, educativo e di promozione locale.\nNell'ambito della produzione vitivinicola il Dolcetto \u00e8 il vitigno maggiormente diffuso sui terrazzamenti cortemiliesi. Il terrazzamento permette di creare un microclima caratteristico.\nArtigianato.\nCortemilia ospita diversi laboratori artigianali vocati alla produzione sia in ambito alimentare sia in altri campi, tra cui spicca quello dell'ebanisteria e della lavorazione della \"pietra di langa\".\nCommercio e turismo.\nCaratterizzata da una spiccata vocazione commerciale -in dipendenza della propria collocazione geografica - Cortemilia ospita da tempo immemorabile due fiere annuali, una \"dell'Ascensione\", che si tiene nel giorno della ricorrenza religiosa e l'altra \"di Santa Caterina\", nella ricorrenza che fa memoria della martire cristiana del III secolo, il 25 novembre. Tipiche sin dal Medioevo delle societ\u00e0 rurali europee le Fiere esercitavano un forte richiamo per il commercio di ogni genere di prodotto, specialmente quelli dell'agricoltura (nel caso di Santa Caterina, terminando tradizionalmente l'annata agraria poco prima, l'11 novembre, San Martino), del bestiame, dei panni e di molto altro. Conservatesi nella tradizione locale, pur avendo visto modificate naturalmente le caratteristiche dei prodotti offerti, ancor oggi, specie quella invernale, richiamano molti venditori.\nCortemilia \u00e8 anche sede di un mercato settimanale e di numerosi eventi distribuiti durante l'anno, a partire dal Carnevale dell'Orso di Piume, l\"International Music Competition\" (concorso musicale che si svolge tra settembre ed ottobre), concerti, rappresentazioni teatrali.\nCortemilia \u00e8 dotata di alcuni ristoranti tipici, alberghi, resort, \"bed and breakfast\" e strutture agrituristiche.\nRecentemente nell'ambito della manifestazione, con la partecipazione della Coldiretti e dell'Ecomuseo dei Terrazzamenti, la Fiera di Santa Caterina promuove i prodotti tipici del territorio, con specifica attenzione a quelli biologici, primari o trasformati, dell'erboristeria e dell'artigianato locale.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Cortemilia sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone.\nPallapugno.\nDalla fine dell'Ottocento fino agli anni cinquanta Novecento, il pallone elastico (oggi pallapugno, italianizzando il termine piemontese, \"balon a pugn\", che ha sempre indicato questo sport) \u00e8 stato lo svago principale di gran parte della popolazione maschile di Cortemilia.\nStando ai racconti dei vecchi, vi erano almeno una ventina di luoghi diversi di Cortemilia - strade, piazze, frazioni campestri, poi due famosi cortili d'albergo, la \"Corona Grossa\" e \"da Cigliuti\" - dove si praticava questo gioco, sia - in due piazze - nella sua forma classica, \"alla lunga\", che poi trover\u00e0 la sua continuazione negli sferisteri, sia, soprattutto, nei modi \"alla pantalera\" e \"al tetto\", i quali necessitano di spazi meno ampi.\nIl pi\u00f9 celebre giocatore cortemiliese degli inizi \u00e8 stato Luigi Robba, \"Massimino\" (1886). Erculeo, potente sia in battuta che al ricaccio, consegu\u00ec molte vittorie nei primi due decenni del Novecento. Non partecip\u00f2 mai ai campionati italiani, istituiti nel 1912, quando lui era al massimo della forma, in grado di competere (in tornei molte volte li sconfisse) coi migliori giocatori italiani dell'epoca: Fuseri, primo campione d'Italia, Domp\u00e9, Del Piano, Maggiorino, Cigliutti, Balera eccetera. Concluse la sua carriera sportiva in modo davvero singolare. Sconfitto, in un torneo a Santo Stefano Belbo, sulla via del ritorno verso Cortemilia ferm\u00f2 il calesse sul quale viaggiava e, dopo aver ammucchiato tutti gli indumenti di gioco sul ciglio della strada, vi diede fuoco, ripromettendosi di non giocare mai pi\u00f9.\nAltri bravi giocatori cortemiliesi di quegli anni furono Ludovico Pace, Giuseppe Bemer, Riccardo Grassi, Domenico Negro \"Minot\" e il dottor Giovanni Carena (1895) il quale durante gli anni universitari a Torino, gioc\u00f2 pi\u00f9 volte con Riccardo Fuseri. Un cenno anche a Domenico Pallavicino (1906) e Aurelio Molinari (1909), il quale, avendo quasi sempre come spalla Angelo Rugo (1906), vinse parecchi tornei e partecip\u00f2 anche ad alcuni campionati di 2\u00aa categoria (l'attuale serie B).\nMolto noti anche alcuni giocatori dell'immediato circondario cortemiliese, come Dario Vassallo (1893) di Pezzolo, Francesco Reggio \"Ci\u00f2 cru\" (1883) di Castino, Giuseppe Serafino, \"Gepot\" (1913) di Bergolo, che coi suoi fratelli \"Paolon\" e \"Gigiot\" e altri compaesani. La tradizione bergolese proseguir\u00e0 poi in anni a noi pi\u00f9 vicini con i terzini Renzo Grasso, Elio Serafino e Giancarlo Grasso (per quest'ultimo quattro titoli italiani), e col battitore mancino Sergio Viglione (1942), due scudetti in serie B.\nDa ricordare anche Pierino Ravina \"Piru\" (1926) di Levice e Aurelio Defilippi (1932) di Castino. Entrambi in un modo o nell'altro, sono legati al pi\u00f9 grande giocatore di pallone di sempre, Felice Bertola, nato nel 1944 a Gottasecca e vincitore di ben 12 campionati. \"Piru\" fu, in pratica, il primo maestro del giocatore di Gottasecca, col quale vinse nel 1960 il campionato di serie C. Defilippi, invece, proprio con Bertola che gli faceva da spalla, divent\u00f2 campione d'Italia nel 1963 e nel 1964.\nTornando a Cortemilia, dopo molti anni di quasi silenzio, la svolta avviene nel 1981, quando Francesco Dezani, presidente della Federazione, incarica il campione di Monesiglio Carlo Balocco e il cortemiliese Lalo Bruna, insegnante di educazione motoria nelle scuole elementari del paese e allenatore di atletica, di tentare un non facile rilancio della pallapugno. Cortemilia si risveglia ed \u00e8 capace di vincere, dal 1984 al 2000, 23 scudetti, in tutte le categorie. Stefano Dogliotti, che porta a Cortemilia i primi due scudetti della sua storia: juniores nel 1984, serie B nel 1986 (vincer\u00e0, nel 1997, anche il campionato di serie A, giocando per Spigno); Riccardo Molinari, di Scaletta Uzzone, primo in B a Cortemilia nel 1988 e poi due volte campione d'Italia (1991 e 1992) con Alba; Flavio Dotta, cairese originario di Castelletto Uzzone, 1988 vinse lo scudetto in serie B con spalla Marco Canaparo di Cravanzana, campione d'Italia nel 1993 a Cortemilia (con lui giocavano Valter Belmonte, Elio Bonino, Fabrizio Cerrato e la riserva Alessandro Garbero). E poi ancora: Luca Dogliotti, Alberto Muratore, Oscar Giribaldi, di Gorzegno, finalista in serie A nel 2007, i suoi compaesani (ma sempre \"cortemiliesi\" di scuola pallonistica) Cristian Giribaldi, Ivan e Diego Montanaro, Stefano Leone; Luigino Molinari, di Castelletto Uzzone; Stefano Busca, di Lequio Berria. Tutti, ancora oggi, protagonisti dei campionati maggiori.\nPoi, a partire dal 2001, di nuovo qualche anno di crisi, acuita dalla caduta della rete d'appoggio dello sferisterio. Ora si \u00e8 ripartiti (2008), con uno sferisterio rimesso a nuovo e due squadre - una in C2 (Enzo Patrone, Massimo Balocco, Simone Vinotto, Paolo Moraglio, Simone Negri).\nNel libretto della Cenerentola, la famosa opera lirica del pesarese Gioachino Rossini, un passaggio affidato a Dandini, nel lieto finale dell'opera, cos\u00ec dice:\nGastronomia.\nLa \"Nocciola Tonda Gentile\" delle Langhe \u00e8 il prodotto principe del territorio cortemiliese, dove raggiunge resa agronomica, dimensioni, peso, qualit\u00e0 organolettiche ottimali. La nocciola entra in molte produzioni dolciarie ed \u00e8 anche ingrediente di molte specialit\u00e0 locali come la \"torta di nocciole\" di cui esistono varie versioni, con farina di grano e semola o con solo sfarinato di gherigli, con aggiunta di cacao, aromi, liquori. La nocciola fa parte anche di preparazioni salate come condimento di \"tajarin\" e come morbido e delicato accompagnamento a carni rosse, pollame, cacciagione, e ancora in granella su sottili fette di lardo. Tra i vini vi sono il \"Dolcetto dei Terrazzamenti\", variet\u00e0 locale del Dolcetto d'Alba, le barbere, i moscati. Formaggi, anche stagionati, di latte ovino e caprino, offerti con miele di castagno e mostarda (detta anche \"cugn\u00e0\", un composto di marmellata di mosto d'uva, fichi, noci, mele, pere spezie), salumi, tra cui i \"filetti baciati\", e la \"griva\", antica e specialit\u00e0 locale a base di carni di maiale.\nLa Sacra Spina di Cortemilia.\nUna tradizione, attestata da documenti settecenteschi, riporta che nel 1095 un pio cavaliere di Cortemilia, feudatario di un vasto territorio compreso tra le valli Belbo e Bormida, part\u00ec per la Prima Crociata. Nel 1099 al seguito dell'esercito di Goffredo di Buglione, questo cavaliere combatt\u00e9 per la conquista di Gerusalemme. Dopo un anno passato nella Citt\u00e0 Santa, si mise sulla via del ritorno in patria.\nNel 1100 il cavaliere era a Costantinopoli, dove intendeva rendere omaggio alle Sante reliquie di Cristo conservate nel Palazzo imperiale. Qui, in qualche modo, si impossess\u00f2 di tre spine e lasci\u00f2 la capitale dell'Impero bizantino. Il cavaliere s'imbarc\u00f2 su una nave genovese, ma durante il viaggio la nave fu attaccata dai pirati e cadde prigioniero. Allora fece un voto: qualora fosse stato liberato, avrebbe costruito una cappella per custodire le Sacre Spine, nel primo villaggio del suo feudo sul quale avesse posto piede.\nLe preghiere del cavaliere furono esaudite. I pirati furono attaccati in mare aperto da una nave genovese e i prigionieri furono liberati. In tal modo egli raggiunse il porto di Genova e da qui s'imbarc\u00f2 per Savona, citt\u00e0 vicina ai suoi possedimenti. In breve raggiunse Montechiaro d'Acqui, il primo villaggio dei suoi feudi e diede ordine di costruire una cappella votiva, nella quale depose le tre spine portate da Costantinopoli. Dopo la morte del cavaliere, la cappella delle Sacre Spine fu trasformata in una chiesa che ogni anno, nel periodo pasquale, divent\u00f2 meta di pellegrinaggi da tutti i territori circostanti.\nNel secoli seguenti crebbe il disappunto degli abitanti di Cortemilia, che reclamavano il possesso delle reliquie in virt\u00f9 del fatto che il cavaliere era originario della citt\u00e0. Nel 1542 il vescovo di Acqui, per dirimere le controversie tra gli abitanti di Cortemilia e quelli di Montechiaro sul possesso delle tre Sacre Spine, decise che una di queste fosse donata a Cortemilia, dove fu portata con solenne processione, ponendo fine a secolari discordie. La Spina \u00e8 oggi conservata nella sezione di Cortemilia del Museo Diocesano di Alba, collocato nella chiesa confraternitale della Santissima Trinit\u00e0 (detta localmente \"dei Batu Ross\") nella Piazza Don Demetrio Castelli, di fronte alla parrocchiale di San Michele Arcangelo.\nDal luglio 2012 una serie di otto illustrazioni di Severino Baraldi stampate su pietra, dedicate alla leggenda della Sacra Spina di Cortemilia e Montechiaro d'Acqui, sono esposte in modo permanente in via Cavour, sulla base di un \"progetto museale a cielo aperto\" a cura di Giordano Berti e Letizia Rivetti.\nNella di Cortemilia.\nA Cortemilia, al suo Castello e a quelli di Borgomale e Bergolo \u00e8 legata una leggenda popolare che ha per protagonista Nella, infelice eroina di una storia d'amore contrastato. Tale leggenda \u00e8 nota a molti perch\u00e9 Giuseppe Bottero, insegnante nelle Scuole Tecniche e Ginnasiali di Cortemilia ne ricav\u00f2 il dramma storico \"Nella di Cortemilia\", edito in Cortemilia nel 1915 dalla Tipografia Editrice Fratelli Miretti. L'opera teatrale (che \u00e8 forse essa stessa all'origine della \"leggenda\") \u00e8 divenuta patrimonio culturale del paese e ha avuto notevole fortuna locale e frequenti rappresentazioni sino ai giorni nostri. La storia ha un antefatto: mentre il cavaliere Olderico \u00e8 lontano per le crociate la moglie Adelaide, che attende un figlio, viene fatta oggetto di turpi attenzioni da parte del cognato Lionello che essa sdegnosamente respinge, venendo per questo reclusa nel castello di Borgomale. Qui partorir\u00e0 una bambina a cui sar\u00e0 dato il nome di Stefanella, poi chiamata semplicemente Nella. Adelaide muore e la bambina viene affidata alla famiglia di un gastaldo che vive nel Borgo della Pieve dove cresce in grazia, purezza e leggiadria convinta di una propria umile origine. Di lei si innamora il giovane e prode cavaliere Oldrado, figlio del bieco Lionello, il quale per\u00f2 tenta di ostacolare l'amore dei due giovani, facendo rinchiudere la fanciulla in un'altra cupa fortezza vicina. Preso per\u00f2 dal rimorso della doppia malvagit\u00e0 compiuta verso madre e figlia, consigliato dal Padre Superiore del Convento francescano, libera Nella e acconsente al matrimonio. Mentre si sta preparando la festa in gaudio e letizia, sopraggiunge una delle tante terribili inondazioni della Bormida e dell'Uzzone e la povera Nella \u00e8 in grave pericolo di esser travolta dalle acque turbinose nella sua piccola casa del Borgo della Pieve. Bench\u00e9 l'innamorato tenti disperatamente di raggiungerla sfidando le onde impetuose dei fiumi in piena, essa alla fine \u00e8 trascinata via dalla corrente rapinosa e muore prima che Oldrado possa salvarla, gettando l'amato e tutto il paese di Cortemilia nel lutto pi\u00f9 profondo.\nTradizione.\nTra il 1844 e il 1845 fu parroco di San Michele (subito dopo l'assegnazione delle due parrocchie a un arciprete ciascuna, rispetto all'unico sacerdote sino ad allora operante) mons. Andrea Formica, che divenne vescovo di Cuneo una ventina d'anni dopo. Tra la gente del paese circolava uno scherzoso proverbio: \u00ab\"P\u00f2vra Curtmija, cumand\u00e0 da'n Can, da 'n Gat e na Furmia!\"\u00bb (Povera Cortemilia, governata da un Cane, un Gatto e una Formica) Cane e Gatti, cognomi molto diffusi ancor oggi, erano probabilmente sindaco e vicesindaco dell'epoca.\nNella tradizione popolare del territorio circostante i cortemiliesi venivano talora definiti \"sp\u00e8lacr\u00ecst\" (\"spellatori di Cristo\"), espressione non proprio lusinghiera che voleva sottintendere la tendenza degli antichi mercanti del paese ad approfittare, con pochi scrupoli, di una vasta quanto ingenua clientela. La probabile origine del nomignolo (\"stranin\u00f2m\") sta forse anche nei due gruppi processionali, dell'\u00a0\"Ecce Homo\" e della \"Flagellazione\" gelosamente custoditi per molto tempo, e recentemente tornati, nella chiesa confraternitale dei Battuti Rossi, la Santissima Trinit\u00e0, oggi sede della sezione cortemiliese del Museo diocesano di Alba e molto ammirati nei paesi del circondario.\nIl \"potag\u00e9\".\nIl \"potag\u00e9\" fu per almeno due secoli un elemento fondamentale della cucina delle case popolari, prevalentemente nei centri abitati pi\u00f9 o meno grandi, come Cortemilia. Fu un primo modello di quelle che sarebbero poi diventate le \"cucine economiche\", per la cottura dei cibi in ambito famigliare. L'\"economicit\u00e0\" consisteva nel ridotto e pi\u00f9 razionale uso del combustibile, braci, carbone di legna o minerale che veniva in tal modo sfruttato al meglio delle sue potenzialit\u00e0.\nQuasi sempre il \"potag\u00e9\" era ricavato nel vano di una finestra, che poteva restare aperta (in periodo estivo) o chiusa durante il suo uso, in quanto quel genere di cottura non produceva fumo. Si formava un doppio ripiano dove erano murate le \"casse\" in ghisa, a tronco di piramide rovesciata, di diverse dimensioni, con griglia di fondo. Nel ripiano inferiore c'erano le prese d'aria per ciascuna cassa. Per cuocere o riscaldare i cibi si riempiva per tre quarti la cassa con braci e carbonella, vi si sistemava sopra la pentola o la padella e poi si sventolava sotto con un soffietto o un ventilabro fatto con penne di gallina o di tacchino.\nIl sistema era efficace e, specialmente in periodo estivo, permetteva cotture sufficientemente rapide ed omogenee dei cibi, appunto in modo \"economico\". Le braci, a cui si poteva aggiungere carbone o carbonella, potevano essere prodotte da un focolare domestico o imprestate e scambiate con i vicini. Nei caseggiati popolari il \"fuoco\" era un bene comune, e non si negava a nessuno, come l'acqua. Proverbio legato al fuoco \" \"Chi u i'a d'bz\u00f6gn d'r feu c'u sporza u d\u00ec\"\", Chi ha bisogno del fuoco porga il dito (per appendervi il braciere), ossia aspettare sempre che i favori vengano richiesti, non farli di propria iniziativa. Modo di dire: \u00ab\"Truv\u00e8 'r gatt n's'er potag\u00e9\"\u00bb, cio\u00e8: trovare il gatto sul focolare, trovare la casa fredda ed ancora il fuoco da accendere e il cibo da cuocere, segno di pigrizia e trascuratezza.\nProgetto Eden.\nPer il 2008 il Comune di Cortemilia ha partecipato al Progetto Comunitario \"Eden 2008 - Destinazione di eccellenza per il patrimonio immateriale\" presso la Presidenza del Consiglio dei ministri, Dipartimento per lo Sviluppo e la Competitivit\u00e0 del Turismo\" ed ha ottenuto una segnalazione tra i 30 migliori progetti presentati, per l'Ecomuseo dei Terrazzamenti e della Vite, oltre che per altre iniziative nei settori dell'energia, della raccolta differenziata dei rifiuti e del riciclaggio, e della valorizzazione del patrimonio culturale."}
{"id": "35501", "revid": "1543377", "url": "https://it.wikipedia.org/wiki?curid=35501", "title": "Cossano Belbo", "text": "Cossano Belbo (\"Cossan an Belb\" in piemontese) \u00e8 un comune italiano di 941 abitanti della provincia di Cuneo in Piemonte.\nIl comune faceva parte della comunit\u00e0 montana Alta Langa e Langa delle Valli Bormida e Uzzone.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Cossano Belbo sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nCossano Belbo nella letteratura.\nCossano Belbo, Madonna del Rovere, il fiume Belbo e la citt\u00e0 di Alba fanno da sfondo alle storie partigiane narrate ne \"I Ventitr\u00e9 giorni della citt\u00e0 di Alba\" di Beppe Fenoglio.\nEconomia.\nA Cossano Belbo dal 1947 ha sede la Fratelli Martini Secondo Luigi, azienda vinicola tra le pi\u00f9 grandi d'Italia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35502", "revid": "125784348", "url": "https://it.wikipedia.org/wiki?curid=35502", "title": "Corneliano d'Alba", "text": "Corneliano d'Alba (\"Curnian\" in piemontese) \u00e8 un comune italiano di abitanti della provincia di Cuneo in Piemonte.\nGeografia fisica.\nSituato geograficamente nella regione denominata Roero, Corneliano ha un territorio prevalentemente collinare; il paese si \u00e8 sviluppato lungo le pendici delle colline della valle del torrente Riddone.\nStoria.\nCorneliano sorge sul percorso dell'antica strada romana che collegava Alba a Torino. Divenuta \"fundus\" della gens Cornelia (da qui il nome), Corneliano assunse una certa importanza solo dal XII secolo, quando, con l'avvento dei Liberi Comuni, fu riscoperta la sua importanza strategica ai fini del controllo del territorio. Fu cos\u00ec eretto un castello sulla collina sovrastante al paese.\nCorneliano si schiera rapidamente al fianco di Alba contro la citt\u00e0 di Asti, il cui vescovo aveva mire espansionistiche nella zona. Passata sotto varie signorie, Corneliano visse momenti bui durante le guerre del XVI secolo, nel corso delle quali il castello sub\u00ec notevoli danni. Di esso rimane oggi solo la torre decagonale.\nAltro monumento \u00e8 l'arco che costituisce la porta d'ingresso al centro storico, fatto erigere per volont\u00e0 di Casa Savoia dopo la caduta di Napoleone. \nLa chiesa di San Gallo e di San Nicola fu fatta erigere, nel 1748, in un nuovo sito, in sostituzione della vecchia e piccola parrocchiale, posta pi\u00f9 a monte dedicata ai santi Celso e Damiano. Quest'ultima fu parzialmente abbattuta e sul suo sito fu edificata l'attuale confraternita, dedicata a San Bernardino.\nNel 1928 a Corneliano d'Alba fu aggregato il comune di Piobesi, ma nel 1946 il comune di Piobesi venne ricostituito.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Corneliano d'Alba sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nLa Banda Musicale nasce nel 1927 quando, su iniziativa del Direttore didattico Strumia, si form\u00f2 un gruppo di persone volenterose amanti della musica. \nLa banda \u00e8 sopravvissuta sino ad oggi grazie all\u2019entusiasmo dei suoi componenti e del suo direttivo.\nLa banda musicale di Corneliano \u00e8 \u201calpina\u201d nel nome e nello spirito.\nDa ricordare le numerose partecipazioni ai raduni degli alpini, sia a livello locale che di interesse nazionale.\nLa Regione Piemonte, nel 2000, ha riconosciuto la Banda Musicale \u201cAlpina\u201d nell\u2019albo regionale dei soggetti svolgenti attivit\u00e0 musicali popolari.\nNel 2011 la banda ha ricevuto l\u2019attestato di \u201cInteresse Nazionale\u201d riservato ai Gruppi di Musica Popolare e Amatoriale assegnato dal Ministero per i Beni e le Attivit\u00e0 Culturali.\nSport.\nLa squadra di calcio cittadina milita nel campionato di Eccellenza girone B. Tocca il suo apice nella stagione 2009-10 e nella stagione in corso militando in Eccellenza.\n.Il 6 gennaio 2022 la squadra vince la Coppa Eccellenza Piemonte con il risultato di 2-1 dopo i tempi supplementari."}
{"id": "35504", "revid": "1543377", "url": "https://it.wikipedia.org/wiki?curid=35504", "title": "Costigliole Saluzzo", "text": "Costigliole Saluzzo (\"Costi\u00f2le 'd Salusse\" in piemontese) \u00e8 un comune italiano di abitanti della provincia di Cuneo in Piemonte, non lontano da alcune delle pi\u00f9 note cittadine della \"Granda\": Saluzzo, Savigliano, Fossano e Cuneo.\nGeografia fisica.\nComune del saluzzese all'imbocco della Valle Varaita \u00e8 definito il paese dei tre castelli. Castello Rosso, Castello Reynaudi e \"Castl\u00f2t\" (o Castellotto), infatti, dominano il borgo medioevale che ospita edifici di valore storico-artistico, tra i quali la Chiesa Parrocchiale di Santa Maria Maddalena.\nLa particolarit\u00e0 del clima ha attratto nei secoli scorsi numerose famiglie nobili che hanno scelto Costigliole Saluzzo come loro residenza, costruendovi ville e palazzi, come il Palazzo Giriodi di Monastero, oggi sede del Comune, o il Palazzo Sarriod de La Tour, oggi sede della biblioteca comunale.\nProprio la particolarit\u00e0 del clima \u00e8 alla base dell'agricoltura locale, che permette a Costigliole Saluzzo di rientrare a pieno titolo nel distretto della frutta del saluzzese.\nTerritorio.\nL'altitudine del territorio comunale \u00e8 compresa fra una quota minima di 400 metri s.l.m. e una quota massima di 938 s.l.m. in localit\u00e0 Bricco Alto. La casa comunale \u00e8 situata a 460 metri s.l.m..\nIl territorio comunale si trova, stando alla classificazione sismica della Protezione Civile, in zona 3 (zona con pericolosit\u00e0 sismica bassa, che pu\u00f2 essere soggetta a scuotimenti modesti).\nLe coordinate geografiche espresse in latitudine Nord (distanza angolare dall'equatore verso Nord) e longitudine Est (distanza angolare dal meridiano di Greenwich verso Est), con valori numerici riportati utilizzando il sistema sessagesimale DMS (Degree, Minute, Second):\n44\u00b0 33' 55,80\" N e 7\u00b0 29' 11,40\" , mentre con il sistema decimale DD (Decimal Degree) sono 44,5655\u00b0 N e 7,4865\u00b0 E.\nIdrografia.\nLa zona di pianura del territorio comunale si situa all'estremit\u00e0 occidentale della pianura cuneese, formata da serie di depositi alluvionali originatisi in ambienti deposizionali diversi, passanti dalla conoide, in corrispondenza del margine alpino, alla piana alluvionale, in corrispondenza del settore mediano della pianura. Si tratta di sequenze di depositi alluvionali generalmente ghiaioso-sabbiosi, localmente separati da livelli cementati, dotati di limitata continuit\u00e0 laterale. L'alimentazione dell'acquifero dipende, oltrech\u00e9 dall'infiltrazione diretta, dalle perdite dei corsi d'acqua, in particolare del torrente Varaita; il carattere \"alimentante\" del Varaita \u00e8 confermato dalla carta piezometrica.\nOrigini del nome.\nCostigliole Saluzzo trae il suo nome da quello latino delle ultime basse propaggini del Monte Pagliano \"costeolae\" su cui sorse. \nStoria.\nEpoca antica.\nLe prime notizie certe sul borgo di Costigliole Saluzzo risalgono all'inizio del XII secolo, ma recenti scavi hanno portato alla luce tracce dell'et\u00e0 romana e studi storici hanno documentato lo stanziamento di trib\u00f9 liguri in et\u00e0 antica.\nIn epoca medioevale fu un importante feudo, governato dalla consorteria dei \"da Costigliole\", fedelissima al Marchesato di Saluzzo.\n\u00c8 conosciuta in zona per i tre castelli medioevali e per i numerosi palazzi che importanti famiglie fecero costruire come residenze di villeggiatura a partire dal Settecento.\nParticolare la localizzazione della parte storica del paese, adagiata sulla collina dominata dai castelli e dalla chiesa parrocchiale di fine Quattrocento.\nDominio longobardo e franco.\nFin dal 568 cominciarono a comparire in Piemonte insediamenti longobardi. Questa nuova occupazione avvenne gradualmente e fu opera dapprima di piccoli nuclei che presidiavano le zone di maggior importanza strategica, poi una sorta di colonizzazione che port\u00f2 alla suddivisione del territorio in ducati. Le continue lotte tra duchi ribelli che parteggiavano per re ariani o re cattolici portarono ad uno scadimento progressivo dell'autorit\u00e0 regia. Le necessit\u00e0 di difesa indussero i vari gastaldi del re ad innalzare fortilizi alla base della valli Varaita, Maira, Grana e Po.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nIn seguito, dall'VIII secolo la gestione delle valli sar\u00e0 poi organizzata sia dall'abbazia di Pagno, che amministrava il territorio delle valli Po, Bronda, Infernotto e Varaita, quest'ultima gestita assieme alla pievania del monastero di Falicetto (Verzuolo), che dall'abbazia di Villar San Costanzo, che amministrava il territorio della val Maira; e quest'ultima fu particolarmente influente poi per Costigliole Saluzzo.\nSuccessivamente la presenza dei Saraceni comparsi in Provenza fin dall'anno 842 condizion\u00f2 il territorio, rendendo il cuneese quasi del tutto abbandonato ed esposto e fu cos\u00ec che vennero assaltati i monasteri di Pagno, Villar San Costanzo e la citt\u00e0 di Pedona (attuale Borgo San Dalmazzo).\nIl periodo del Marchesato di Saluzzo.\nDopo la cacciata dei saraceni il Piemonte presentava un aspetto desolato, campi incolti, boschi e selve. La graduale conquista alla coltivazione segn\u00f2 il lento progredire dell'agricoltura e il miglioramento delle condizioni di vita. Risorsero i monasteri di Pedona, Pagno e Villar San Costanzo, con artefici di fondazioni e donazioni anche i Marchesi di Saluzzo. Saluzzo e le terre circostanti erano comprese nella diocesi di Torino e il vescovo vantava ampi diritti sulle sue giurisdizioni poich\u00e9 Federico Barbarossa aveva accordato al clero enormi poteri. Con gli anni del Marchese Manfredo I, tra le famiglie feudatarie del Piemonte quella dei Costanzia da Costigliole era gi\u00e0 conosciuta con il nome Da Costigliole, che emersero proprio con il Marchesato e a questo legarono la loro fortuna. La loro origine fu probabilmente preesistente e molto verosimilmente tenevano l'antica rocca fortificata sulla collina dell'attuale cappella di Santa Cristina. Successivamente, tra il 1200 e il 1300 Costigliole divenne un paese di una certa importanza, dalle poche abitazioni vennero edificati i castelli ai quali si accedeva dalle porte delle quali oggi resta traccia nella Porta Grafiona.\nL'assedio dei Savoia del 1487.\nIl marchese di Saluzzo continu\u00f2 a rivolgere pesanti suppliche al Re di Francia per ottenere l'aiuto dell'esercito per far fronte alle pressioni dei Savoia, ma a fine Quattrocento i francesi presero tempo e dilazionarono il loro intervento. Con l'avvicinarsi della Pasqua del 1487 gli assediati costigliolesi dovettero accettare la resa in cambio della salvaguardia della vita e in riconoscimento del loro eroico comportamento. Carlo di Savoia, detto il guerriero, pot\u00e9 cos\u00ec ampliare i suoi possedimenti e si impadron\u00ec di Costigliole. Il duca di Savoia ordin\u00f2 distruzioni e l'atterramento delle torri e delle fortificazioni. In questo periodo venne cos\u00ec distrutto il primo maniero che sorgeva dove sorgono gli attuali castelli. La Chiesa di Sant'Eusebio perse importanza e si procedette all'edificazione della nuova Chiesa.\n1796, Costigliole \u00e8 francese.\nNel 1795 e 1796 la Francia attacc\u00f2 i Savoia e Vittorio Amedeo dovette scendere a patti e trattare a Cherasco. Le truppe francesi erano schierate nel cuneese e occupavano lo stesso capoluogo. I Savoia erano disposti di fronte al nemico e a Costigliole avevano accantonato il reggimento Crist, formato da giovani svizzeri. Il fronte per\u00f2 continuava a spostarsi e il 30 giugno a Costigliole transitavano soldati francesi. L'idea repubblicana cominci\u00f2 a serpeggiare nella popolazione che vedeva nel Napoleone Bonaparte il vessillo di una nuova libert\u00e0, il Piemonte nel 1799 venne unito alla Francia, anche a Costigliole vennero eretti simboli della rivoluzione. Quando per\u00f2 il Bonaparte venne sconfitto Vittorio Emanuele torn\u00f2 a Torino e Saluzzo torn\u00f2 ai suoi antichi confini, ai quali aggiunse in pi\u00f9 Valmala.\nIl ritorno ai Savoia, gli anni dell'Ottocento, Italia 1861.\nCon il ritorno dei Savoia si avvi\u00f2 in Piemonte la restaurazione. Il ritorno del monarca suscit\u00f2 nei piemontesi i sentimenti pi\u00f9 diversi. Tra la nobilt\u00e0 prevalse un senso di soddisfazione, si ritrovavano antiche certezze, anche se non mancavano coloro che riconoscevano i progressi durante l'Impero. Dopo anni di buon governo e successi dello statista Cavour, che condizionarono anche Costigliole Saluzzo con\nazioni di ammodernamento economico che nel Regno di Piemonte e di Sardegna significarono la costruzione di ferrovie e trafori, il miglioramento della rete stradale, il potenziamento delle industrie, l'introduzione di tecniche pi\u00f9 avanzate in agricoltura, l'\u00e9lite intellettuale piemontese abbracci\u00f2 la causa dell'unit\u00e0 italiana, che sopraggiunse nel 1861 dopo una serie di guerre. Con la formazione del regno d'Italia il Piemonte perse d'importanza la letteratura divenne provinciale; i Piemontesi si trovarono improvvisamente a passare dalla condizione di cittadini di uno stato rispettato e forte a quella di abitanti di una regione periferica di un regno appena nato e pieno di problemi. Nel 1864 Torino perse il suo ruolo di capitale. I successivi furono anni difficili segnati sul territorio da una serie di conflitti e di migrazioni obbligate, alla volta principalmente della Francia e dell'Argentina, che coinvolsero buona parte della giovent\u00f9, almeno sino ai primi decenni del Novecento.\nIl Novecento, periodo giolittiano, la grande guerra e il fascismo.\nUn miglioramento delle condizioni si ottenne con il periodo giolittiano, che ottenne ben presto un buon successo nell'opinione pubblica piemontese. Il pragmatismo, le capacit\u00e0 amministrative e finanziarie allargarono il consenso di Giolitti tra ampi settori dei ceti produttivi. La fine dell'et\u00e0 giolittiana coincise per\u00f2 con l'avvio della prima guerra mondiale, che anche a Costigliole Saluzzo cost\u00f2 la vita a buona parte della giovane popolazione. La debolezza strutturale e il clima di proteste vennero intercettati dalla proposta fascista, particolarmente appoggiata dalla cittadinanza per le aspettative economiche che trovarono in buona parte risposta a costo per\u00f2 di perdita di diritti e di un avvio di un processo di italianizzazione forzata.\nLa seconda guerra mondiale.\nLa drammaticit\u00e0 degli anni quaranta a Costigliole \u00e8 testimoniata dalle numerose perdite al fronte che ancora una volta colpirono al cuore la fascia pi\u00f9 giovane della popolazione. Una serie di guerre e di tragici eventi che coinvolse i Costigliolesi, dispersi nella drammatica ritirata della Divisione Alpina Cuneense in Russia, o prigionieri nei campi di sterminio nazisti o coinvolti nelle lotte partigiane delle quali resta vivo oggi il ricordo con la commemorazione dell'eccidio di Ceretto. Il dopoguerra coincise finalmente con un periodo di ripresa economica e della produzione che ha permesso generalmente una buona qualit\u00e0 di vita sino ai giorni nostri.\nSimboli.\nLo stemma del Comune di Costigliole Saluzzo \u00e8 stato concesso con decreto del presidente della Repubblica del 2 gennaio 1993.\nMonumenti e luoghi d'interesse.\nPalazzo Giriodi di Monastero.\nPalazzo Giriodi di Monastero \u00e8 sede comunale dal 1923. Il settecentesco palazzo \u00e8 stato interessato da attenti lavori di restauro e recupero che, in particolar modo dal 2008, l'hanno riportato all'antico splendore. Gli interventi hanno riguardato la facciata, il portale, l'atrio principale, i porticati delle ali laterali e il cortile interno. La costruzione, invece, si deve alla famiglia nobiliare dei Giriodi, che, intorno alla met\u00e0 del Settecento, lo costruirono affidando la direzione all'architetto piemontese Antonio Vittone. Gli interni del Palazzo furono affrescati ad opera dell'importante scenografo torinese Luigi Vacca, nel 1804.\nPalazzo Sarriod de La Tour.\nPalazzo Sarriod de La Tour \u00e8 sede della biblioteca civica. Il settecentesco palazzo \u00e8 stato recentemente oggetto di un'importante fase di restauro che ha interessato buona parte della struttura e degli interni che non hanno modificato l'impianto voluto da Tommaso Alberto Saluzzo di Casteldelfino che lo fece edificare nel 1720. Il nome ha origine da un discendente di Tommaso Alberto, Luis Antoine Hiacinte Sarriod de La Tour..\nChiesa Parrocchiale di Santa Maria Maddalena.\nLa chiesa di Santa Maria Maddalena sorge a Costigliole Saluzzo. Le prime notizie possono essere ricavate da documenti del 1415 e divenne parrocchiale certamente prima del 1492. La chiesa primitiva aveva la facciata di stile gotico piemontese, con contrafforti a sezione rettangolare che segnavano la divisione interna in tre navate. La volta era in legno, nel Seicento venne costruita in muratura, abbassata rispetto all'originale. Il campanile probabilmente fu costruito una volta terminata la chiesa. Tra il Cinquecento e il Seicento venne abbellita con dipinti del pittore del saluzzese. L'affresco raffigurante san Francesco che riceve le stimmate, sulla seconda colonna di destra sotto il pulpito, venne dipinto dopo l'atto di confratellanza stretto dalla comunit\u00e0 costigliolese con i francescani nel 1495.\nL'Castl\u00f2t.\nFu costruito di fronte alla chiesa parrocchiale come un fortilizio in continuazione della fortificazione del castello del paese e come difesa in seguito alla distruzione avvenuta tra il 1487 e il 1488. La parte pi\u00f9 antica del tardo Quattrocento costituisce il nucleo centrale ed ha addossata una torre sul lato posteriore. I muri perimetrali hanno uno spessore di quasi due metri e le finestre gotiche oggi murate fanno pensare ad una sua origine militare. I Crotti diventati proprietari di questa fortezza la adattarono a dimora facendovi aggiungere la terrazza ad archi in un primo tempo e il basso caseggiato con il torrione.\nCastello Rosso.\nIl Castello Rosso ospita oggi una struttura ricettiva. Ha origine sulla fine del Quattrocento, edificato sulle rovine di un maniero imponente che occupava buona parte dello spazio occupato oggi dagli attuali tre castelli messi insieme. Il Castello Rosso ha avuto sempre funzione di residenza delle famiglie nobili e ospita al suo interno un affresco di Hans Clemer, il Maestro d'Elva.\nCastello Reynaudi.\nNel 1617 G. Michele Crotti acquist\u00f2 un'altra porzione del paese e inizi\u00f2 a costruire il castello che domina il paese. La costruzione ha pianta poligonale ed \u00e8 difesa da tre torri, due quadrate e una circolare. Tutte e tre le torri sono ornate da un loggiato e costruite con mattoni e pietre di fiume a vista. I lavori terminarono nel 1625.\nAree naturali.\nCollina di Costigliole Saluzzo e Ceretto di Costigliole Saluzzo.\nLa collina di Costigliole Saluzzo e di Ceretto di Costigliole \u00e8 particolarmente frequentata per la pratica di sport come il trekking e mountain-bike. L'escursione principale \u00e8 la salita al Monte Pagliano attraverso la via della chiesetta di San Michele, oppure la strada collinare che collega la parte alta di Costigliole Saluzzo e di Ceretto, attraverso il bosco della Sarunera, recentemente riqualificata con la creazione di un itinerario alla scoperta dei poeti tradizionali del territorio..\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Costigliole Saluzzo sono , cos\u00ec suddivisi per nazionalit\u00e0, elencando per le presenze pi\u00f9 significative:\nLingue e dialetti.\nLa lingua ufficiale \u00e8 la lingua italiana dal 1861 anno della Proclamazione del Regno d'Italia. La lingua di origine \u00e8 la lingua piemontese, nello specifico con le caratteristiche dei dialetti occidentali di questa lingua. Prima del 1861 la lingua ufficiale era la lingua francese, sebbene gli stessi Savoia erano soliti utilizzare la lingua piemontese.\nReligione.\nA Costigliole Saluzzo la popolazione \u00e8 cattolica. La parrocchia di Costigliole Saluzzo fa parte della diocesi di Saluzzo. La recente immigrazione ha introdotto minoranze di religione musulmana o cristiana ortodossa.\nCultura.\nIstruzione.\nA Costigliole Saluzzo hanno sede la scuola materna, la scuola elementare e la scuola media. Il centro scolastico \u00e8 intitolato al sacerdote don Giorgio Belliardo. \u00c8 attiva la biblioteca comunale Matteo Blengino, che ha sede nel Palazzo Sarriod de La Tour.\nCucina.\nLa cucina cuneese \u00e8 tipica del Piemonte. Alcuni piatti caratteristici sono il bagnet verd, il vitello tonnato, la bagna caoda, gli agnolotti, i tajarin, il gran bollito, il fritto misto alla piemontese, il bonet.\nInfrastrutture e trasporti.\nLa fermata di Costigliole Saluzzo, attivata nel 1892 sorgeva lungo la ferrovia Savigliano-Saluzzo-Cuneo e risulta priva di traffico dal 2012.\nTra il 1880 e il 1948 il comune era altres\u00ec servito dalla tranvia Saluzzo-Cuneo e a partire dal 1887 fu capolinea anche della relativa diramazione per Venasca.\nEconomia.\nL'economia locale si caratterizza di agricoltura, artigianato, commercio, piccola e media industria, che si delineano in vari settori, tra i quali la produzione e la commercializzazione della frutta, la lavorazione del legno e la costruzione di mobili e serramenti tradizionali.\nAgricoltura.\nCostigliole Saluzzo \u00e8 conosciuta come uno dei paesi della frutta, sebbene interventi di cementificazione abbiano ridimensionato i terreni pi\u00f9 fertili, soprattutto nel corso del boom economico ed edilizio della seconda met\u00e0 del Novecento. Le produzioni agricole costigliolesi variano dalle coltivazioni pi\u00f9 intensive, dal kiwi, alla mela, alla pesca, sino a coltivazioni pi\u00f9 di nicchia.\nQuagliano.\nL'uva Quagliano \u00e8 uno dei simboli di Costigliole Saluzzo ed \u00e8 coltivata su buona parte della collina che si estende verso Ceretto e Busca. Il vino che si ottiene \u00e8 un vino dolce, denominato Colline Saluzzesi Quagliano. Ogni anno la sagra dell'ultima domenica di settembre \u00e8 dedicata all'uva Quagliano, da alcuni anni Sagra di interesse Regionale.\nLa Tonda di Costigliole.\nL'albicocca Tonda di Costigliole \u00e8 molto rara. Si caratterizza per il gusto molto dolce e la pezzatura molto piccola. \u00c8 coltivata in tutta l'area a ridosso della collina.\nCipolle di Costigliole.\nLe cipolle di Costigliole, in piemontese \"L' Siole 'd Costi\u00f2le\", hanno in passato contraddistinto il nome di Costigliole, paese noto come \"'l pais del siole e del fie m\u00f2le\"..\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nCostigliole Saluzzo ha avviato rapporti di scambio con le seguenti cittadine:"}
{"id": "35505", "revid": "1543377", "url": "https://it.wikipedia.org/wiki?curid=35505", "title": "Cravanzana", "text": "Cravanzana (\"Cravansan-a\" in piemontese) \u00e8 un comune italiano di 376 abitanti della provincia di Cuneo in Piemonte.\nIl comune faceva parte della comunit\u00e0 montana Alta Langa e Langa delle Valli Bormida e Uzzone.\nOrigini del nome.\nSecondo lo storico Giordano Berti, il nome potrebbe derivare da \"crava\", che in lingua piemontese significa \"capra\"; quindi Cravanzana sarebbe stato un luogo in cui si allevavano capre, o dove questi animali vivevano numerosi allo stato brado. Non a caso, nell'attuale stemma di Cravanzana appare la figura di una capra sulla cima di un monte. Un'ipotesi pi\u00f9 accreditata riporta che a dare il nome al paese fu la famiglia gentilizia dei Calventius, da cui deriva il toponimo originario \"Villa Calventiana\".\nStoria.\nMedioevo.\nL\u2019origine del paese di Cravanzana \u00e8 ignota, ma certamente antica. Le prime notizie storiche di Cravanzana si hanno nel 1125, quando il marchese Bonifacio del Vasto, discendente della dinastia degli Aleramici, divise i suoi possedimenti tra i figli e lasci\u00f2 in eredit\u00e0 a Bonifacio Minore un ampio territorio, definito \"Marchesato di Cortemilia\"; nel testamento era incluso anche il paese di Cravanzana.\nIntorno al 1190 la famiglia Del Carretto, discendente da Bonifacio, fece erigere a Cravanzana un castello per controllare le valli dei fiumi Belbo e Bormida. Questi territori, sebbene poveri di risorse agricole, vivevano principalmente grazie ai commercianti di passaggio tra i porti della Liguria e la pianura del Piemonte.\nNel 1337, Manfredo, marchese di Saluzzo, cedette parte del territorio di Cravanzana alla potente famiglia degli Scarampi di Asti, che provvidero a rinforzare il castello.\nNel 1432 Francesco Sforza, comandante dell\u2019esercito di Filippo Maria Visconti, duca di Milano, irruppe nel territorio di Cortemilia, causando danni notevoli nei borghi circostanti e anche al castello di Cravanzana.\nEt\u00e0 moderna.\nNel 1536 il paese entr\u00f2 nei possedimenti dei Gonzaga, duchi di Mantova. Dopo varie vicende ereditarie, nel 1607 il castello di Cravanzana ed il territorio attiguo entrarono nei possedimenti di Augusto Manfredo Scaglia, conte di Verrua, che fece ricostruire il castello dalle fondamenta.\nNel corso della Guerra di successione di Mantova e del Monferrato, iniziata nel 1627, il duca Carlo Emanuele I di Savoia si impossess\u00f2 di un ampio territorio nel Basso Piemonte, inclusa Cravanzana.\nNel 1731 il duca Carlo Emanuele III di Savoia don\u00f2 il feudo di Cravanzana al suo Ministro della Guerra, Gian Giacomo Fontana, al quale attribu\u00ec il titolo di marchese.\nIn seguito, il castello arriv\u00f2 fino al marchese Giambattista Fontana, Ministro della Guerra sotto Vittorio Amedeo III di Savoia.\nAgl'inizi del 1796 il territorio di Cravanzana fu attraversato dall\u2019esercito napoleonico e il castello ospit\u00f2 per qualche giorno Napoleone Bonaparte e il generale Am\u00e9d\u00e9e Emmanuel Fran\u00e7ois Laharpe, morto il 10 maggio dello stesso anno durante la battaglia di Codogno, in Lombardia.\nDopo la Restaurazione, l'importanza strategica di Cravanzana, dal punto di vista militare, cadde completamente, ma il paese rimase un punto di riferimento per i piccoli villaggi limitrofi dell'Alta Langa e per i commerci tra la costa savonese e il Basso Piemonte.\nAgli inizi dell\u2019800 il prof. Goffredo Casalis nel \"Dizionario Geografico-Storico-Statistico-Commerciale degli Stati di Sua Maest\u00e0 il Re di Sardegna\" (Torino, 1839), affermava che i prodotti principali di questo Comune erano cereali e frutta, ma la maggiore ricchezza degli abitanti stava nella raccolta delle castagne. Casalis riferiva di un\u2019antica, grande Fiera di bovini e maiali che si svolgeva il primo giorno di settembre. Quella Fiera \u00e8 rimasta in auge fino a tempi recentissimi.\nNegli anni tra le due Guerre mondiali le campagne circostanti Cravanzana si spopolarono velocemente soprattutto in direzione di Torino, sede della FIAT; poi, negli anni 50, verso Alba, sede dell'industria dolciaria Ferrero e dell'industria tessile Miroglio.\nLa deriva demografica rallent\u00f2 dopo che, nel 1955, il castello di Cravanzana divent\u00f2 sede dell\u2019Istituto professionale per l\u2019Agricoltura dell\u2019Alta Langa \u201cG. Ferrero\u201d. La formazione scolastica spinse molti giovani a diventare imprenditori di piccole aziende produttrici di quelle pregiate nocciole che sono tuttora il prodotto principale del territorio, identificate con il marchio Nocciola Piemonte IGP.\nMonumenti e luoghi d'interesse.\nIl nucleo storico di Cravanzana, che conserva i tratti caratteristici di un borgo seicentesco, si sviluppa attorno alla collina sulla quale sorge il castello dei Marchesi Fontana. Il castello, dopo varie compravendite, nel 1952 fu acquisito dalla famiglia Ferrero di Alba, che ne fece una colonia estiva per i figli dei dipendenti della fabbrica dolciaria. In seguito fu acquistato da Guido Zerbetto, che ha ristrutturato l'intero edificio dotandolo di una collezione d\u2019arte antica.\nAdiacente alle antiche mura del castello sorge la chiesa parrocchiale dei santi Pietro e Vitale; fu costruita agli inizi del '600 in sostituzione di due precedenti chiese andate distrutte. La chiesa \u00e8 affiancata da una via di accesso alla piazza caratterizzata da un porticato a doppio ordine di arcate.\nA pochi passi dalla parrocchiale sorge la Confraternita de Disciplinati, chiamata comunemente la \u201cchiesa bassa\u201d o anche \u201cla chiesa dei battuti\u201d. L'edificio, ad una sola navata, risale al 1751. La facciata \u00e8 in cotto, a doppio ordine di lesene, ricca di elementi architettonici di decoro. Oggi \u00e8 utilizzata dai cravanzanesi per spettacoli teatrali e come sala riunioni.\nNelle nicchie delle mura che circondano il castello, nel 2017 \u00e8 stato inaugurato un Museo a Cielo aperto della Nocciola, il cui progetto \u00e8 stato firmato dallo scrittore Giordano Berti e dall'art designer Letizia Rivetti.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Cravanzana sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nCravanzana \u00e8 un centro di produzione della Tonda Gentile del Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35506", "revid": "1318658", "url": "https://it.wikipedia.org/wiki?curid=35506", "title": "Crissolo", "text": "Crissolo (\"Crisseul\" in piemontese, \"Cri\u00e7\u00f2l\" in occitano) \u00e8 un comune italiano di abitanti della provincia di Cuneo in Piemonte, dove si trovano il Monviso e la sorgente del fiume Po.\nGeografia fisica.\nIl comune di Crissolo si trova alla testata della valle Po. Il centro, in frazione Villa, \u00e8 a una quota di 1333 ; tutto il territorio ha una quota variabile tra un minimo di 1100 m s.l.m. ad un massimo di 3841 m s.l.m., corrispondente alla vetta del Monviso (punto di unione dei comuni di Crissolo, Oncino e Pontechianale).. Il territorio si estende su entrambi i versanti della valle che, nella parte bassa diventa molto stretta, quasi una gola. Un primo allargamento si ha in corrispondenza di Villa.\nPian della Regina (1714 m s.l.m.).\nSalendo per la piccola Strada Provinciale 234 verso est, a partire da frazione \"Serre Uberto\", la valle di Po diventa nuovamente stretta, fino a giungere al primo pianoro, il \"Pian Melz\u00e9\" (nome occitano che significa \"bosco di larici\", dall'occitano \"melz\u00e9\" = \"larice\"), ma pi\u00f9 noto come \"Pian della Regina\", nome che fu attribuito quando fu dato il nome al Pian del Re nel XVI secolo, per non far torto alla regina consorte Claudia di Francia. Il toponimo tuttavia, non \u00e8 da confondersi con l'omonima localit\u00e0 presso Saviore dell'Adamello, localit\u00e0 montana in provincia di Brescia.\nPian del Re (2020 m s.l.m.).\nIl fondovalle Po prosegue in leggera salita fino al \"Pianoro Fiorenza\", mentre l'ultimo tratto di 3\u00a0km a tornanti della Strada Provinciale 234, a volte interrotto per frane, smottamenti, neve, eccessivi turisti, sale fino a 2020 metri, fino al noto Pian del Re, dove sgorga, tra le rocce, l'acqua del fiume Po; pare che il nome fu dato nel XVI secolo per via del Re di Francia Francesco I di Valois, che aveva qui i suoi avamposti contro il Ducato di Savoia.\nPian dar Moine (2620 ).\nIn occitano, Piano del monaco, da cui si pu\u00f2 raggiungere la val Pellice attraverso il \"colle dar Moine\". Pi\u00f9 a monte, vi \u00e8 ancora il \"pian del Mait\", che conduce alla testata della valle. Il termine \"mait\" in occitano significa \"madia\", e si riferisce alla forma piana e regolare della zona..\nIn destra orografica, si sviluppano le strutture delle falde del Monviso. Dal pian del Re si pu\u00f2 salire ai \"laghi del Viso\" (\"Lago Fiorenza\", \"lago Superiore di Viso\", \"lago Lausetto\", \"Lago Chiaretto\") e da qui al \"colle dei Viso\" ed al Lago Grande di Viso, che giace sul confine con il comune di Oncino. A monte del Pian del Re si stacca, sempre in destra orografica, il \"coulour del Porco\", che conduce alla cresta nord del gruppo del Monviso.. In sinistra orografica si staccano diversi valloni e pianori, che portano alla cresta spartiacque con la val Pellice; tra di essi, da monte, \"pian dar Moine\", \"combal del Rio\", \"vallone Arpetto\", \"vallone Escognere\", \"vallone del Tossiet\"..\nCrissolo confina con tre vallate: la valle Varaita e la francese valle del Guil a sud, e la val Pellice ad ovest e a nord. Il confine tra le diverse valli corre sulla cresta spartiacque. Dalla vetta del Monviso si diparte il confine con la valle Varaita, che passa per il Visolotto e la Punta Gastaldi, arrivando al punto in cui si incontrano le tre valli. Da qui la cresta procede verso nord passando per punta Roma, punta Udine, punta Venezia, rocce Fourioun ed il colle delle Traversette fino al monte Granero. Qui il confine comunale volge a nord-est, lasciando il confine con la Francia e seguendo la cresta divisoria con la val Pellice; si incontra subito il monte Meidassa, per poi proseguire verso est verso il \"colle dar Moine\", le rocce Founs, il colle della Gianna e la punta Sea Bianca. Da qui la cresta riprende una direzione nord-est passando dal \"colle Sea Bianca\", fino al \"bric Piatta Soglia\", dove piega di nuovo decisamente ad est per raggiungere il \"colle Frioland\", poi di nuovo a nord-est fino al monte Friol\u00e0nd. Qui la cresta piega decisamente a sud-est, fino al \"colle delle Porte\", punto di unione tra i comuni di Crissolo, Oncino e Bagnolo Piemonte. Il confine comunale si dirige qui direttamente verso sud, fino al fondovalle, da dove riparte in direzione sud-ovest, seguendo lo spartiacque della \"costa del Vallone\", fino al \"lago grande di Viso\"; da qui il confine risale lungo la cresta est del Monviso fino alla sua vetta.\nNel territorio comunale si trova anche la grotta di Rio Martino con uno sviluppo di 3100 metri. L'ingresso principale, corrispondente all'apertura di uscita delle acque, si trova a circa 30-45 minuti di cammino dalla frazione Serre, in destra orografica. La grotta si sviluppa con andamento suborizzontale fino ad un ampio salone nel quale cade una cascata di circa 55\u00a0m di altezza, che si pu\u00f2 risalire per un percorso che si sviluppa intorno al pozzo che la contiene. Dalla sommit\u00e0 della cascata la grotta si sviluppa di nuovo con andamento suborizzontale. Il percorso fino alla cascata, parzialmente attrezzato gi\u00e0 da inizio XX secolo, \u00e8 visitabile senza necessit\u00e0 di particolari attrezzature, fatto salvo un abbigliamento adeguato ad un ambiente freddo ed umido, ed un'adeguata illuminazione. La parte superiore invece \u00e8 accessibile solo agli speleologi.\nStoria.\nI primi insediamenti umani risalirebbero al IX secolo a.C., come dimostrato da alcuni ritrovamenti archeologici. Sul toponimo, ci sono varie ipotesi: potrebbe derivare dal dialettale \"creus\" = sito incavato, dal latino \"christianorum solum\" = suolo di cristiani, dal greco \"crisos\", indicando l'antica presenza di vene aurifere, ma la pi\u00f9 accreditata \u00e8 dal latino \"cruceolum\", a indicare la forma a croce di tutta l'estesa zona montana; gi\u00e0 dal XIV secolo circa esistono le varianti quali \"Cruzolis\", \"Crossolis\", \"Crosolios\".\nPopolato principalmente dagli occitani delle Alpi Cozie fino al III secolo circa, il sito fu gradualmente cristianizzato, dai longobardi di Ariperto II nell'VIII secolo, che contribu\u00ec a diffondere il culto di san Chiaffredo.\nInfatti fin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione delle valli Po, Bronda, Infernotto e Varaita sar\u00e0 poi organizzata dall'abbazia di Pagno.\nIn seguito il territorio di Crissolo venne affidato ai monaci cistercensi a partire dall'XI-XII secolo, legandolo all'allora monastero (poi elevato ad Abbazia) a Staffarda di Revello, quindi dal Marchesato di Saluzzo, che assoggett\u00f2 completamente il paese di Crissolo nel 1215, con Manfredo II.\nQuesto port\u00f2 a consolidare il paese come via strategica economica e politica per i commerci oltre-Monviso, sul percorso dell'antica \"via del sale\" tra il Saluzzo prima, il Ducato di Savoia poi, con il regno di Francia; anche il Ducato di Savoia elesse San Chiaffredo come patrono protettore della zona, da come si evince dall'affresco che Cleto Gibello dedic\u00f2 dietro l'altare del Santuario nel 1926, quindi restaurato da Adolfo Dutto nel 1998, con una Nativit\u00e0 circondata dagli stendardi sabaudi. In particolare, nel lontano 1478 fu scavato il noto buco di Viso, un piccolo tunnel tra la valle Po e la valle del Guil che, permettendo di evitare il pericoloso colle delle Traversette, facilit\u00f2, di fatto, le comunicazioni oltrealpe..\nCrissolo cominci\u00f2 ad essere interessato dal turismo escursionistico nella seconda met\u00e0 del XIX secolo, dopo che la prima ascesa al Monviso da parte di William Mathews cominci\u00f2 ad attrarre gli alpinisti in zona. A partire dagli anni cinquanta del XX secolo l'offerta turistica cominci\u00f2 a differenziarsi, con la costruzione di una seggiovia e di alcuni impianti di risalita per la pratica dello sci.\nMonumenti e luoghi d'interesse.\nSantuario di San Chiaffredo.\nSalendo per la Strada Provinciale 234, dopo circa un chilometro si giunge al Santuario Diocesano di San Chiaffredo. Edificio religioso del 1440, fu eretto per volere di Ludovico I, marchese di Saluzzo, sui resti di un preesistente pilone votivo e di una chiesetta dedicati al soldato della Legione tebana, che fu martirizzata ad Agauno in Svizzera (III secolo); sono qui conservate alcune sue reliquie, secondo leggende risalenti al VI secolo circa, che lo facevano soldato di guarnigione proprio a Crissolo; parecchi altri resti del santo comunque, sono conservati nel Duomo di Saluzzo (dove \u00e8 patrono della citt\u00e0).\nAltri rimaneggiamenti artistici del Santuario furono eseguiti sempre in stile romanico-gotico, nel XVI secolo (come la navata centrale, opera dell'architetto Francesco Caglia di Milano), quindi ancora ampliamenti del XVIII e ristrutturazioni nel XIX secolo. La facciata attuale \u00e8 del 1902, in sostituzione della vecchia.\nAll'interno, molti quadri votivi dedicati al santo, raffigurato in statua al lato dell'altare insieme a San Costanzo, anch'egli soldato martire della Legione tebana. Una cappella votiva sulla destra \u00e8 ancora dedicata a lui.\nEscursionismo.\nPian del Re \u00e8 la localit\u00e0 di partenza preferita dagli alpinisti per la salita al Monviso lungo la via normale. \u00c8 inoltre tappa e punto di partenza del Giro di Viso.\nSi sviluppano comunque molti altri percorsi di tipo escursionistico, sia alle falde del Monviso che sul lato opposto della valle. Numerose sono le traversate possibili verso le valli circostanti.\nSul territorio comunale sono presenti alcuni rifugi e bivacchi che servono da base per escursioni in alta montagna e per la salita alla vetta del Monviso. In particolare, vi sono i seguenti rifugi:\ned i seguenti bivacchi:\nSociet\u00e0.\nEvoluzione demografica.\nDal grafico, si nota che nella seconda met\u00e0 dell'Ottocento il centro fosse molto pi\u00f9 abitato di oggi. Ai primi del Novecento vi fu un leggero decremento demografico, ma con un nuovo boom demografico intorno agli anni venti del Novecento. Da allora ci fu un crollo totale degli abitanti, tanto che si \u00e8 passati dai quasi 1500 del 1921, a circa 200 negli ultimi anni.\nCultura.\nNel comune non sono stanziate attivit\u00e0 industriali; l'intera economia \u00e8 sempre ruotata intorno al turismo montano, accompagnato da una tipica attivit\u00e0 agricola di montagna (in particolare, allevamento bovino). Negli ultimi decenni si organizzano anche notti bianche estive e concerti per i turisti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemmellaggi\nBaratier\nAltre informazioni amministrative.\nIl comune faceva parte della Comunit\u00e0 montana Valli del Monviso.\nSport.\nSci.\nOltre alla possibilit\u00e0 di praticare lo scialpinismo sui percorsi dell'escursionismo estivo, Crissolo offre anche impianti di risalita per lo sci alpino e piste per lo sci di fondo.\nCiclismo.\nIl Pian del Re, nel comune di Crissolo, \u00e8 stato pi\u00f9 volte arrivo di tappa del Giro d'Italia:"}
{"id": "35507", "revid": "1543377", "url": "https://it.wikipedia.org/wiki?curid=35507", "title": "Demonte", "text": "Demonte (\"Demont\" in piemontese, \"Demont\" in occitano) \u00e8 un comune italiano di abitanti della provincia di Cuneo in Piemonte.\nGeografia fisica.\n\u00c8 situato in Valle Stura di Demonte ed \u00e8 uno dei comuni occitani del Piemonte. Si trova non lontano dalla confluenza tra la Stura di Demonte e il Cant.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nNel Settecento, fu fortificata da Alessandro Vittorio Papacino.\nDurante la seconda guerra mondiale, nel periodo dell'occupazione tedesca e della Repubblica Sociale Italiana, a Demonte trovarono rifugio i cinque componenti della famiglia ebrea ferrarese dei Tedeschi, fino al loro espatrio in Svizzera. Protagonista della loro salvezza, fu il partigiano Lorenzo Spada, che oltre a trovare loro ricovero in zona provvide all'organizzazione e alla copertura delle spese per la loro fuga, conclusasi felicemente la notte dell'8 febbraio 1944.\nFerito in un conflitto a fuoco Spada sar\u00e0 arrestato e impiccato nella piazza di Demonte che oggi porta il suo nome. Per il suo impegno di solidariet\u00e0 nei confronti degli ebrei perseguitati, il 4 novembre 1974, l'Istituto Yad Vashem di Gerusalemme ha conferito a Lorenzo Spada l'alta onorificenza dei giusti tra le nazioni.\nIl 20 luglio 2000, il Parlamento Italiano ha istituito il 27 gennaio come Giorno della Memoria a ricordo delle vittime dell'Olocausto e in onore di coloro che (come Lorenzo Spada) a rischio della propria vita hanno protetto i perseguitati.\nInfrastrutture e trasporti.\nTranvie.\nTra il 1914 e il 1948 il comune fu capolinea della tranvia Cuneo-Borgo San Dalmazzo-Demonte. Attualmente il paese \u00e8 servito dalla linea 93 Cuneo-Vinadio, gestita da Bus Company.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Valle Stura.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Demonte sono , cos\u00ec suddivisi per nazionalit\u00e0, elencando per le presenze pi\u00f9 significative:"}
{"id": "35508", "revid": "1543377", "url": "https://it.wikipedia.org/wiki?curid=35508", "title": "Diano d'Alba", "text": "Diano d'Alba (\"Dian\" in piemontese) \u00e8 un comune italiano di abitanti della provincia di Cuneo in Piemonte.\nStoria.\nSimboli.\nLo stemma e il gonfalone del comune di Diano d'Alba sono stati concessi con il decreto del presidente della Repubblica del 21 marzo 1983.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Diano d'Alba sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nAziende.\nIn frazione Valle Talloria ha sede l'azienda Giordano Vini, specializzata nella produzione e vendita di vini e specialit\u00e0 alimentari.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35511", "revid": "74801", "url": "https://it.wikipedia.org/wiki?curid=35511", "title": "Dronero", "text": "Dronero (\"Dron\u00e9\" in piemontese) \u00e8 un comune italiano di abitanti della provincia di Cuneo in Piemonte.\nSituato all'imbocco della Valle Maira su un contrafforte roccioso alla confluenza del torrente Maira col rio Roccabruna, il comune \u00e8 ubicato in una posizione panoramica: la vista spazia dai monti San Bernardo, Roccer\u00e8, il Pelvo d'Elva, fino a raggiungere le cime del Cauri, della Bicocca e, in fondo alla valle, del monte Chersogno.\nFaceva parte della comunit\u00e0 montana Valli Grana e Maira.\nStoria.\nLe prime popolazione accertate nelle vallate delle Alpi Marittime furono quelle di ceppo Celto-Liguri o Liguri Alpini; rispetto alle popolazioni nelle Alpi Centrali ed orientali, al tempo di Cesare, nelle Alpi Occidentali molte trib\u00f9 si mantennero ostili all'espansionismo romano.\nLo stesso Cesare fu ostacolato nell'attraversare le Alpi durante le campagne galliche, dai Ligures Comati o Capillati, come venivano chiamati dai Romani, che controllavano i valichi sul versante occidentale. Nel 14 a.C. con una vera campagna militare l'imperatore Augusto sottomise tutti i territori delle Alpi Occidentali che ancora resistevano.\nLe legioni romane portarono cos\u00ec la \"Pax Romana\" nel 173 a.C. al comando del sanguinario Marco Popilio Lenate, incendiando villaggi e massacrando gli abitanti. La \"pulizia etnica\" fu completata con il trapianto di popolazioni germaniche: \u00e8 l'anno 12 a.C. quando Cassio Dione Cocceiano pu\u00f2 scrivere nei propri resoconti storici \"Alpes Marittimae quas Ligures Capillati incoluerant, in servitutem redactae sunt\" (Le Alpi Marittime, che i Liguri Capelluti avevano abitato, furono ridotte in schiavit\u00f9) (Cassio Dione, LIV, 24).\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', che amministrava tutto il territorio del comitato di Bredolo cui era inserita anche la val Maira, mentre in seguito dall'VIII secolo la gestione della vallata sar\u00e0 poi organizzata dall'abbazia di Villar San Costanzo.\nNon si hanno date precise che attestino l'anno della fondazione, ma si fa risalire la sua origine all'anno 1150 dall'unione dei due primitivi villaggi Ripoli e Surzana (quest'ultimo collocabile nell'area dell'odierna frazione di S. Ponzio nel comune di Roccabruna) che per proteggersi dalle continue incursioni e saccheggi si ritirarono su un triangolo di terra tra il Maira e il rio Rigamberto, l'odierno rio Roccabruna, cingendo poi il nuovo borgo di alte mura ancora oggi in parte visibili.\nIl documento pi\u00f9 antico che fa riferimento a Dronero, risale al 1155, in cui una vendita di alcuni stabili da parte di Enrico di Montemale a favore del Monastero di Staffarda, viene stipulata \"ad Durcolium\", attestando l'importanza che gi\u00e0 aveva il nuovo nucleo a pochi anni dalla sua creazione. Doveva essere abbastanza grande ed importante per avere un notaio o un ufficio dove poter stipulare dei contratti di compra-vendita.\nL'etimologia della parola Dronero non \u00e8 chiara: il nome \"Durcolium\" o \"Durconium\" o \"Durcognum\", come \u00e8 scritto nelle pi\u00f9 antiche carte topografiche, non ha sicure origini. Diverse sono le ipotesi e ci sono varie possibilit\u00e0 di interpretazione. Secondo alcuni storici \u00e8 da ricondurre al nome di \"Dragone\", nobile della famiglia dei signori di Verzuolo, per alcuni fondatore della citt\u00e0; altri intendono Dronero come derivazione di \"Dragonerium\", dal latino \"Draconanus\", il soldato che portava l'insegna del dragone (per questa ipotesi si suppone che ci fosse nel periodo delle guerre goto-bizantine in zona un insediamento militare).\nDal toponimo \"Draco\", termine medievale indicante uno sperone roccioso sopra un impetuoso corso d'acqua, si potrebbe elaborare una terza ipotesi, forse la meno fantasiosa, considerando l'origine celtico-ligure del toponimo Durcolium. Il termine \"dur\", cio\u00e8 fiume, \u00e8 alla base di molti toponimi nell'area celtica, come i nomi delle due Dora in Piemonte e della Dordogna in Francia; dalla forma \"thur\" viene il nome dei Taurini (come dire \"Galli insediati sul fiume\", ovviamente il Po), e della citt\u00e0 fondata dai Romani sul loro territorio, Augusta Taurinorum, oggi Torino. \"Colium\" con la sua terminazione latina \"cognum\", da cui deriva il francese \"coin\", angolo, corrisponde pienamente alla posizione geografica del borgo. Ovvero luogo costruito su un'altura o una roccia sopra, in questo caso, tra due corsi d'acqua.\nFu una delle numerose \"villae novae\", nate nell'epoca in cui diverse comunit\u00e0 piemontesi cominciarono a rivendicare le proprie libert\u00e0 contro il potere feudale. Prima soggetta ai Marchesi di Busca, si liber\u00f2 alleandosi con il comune di Cuneo, per finire sotto il controllo del Marchesato di Saluzzo, dalla met\u00e0 del XIII secolo.\nDurata per circa quattro secoli port\u00f2 da una parte ad un fervente sviluppo economico e culturale, grazie il contatto con la Provenza, ma dall'altro dato il carattere bellicoso dei Saluzzo, coinvolse il marchesato e di conseguenza il Borgo in continue guerre, in scorrerie di truppe mercenarie, di eserciti e in frequenti assedi. Lo storico Giuseppe Manuel di San Giovanni, vissuto tra il 1810 ed il 1886, autore di molti saggi di storia sul Piemonte, comment\u00f2 con queste parole le attivit\u00e0 dei droneresi che si distinsero in questi secoli di sviluppo culturale e guerre sanguinose, in particolare nel periodo sotto i marchesi di Saluzzo Lodovico I del Vasto e Lodovico II del Vasto:\nNel 1601 pass\u00f2 con il Trattato di Lione al casato dei Savoia. Carlo Emanuele III di Savoia (1701 - 1773), nel 1749, concesse a Dronero il titolo di Citt\u00e0 (previo pagamento di 70.000 lire del tempo), dando inizio ad un periodo di pace e di sviluppo che lo port\u00f2, con Cuneo, ad essere il centro pi\u00f9 industrializzato del comprensorio. Il centro cittadino cominci\u00f2 ad essere modificato, furono abbattute le mura interne e parte delle vecchie mura esterne, per rispondere alle nuove esigenze urbanistiche; il castello fu riconvertito ad ospedale e venduto al comune.\nIl forte impulso alle attivit\u00e0 artigianali portarono parte di esse a trasformarsi in piccole industrie, in particolare nel settore tessile (come la produzione e lavorazione della seta, la tessitura del drap o fustagno) e la lavorazione del ferro, portando Dronero ad essere una delle zone, assieme a Cuneo, pi\u00f9 industrializzate di quel periodo.\nDal secondo Ottocento al primo Novecento l'area registr\u00f2 un ulteriore incremento industriale e commerciale anche grazie l'interessamento di Giovanni Giolitti (Mondov\u00ec, 27 ottobre 1842 \u2013 Cavour, 17 luglio 1928), la cui famiglia era originaria della Valle Maira; entrato in Parlamento nel 1882 fu fino alla sua morte il deputato rappresentante del collegio elettorale di Dronero. In quegli anni fu costruito il nuovo ponte sul Maira e l'ormai scomparso tratto ferroviario Busca-Dronero. Originaria di Dronero era anche la famiglia comitale dei Ponza di San Martino che diede al Regno di Sardegna ed al Regno d'Italia ministri e generali come Gustavo Ponza di San Martino, Coriolano Ponza di San Martino e Cesare Ponza di San Martino.\nLe due guerre mondiali colpirono gravemente la struttura socio-economica del paese, come tutta l'area montana delle valli cuneesi.\nNell'autunno del 1943 gli antifascisti locali salirono sui monti e diedero vita alle prime formazioni partigiane. Dronero pag\u00f2 un pesante tributo: deportazioni a Mauthausen, fucilazioni, otto bombardamenti, dal 12 al 27 febbraio 1945, che causarono rovine, 38 morti e lo sfollamento totale della citt\u00e0. La Liberazione giunse il 26 aprile 1945. Dronero \u00e8 tra le Citt\u00e0 decorate al Valor Militare per la Guerra di Liberazione perch\u00e9 \u00e8 stato insignito della Croce di Guerra al Valor Militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale.\nPer la cultura vanno ricordati il museo dedicato al pittore e storico dell'arte Luigi Mall\u00e9, il Centro Europeo intitolato a Giovanni Giolitti, e soprattutto L\"Espaci Occitan\", l'associazione di Enti pubblici del territorio occitano alpino, che ha l'obiettivo la promozione linguistica, culturale e turistica delle valli occitane.\nOnorificenze.\nDronero \u00e8 tra le citt\u00e0 decorate al valor militare per la guerra di liberazione, insignito della medaglia d'oro al merito civile e della croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale.\nLuoghi d'interesse.\nPonte Vecchio detto Ponte del Diavolo.\nPonte Vecchio, detto comunemente Ponte del Diavolo secondo antica leggenda popolare. Ponte merlato caratteristico con le sue grandi arcate diseguali, ripreso come simbolo di Dronero in servizi fotografici e televisivi.\nL'arcata maggiore ha un diametro di circa 27 metri e uno larghezza di circa 6 metri; dai 18 metri dal livello delle acque, abbraccia due grandi canali irrigui (Comella e Presidenta). Fu costruito nel 1428 sul torrente Maira per favorire l'accesso a Dronero e alla valle per chi veniva dalla piana di Cuneo. Nel Archivio Comunale \u00e8 conservata la pergamena originale della quietanza di 700 fiorini di un certo \"magister Antonius\" il quale si definisce \"magister pontis lapidum Dranerii\".\nLa quietanza fu rilasciata a Bernardo de Butinonis e a Domenico Poynta, Sindaci della Comunit\u00e0 di Dronero per la costruzione e le connesse opere. Sul pilastro dell'arcata minore in direzione del paese poggiava il ponte levatoio, il cui cardine di ferro \u00e8 stato trovato sotto il manto stradale; fu soppresso nel 1810 quando venne ampliato il passaggio d'ingresso e ripristinate le merlature ghibelline a coda di rondine.\nIl nome \u00e8 legato, come tanti altri ponti medievali, per la sua costruzione e le caratteristiche architettoniche, alla figura del Diavolo.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Dronero sono , cos\u00ec suddivisi per nazionalit\u00e0, elencando per le presenze pi\u00f9 significative:\nLa comunit\u00e0 ivoriana cominci\u00f2 a stabilirsi nel paese a partire dall'inizio degli anni '90 del XX secolo, essendovi attratta dalla grande richiesta di manodopera per la raccolta estiva di frutta.\nEconomia.\nIl territorio conta un'area industriale in espansione, una fervente attivit\u00e0 agricola specializzata in allevamento e colture particolari (come mele, pesche, kiwi).\n\u00abFiori all'occhiello\u00bb possono essere considerati, una delle sedi dell'Istituto di Formazione Professionale, e la recente costituita Tecnogranda S.p.A., societ\u00e0 mista pubblico-privato nata da un accordo di varie realt\u00e0 tra cui AFP Dronero, FinGranda, Politecnico di Torino.\nInfrastrutture e trasporti.\nDue strade provinciali attraversano il territorio comunale: la SP 422 Cuneo-Acceglio e la SP 24 Dronero-Busca.\nDal 1879 al 1948 Dronero fu capolinea di una tranvia per Cuneo.\nNel 1912 apr\u00ec la ferrovia Busca-Dronero, che collegava la citt\u00e0 alla ferrovia Savigliano-Saluzzo-Cuneo. La linea chiuse al traffico viaggiatori nel 1966, rimanendo aperta al traffico merci fino al 1982.\nAmministrazione.\nElenco degli amministratori comunali, secondo l'archivio elettorale del Ministero dell'Interno.\nSport.\nLa squadra di calcio cittadina \u00e8 la , il cui massimo risultato sportivo consiste in due partecipazioni al campionato di Serie D."}
{"id": "35512", "revid": "1318658", "url": "https://it.wikipedia.org/wiki?curid=35512", "title": "Elva (Italia)", "text": "Elva (\"Elva\" anche in piemontese, \"Elvo\" in occitano) \u00e8 un comune italiano di abitanti della provincia di Cuneo in Piemonte.\nGeografia fisica.\nSi estende dai 1.100 m s.l.m. ai 3.064 m.s.l. del Monte Pelvo d'Elva.\n\u00c8 presente un punto panoramico situato sul colle San Giovanni denominato Fremo Cuncun\u00e0.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', che amministrava tutto il territorio del comitato di Bredolo cui era inserita anche la val Maira, mentre in seguito dall'VIII secolo la gestione della vallata sar\u00e0 poi organizzata dall'abbazia di Villar San Costanzo.\nSul suo territorio fu attivo Hans Clemer, celebre pittore fiammingo, noto anche come maestro d'Elva (secoli XV-XVI). Suoi affreschi, rappresentanti scene della vita di Ges\u00f9, si ritrovano, ben conservati, nel presbiterio e nell'abside della chiesa parrocchiale, edificio in stile tardo-romanico. Elva \u00e8 nota anche come paese dei \"cavi\u00e8\". Molti dei suoi abitanti si dedicavano infatti, fino alla met\u00e0 del secolo scorso, alla raccolta di capelli femminili, venduti in tutta Europa per la produzione di parrucche.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Valli Grana e Maira."}
{"id": "35514", "revid": "124707855", "url": "https://it.wikipedia.org/wiki?curid=35514", "title": "Flaibano", "text": "Flaibano (\"Flaiban\" in friulano) \u00e8 un comune italiano di abitanti in Friuli-Venezia Giulia, all'interno della comunit\u00e0 collinare del \"Friuli centrale\".\nGeografia fisica.\nIl comune si trova al centro del Friuli, nella zona dell'alta pianura friulana. Il territorio comunale si pu\u00f2 dividere in due parti; la prima pianeggiante e per lo pi\u00f9 adibita a campi coltivati, la quale si trova nella zona circostante al capoluogo, la seconda \u00e8 quella a ridosso della scarpata naturale del fiume Tagliamento, ricca di boschi e posizionata presso la frazione di San Odorico al Tagliamento.\nIl principale corso d'acqua \u00e8 il fiume Tagliamento, che delimita il confine ovest del territorio comunale, e presso il quale sorge il Parco del Tagliamento. Altri corsi d'acqua sono la Roggia di San Odorico e il canale \"Giavons\" presso il capoluogo. \nL'altitudine media \u00e8 di circa 100 metri sul livello del mare. \nAll'interno del comune si trova il SIC dei Prati di Coz.\nStoria.\nIl nome di Flaibano deriva dal prediale in -anu di Flavius, e cio\u00e8 il fondo concesso al colono di nome Flavio.\nSan Odorico \u00e8 stato il principale centro abitato sia durante l'epoca romana che durante il medioevo. Nella zona di San Odorico sono state ritrovate diverse sepolture a tumulo risalenti all'et\u00e0 del bronzo, a testimonianza della presenza umana in questi luoghi, forse a causa della presenza del guado sul fiume Tagliamento. Sempre in questa zona vi era probabilmente un tempio di origine romana, sostituito in seguito da una chiesa dedicata a San Odorico, fondata tra il XI-XII secolo. \nIl 20 ottobre 1154 la chiesa appare come monastero o canonica regolare: su richiesta del preposto di San Odorico, il Patriarca Bertoldo chiedeva il trasferimento del monastero all'interno della citt\u00e0 di Udine, in quanto luogo ritenuto pi\u00f9 sicuro rispetto alle rive del Tagliamento. Nel 1245, il capitolo di San Odorico veniva unito alla pieve di Santa Maria in Udine.\nIl territorio flaibanese diventava quindi pertinenza del capoluogo friulano, sino alla caduta della Repubblica di Venezia.\nCon l'arrivo dei francesi fu confermato San Odorico quale sede comunale, sebbene il centro abitato avesse oramai perso importanza a favore di Flaibano. Il 19 novembre 1866 entra a far parte del Regno d'Italia quale comune di San Odorico; tuttavia, nel 1876 la sede comunale veniva trasferita a Flaibano, sebbene il nome del comune verr\u00e0 cambiato solo nel 1927.\nMonumenti e luoghi d'interesse.\nA Flaibano sono presenti vari resti di epoca romana, come ville e depositi. Il nome deriva da \"Flavianus\", un romano che fond\u00f2 il paese poco dopo la fondazione di Aquileia.\nA Sant'Odorico \u00e8 presente una tomba di epoca preistorica. Il comune \u00e8 uno dei quattro che formano l'itinerario turistico del \"teritori da la civiltat dal clap\" (territorio della civilt\u00e0 dei sassi).\nL'attuale chiesa parrocchiale, edificio ad una sola navata con cappelle laterali, \u00e8 il prodotto di continue modifiche succedutesi nei secoli e culminate nel quasi totale rifacimento (per quanto riguarda la parte architettonica) avvenuto tra gli anni 1922 e 1933. \nNella Chiesetta di San Giovanni in localit\u00e0 \"Sottoselva\", altarolo in pietra con figure in bassorilievo di Madonna con bambino nella lunetta e di San Giovanni Battista con il donatore Donato Tiritello nella pala. Le parti figurate sono dipinte, fatto eccezionale nel mondo scultoreo friulano, ma non infrequente nelle opere del lapicida Carlo da Carona, cui pu\u00f2 essere attribuito l'altare datato 1536.\nLa Chiesa di San Odorico, abbazia ricordata fin dall'XI secolo, ha una bella abside semicircolare con finestra a tutto sesto strombata; sguanci lavorati, ed un antico affresco con S. Cristoforo in facciata (XIV secolo). La chiesa conserva quattro dipinti settecenteschi raffiguranti gli Evangelisti, recentemente restaurati. La tradizione orale li vuole dono fatto alla chiesa, tra Sette ed Ottocento, dalla famiglia carnica dei Cortolezzis, sono attribuiti al pittore Nicola Grassi (Formeaso 1682 - Venezia 1748).\nPresso San Odorico si trova anche Villa Marangoni Masolini, che sorge poco distante dalle ghiaie del tagliamento. Un tempo monastero di frati benedettini che gestivano l'abbazia e il guado sul tagliamento riscuotendo il pedaggio. La villa, nella sua struttura neoclassica attuale, pu\u00f2 essere datata al 1700 circa. Vi si accede attraverso un vasto parco su cui affaccia la parte frontale della villa.\nSociet\u00e0.\nLingue e dialetti.\nA Flaibano, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007. La lingua friulana che si parla a Flaibano rientra fra le varianti appartenenti al friulano centro-orientale.\nInfrastrutture e trasporti.\nIl comune di Flaibano \u00e8 servito dalle autolinee saf San Odorico - Udine e Codroipo - San Daniele del Friuli.\nLa stazione ferroviaria pi\u00f9 vicina \u00e8 quella di Codroipo, sulla linea Udine - Venezia.\nCultura.\nLa Biblioteca Civica di Flaibano \u00e8 situata in via Indipendenza 27 ed \u00e8 aperta marted\u00ec dalle 16:00 alle 19:00 e venerd\u00ec dalle 15:00 alle 19:00. In via Indipendenza si trova anche la sala espositiva \"L'ARTERIA\" che accoglie spesso mostre inerenti al territorio del comune o del Friuli. Nello stesso edificio ha sede anche il centro di informazioni turistiche. \nIl Comune di Flaibano, primo in Provincia di Udine, assieme a quello di Terzo di Aquileia, ospita la Scuola Primaria a tempo pieno intitolata a Luigi Bevilaqua, medaglia d'oro al Valor Militare. Nel 1970, infatti, nacque il Centro Sperimentale Tempo Pieno che fu progetto pilota Regionale per la successiva divulgazione di questo modello educativo. Attorno a questa importante istituzione scolastica, negli anni si sono sviluppati una Scuola dell'Infanzia Comunale, intitolata a Don Antonio Marioni (gi\u00e0 parroco di Flaibano e fondatore dell'Asilo Infantile Parrocchiale) e l'Asilo Nido. Queste strutture sono in grado di ospitare 200 piccoli utenti in gran parte provenienti dai comuni limitrofi.\nFlaibano e i De Rosmini.\nLa storia economica di Flaibano, fra otto e novecento, \u00e8 caratterizzata dalla presenza autorevole dell'ingegnere Enrico de Rosmini, liberale positivista, fautore di progresso e come tale impegnato su dati sperimentali ad offrire la sua competenza per migliorare le sorti economiche di un Friuli che ancora muoveva passi timidi verso il suo sviluppo agricolo.\n\u00c8, ad esempio, la stessa Banca di Udine, che nel 1873 assegna all'ingegnere de Rosmini l'incarico di un viaggio in estremo oriente, per acquistare semente di bachi. Cos\u00ec conosciamo i suoi interventi giuridico-amministrativi circa la collocazione sulle strade carrozzabili dei \"tramways\" a vapore. Ad ogni modo, l'interesse costante che l'ingegnere Enrico de Rosmini diede al Friuli e alla sua Flaibano \u00e8 senza dubbio quello legato alla realizzazione del canale Ledra-Tagliamento, che studi\u00f2 con il supporto di dati, tabelle e considerazioni precise e accurate.\nSul canale secondario Giavons, che attraversa la campagna Flaibanese, i de Rosmini si premurarono di costruire opifici di loro propriet\u00e0 (il mulino). Uno degli ultimi progetti per cui si batt\u00e9 Enrico de Rosmini fu la costruenda ferrovia Precenicco-Gemona del Friuli, che avrebbe dovuto servire anche Flaibano, la cui stazione sarebbe dovuta sorgere presso la localit\u00e0 San Giovanni di Sottoselva, di fronte alla chiesetta omonima. Di questa linea ferroviaria si parl\u00f2 diffusamente anche dopo la prima guerra mondiale, ma non se ne fece nulla a causa delle difficolt\u00e0 politico economiche post-belliche.\nIl parco del Tagliamento.\nIl parco del Tagliamento si trova presso la frazione di San Odorico al Tagliamento, a ridosso del corso del fiume. &lt;br&gt;\n\u00c8 formato da ampie zone boschive e rade zone coltivate e pratili. Negli ultimi anni si \u00e8 inoltre assistito all'insediamento di specie non autoctone, come ad esempio il Capriolo. Il parco si pu\u00f2 raggiungere dal centro di San Odorico, superando il ponte recentemente restaurato sulla roggia. All'interno del parco si trova inoltre il Centro Vacanze, un'area attrezzata di propriet\u00e0 comunale che in estate apre le porte ai visitatori e ai turisti che vogliono godersi una giornata nella natura o che semplicemente vogliono fare il bagno nel Tagliamento. Lo stesso centro \u00e8 anche utilizzato dalle locali scuole, che offrono ai propri alunni svariate giornate a contatto con la natura nei mesi pi\u00f9 caldi.\nEconomia.\nL'economia flaibanese \u00e8 principalmente legata all'agricoltura intensiva e all'allevamento, attivit\u00e0 alle quali negli ultimi anni si \u00e8 avvicinata anche la coltivazione della vite e la produzione di vino.\nTurismo.\nNel comune di Flaibano sono presenti percorsi sul Tagliamento, un villaggio turistico (San Odorico) e piste ciclabili. \u00c8 anche presente un centro di informazioni turistiche, un'attrezzata area sportiva, altri percorsi nei Prati di Coz. Sono presenti anche ristoranti e luoghi d'alloggio.\nFeste.\nLa festa \"A tutto frico...\", organizzata dall'associazione Pro Flaibano, si svolge nelle prime 2 settimane di agosto ed \u00e8 una manifestazione culturale volta a valorizzare questo prodotto tipico friulano che \u00e8 il frico. Durante questa manifestazione, hanno luogo numerose attivit\u00e0 quali lo spettacolo pirotecnico \"aspettando ferragosto\" e \"Cabaret sotto le stelle\", con gli artisti di Zelig, tra cui: Paolo Cevoli e Duilio Pizzocchi (2006), Fabrizio Fontana e Leonardo Manera (2007), Paolo Migone e Giuseppe Giacobazzi (2008), Padre Donovan e Stefano Bellani (2009), Andrea Di Marco e BAZ (2010), Rocco il Gigol\u00f2 e Raul Cremona (2011), i Fichi d'India (2012), Maurizio Lastrico e il Duo Idea e Bianchi e Pulci (2013). Il pre e post evento \u00e8 accompagnato da dj set. Altro evento \u00e8 la cicloturistica \"Pedaliamo Insieme\", che nel 2010 \u00e8 arrivata alla 23 edizione. Hanno luogo anche eventi culturali quali l'Euromenu, dove rappresentanti di vari paesi europei presentano il loro prodotto tipico, esibizioni di danze coreografiche e sportive, percorsi guidati a cavallo.\nNel periodo di giugno - luglio si tiene il Torneo dei Borghi ( \"Torneo dai Borcs\" ), organizzato dai giovani del comune. Il torneo consiste in sfide di calcio e pallavolo tra le squadre dei vari borghi di Flaibano. La prima settimana di settembre ha luogo anche la manifestazione \"Pais in Fieste\" (Paese in Festa) presso la frazione di San Odorico, a cura del circolo culturale e sportivo \"Sot il Tei\". Durante la manifestazione hanno luogo anche eventi sportivi e ricreativi presso il centro vacanze sul Tagliamento.\nFrico di Flaibano.\nIl Frico di Flaibano \u00e8 una variante del tradizionale Frico friulano. \u00c8 preparato seguendo una particolare ricetta nella versione alle erbe di campo, raccolte nel territorio del comune. Questa variante \u00e8 tipica di Flaibano che la presenta durante la manifestazione \"A tutto frico...\" giunta alla 100\u00aa edizione (2016), oltre al Frico alle Erbe, \u00e8 presente anche il frico classico ed il frico piccante. Dal 2011, inoltre, \u00e8 fregiato del marchio 'tipicamente friulano', conferito dall'ERSA (Agenzia Regionale per lo Sviluppo Rurale). Il prodotto \u00e8 stato sponsorizzato anche con l'aiuto di chef famosi che hanno apprezzato il frico, come ad esempio Joe Bastianich (2012) Fabrizio Nonis.\nAmministrazione.\nGemellaggi.\nNel 2009 \u00e8 stato redatto un libro, \"Finestre sull'Europa\" comprendente informazioni sui comuni di Flaibano, Bettembourg e Valpa\u00e7os. Inoltre, ogni anno, una delegazione di Flaibano si reca a Bettembourg e una di Bettembourg a Flaibano. Usualmente questo scambio coincide con il periodo dei festeggiamenti \"A tutto frico...\"."}
{"id": "35515", "revid": "1543377", "url": "https://it.wikipedia.org/wiki?curid=35515", "title": "Envie", "text": "Envie (\"Env\u00ece\" in piemontese e in occitano) \u00e8 un comune italiano di abitanti della provincia di Cuneo in Piemonte.\nSi trova all'imbocco della Valle Po e fa parte della Comunit\u00e0 montana Valli Po, Bronda, Infernotto e Varaita.\nGeografia fisica.\nEnvie \u00e8 un paese di mezza montagna situato in provincia di Cuneo, a 50\u00a0km dal capoluogo e a 65 da Torino. Si trova in bassa valle Po nel punto d'incontro tra la pianura Padana e l'ultima propaggine delle alpi Cozie: il Monte Bracco.Il livello altimetrico che usualmente le viene attribuito (327\u00a0m s.l.m.) \u00e8 in realt\u00e0 un valore simbolico poich\u00e9 in questo paese, in soli 4\u00a0km, da est ad ovest, si passa dai 250\u00a0m della pianura ai 600\u00a0m delle ultime abitazioni ai 1307\u00a0m della vetta del Montebracco. Envie dunque si compone di quattro parti.\nLa zona pianeggiante \u00e8 caratterizzata dalla presenza di cascine sparse ed \u00e8 intensamente coltivata; qui predomina la coltivazione del mais unita ad altri cereali ed al prato. Pur non essendoci rigogliosi corsi d'acqua l'irrigazione \u00e8 consentita dalla presenza di alcuni pozzi che attingono ad una falda acquifera.Il nucleo vitale del paese (municipio, chiesa, banca, industrie, negozi) e la maggior parte delle abitazioni si concentra lungo la strada provinciale che fende il paese in direzione nord sud e lo collega con Revello e Barge. Non esiste una circonvallazione.La collina, anch'essa densamente abitata, \u00e8 il regno dei frutteti (mele, albicocche, pesche, kiwi e mirtilli) irrigati da moderni impianti idraulici a goccia e negli ultimi anni coperti, in buona misura, da reti antigrandine.Infine nella parte montuosa sono presenti pareti di roccia fortemente acclivi e fitti boschi di latifoglie, soprattutto castagni, noccioli, robinie e betulle.\nStoria.\nAnticamente la zona compresa tra il fiume Po e il torrente Ghiandone era abitata da trib\u00f9 di ceppo ligure denominate vibii. Il capoluogo era Forum Vibii e si trovava probabilmente tra gli attuali comuni di Revello ed Envie. Plinio il Vecchio, storico e geografo dell'et\u00e0 romana, dice che il Po dopo aver disceso i ripidi versanti del Monviso, da cui nasce, si nasconde in canali sotterranei per poi ricomparire pi\u00f9 a valle nella campagna dei vibii (\"condensque sese cunicolo et in foro vibiensium agro iterum exordiens\"). Questo fenomeno \u00e8 ancor oggi visibile; il Po da queste parti \u00e8 poco pi\u00f9 di un torrente il cui alveo rimane asciutto durante le stagioni secche. Anche l'origine del nome Envie risale all'epoca romana. Allora si riteneva che Annibale, durante la seconda guerra punica, avesse invaso l'Italia passando dai 2950\u00a0m del colle delle Traversette nei pressi del Monviso (oggi si propende per il Monginevro, pi\u00f9 basso ed agevole). Gli storici romani raccontavano che il generale cartaginese giunse sulla vetta di un monte poco alto e da l\u00ec, vedendo finalmente spalancarsi la pianura dinanzi ai suoi occhi, con il braccio teso indic\u00f2 ai suoi la via da seguire esclamando:\u00abEcce viae\u00bb. Ritenendo che quel luogo fosse il Mombracco il borgo ai suoi piedi fu denominato \"Enviis\".\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione delle valli Po, Bronda, Infernotto e Varaita sar\u00e0 poi organizzata dall'abbazia di Pagno.\nSotto gli imperatori franchi il feudo di Envie pass\u00f2 ai marchesi di Susa e successivamente a quelli di Saluzzo. Dal 1363 diventa possedimento dei Savoia. Questi ultimi, che a quei tempi stavano ancora a Chamb\u00e9ry, esercitavano il potere tramite accordi di vassallaggio con signorotti locali. Dapprima furono gli Acaja, poi nel 1412 si insedi\u00f2 la dinastia dei Cacherano conti di Bricherasio che per alcuni secoli domin\u00f2 su Envie.\nMonumenti e luoghi d'interesse.\nIl castello.\nLo costru\u00ec il marchese di Saluzzo nel 1260, in forma di ricetto difensivo. Fu distrutto dagli Acaja nel 1336 e ricostruito dai conti di Bricherasio nel secolo XV. Fu danneggiato durante le guerre di religione del Cinquecento e completamente abbattuto dai Savoia. Dopo alcuni secoli di oblio lo acquist\u00f2 il conte Guasco di Castelletto che lo riedific\u00f2, in stile neogotico, a met\u00e0 dell'Ottocento.Furono ospiti del conte, nel castello enviese, Cavour, Pellico, e D'Azeglio. Quest'ultimo scriveva alla moglie:\u00abQuesto \u00e8 veramente un luogo adatto per scrivere un romanzo\u00bb. Silvio Pellico dedic\u00f2 una poesia alla nobile Clementina che era morta giovanissima. \"Ella s'inchina a protegger d'Envie l'antica villa e il castello in cui visse te vicina\"Il conte Guasco dot\u00f2 la sua dimora di una fornita biblioteca e di lussuosi arredi. Il maniero venne circondato da un elegante giardino all'inglese in cui erano presenti alberi ad alto fusto e piante esotiche. Gli arredi e i testi della biblioteca sono stati venduti all'asta nel 1980. Il giardino \u00e8 stato danneggiato dalla tromba d'aria dell'agosto 2003; alcuni alberi sono stati abbattuti.\nArchitetture religiose.\nLa chiesa, dedicata ai santi Marcellino, Pietro ed Erasmo, \u00e8 stata ricostruita nel 1762, in forme juvarriane. Nello stesso luogo sorgeva gi\u00e0 una chiesetta di dimensioni minori a partire dal 1100. Questa struttura fu danneggiata durante le guerre del Cinquecento quando venne addirittura trasformata in stalla dagli ugonotti.\nDella primitiva costruzione rimangono il bel campanile romanico, che porta le insegne dei Bricherasio e dei Savoia, ed il fonte battesimale in marmo bianco. Gli elementi pi\u00f9 significativi dell'attuale chiesa sono l'altar maggiore, l'acquasantiera del 1666 e il portale settecentesco.\nNegli ultimi decenni la parrocchia di san Marcellino \u00e8 stata oggetto di continui restauri.\nIl confessionale moderno ed insonorizzato ed il pavimento in mattonelle di pietra sono nuovi di zecca, relativamente recenti sono la campana e l'organo.\nSulle prime pendici del Montebracco, a 1,5\u00a0km dal capoluogo, in direzione nord-ovest, si trova la chiesetta dell'unica frazione del paese: Occa. In passato era un santuario dedicato al Santissimo Nome di Maria. Divenne parrocchia nel 1919 e lo \u00e8 tuttora. Gli affreschi della volta e dell'altar maggiore sono attribuiti a Giovanni \"Netu\" Borgna, il pittore di Martiniana Po.\nLa certosa del Mombracco fu fondata nel 1335 dai nipoti del marchese di Saluzzo sulla struttura di una preesistente cappella, la cui costruzione, voluta dalla marchesa Adelaide di Susa, datava al 1075. Prosper\u00f2 grazie alle donazioni dei marchesi, decadde quando il feudo enviese pass\u00f2 ai Savoia.Verso la fine del Settecento vi si stabilirono i monaci trappisti in fuga dalla Francia sconvolta dalla rivoluzione. Da questa presenza deriva il nome di \"Trappa\".In origine era un eremo dedicato a Santa Maria, oggi si venera San Giacomo. La trappa si trova in frazione Occa, a circa mille metri di altezza, al confine con il comune di Barge.\nLe cappelle.\nNumerose sono le cappelle disseminate sul piccolo territorio del comune. Si hanno Sant'Angelo risalente al XV secolo, la Madonna della Neve situata su un'altura isolata sopra l'abitato di Occa, San Giacomo abbellita dagli affreschi del Borgna, San Rocco (il santo che protegge dalla peste) che fu costruita come ex voto, forse dopo la pestilenza del 1630. In ordine cronologico, le cappelle oggetto di tanta venerazione sono: Madonna delle Grazie, S. Giovanni, S. Giacomo, Madonna della Neve, S. Rocco, S. Antonio, S. Bernardo, S. Filippo Benizi e S. Angelo. A queste ricorrenze va aggiunta la festa della Croce localizzata sulla vetta del Montebracco (1307\u00a0m) che si tiene a met\u00e0 luglio.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti ad Envie sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nTra il 1915 e il 1935 il comune fu servito dalla tranvia Revello-Barge.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nNel 1999 Envie si \u00e8 gemellato con Mar\u00eda Susana (Argentina), un comune argentino della provincia di Santa Fe."}
{"id": "35516", "revid": "1543377", "url": "https://it.wikipedia.org/wiki?curid=35516", "title": "Farigliano", "text": "Farigliano (\"Farjan\" in piemontese) \u00e8 un comune italiano di abitanti della provincia di Cuneo, in Piemonte.\nStoria.\nSono presenti alcuni resti di un castello di epoca medioevale.\nIl 5 luglio 1944, le truppe nazifasciste per rappresaglia saccheggiarono e incendiarono il paese. Due i civili uccisi: Giovanni Mancardi e Giovanni Taricco. Le case incendiate e danneggiate furono circa 250.\nNel novembre 1994, la parte bassa del paese sub\u00ec pesantissimi danni per lo straripamento del fiume Tanaro: il fiume provoc\u00f2 anche il crollo del \"Ponte Maccagno\", che collegava Farigliano al paese di Piozzo.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Farigliano sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nIstruzione.\nBiblioteche.\nLa Biblioteca civica comunale \"Nicola e Beppe Milano\" in piazza San Giovanni, dispone di circa diecimila volumi, in prevalenza di narrativa e saggistica. L'annessa sala polivalente pu\u00f2 ospitare manifestazioni culturali e pu\u00f2 essere utilizzata, inoltre, per convegni, congressi e dalle associazioni di volontariato.\nEventi.\nOgni anno nella prima settimana di dicembre ha luogo a Farigliano \"La Fiera dei puciu e di San Nicolao\". I puciu sono i frutti del nespolo comune, tipico della Bassa Langa, e da non confondere col nespolo del Giappone.\nGeografia antropica.\nLocalit\u00e0 e frazioni.\nMasanti, Mellea, Moncucco, Naviante, Viaiano.\nInfrastrutture e trasporti.\nFarigliano era dotata di una propria stazione ferroviaria posta lungo la Ferrovia Bra-Ceva. La ferrovia \u00e8 stata chiusa in seguito ai danni subiti dall'alluvione del 1994.\nAmministrazione.\nGemellaggi.\nFarigliano \u00e8 gemellato con:"}
{"id": "35517", "revid": "124707891", "url": "https://it.wikipedia.org/wiki?curid=35517", "title": "Forgaria nel Friuli", "text": "Forg\u00e0ria nel Friuli (\"Forgjarie\" in friulano standard, \"Forgjaria\" nella variante locale) \u00e8 un comune italiano di abitanti in Friuli-Venezia Giulia. Ha una superficie territoriale con un'altimetria che varia dai 270 m s.l.m. del centro comunale, ai 841 m s.l.m. di \"Mont di pr\u00e2t\", fino ai circa 1000 m s.l.m. di \"pi\u00e8 di cuar\" ed ai 1200 m s.l.m. circa della malga ricovero casera.\nGeografia fisica.\n\u00c8 posto in una posizione che lo rende geograficamente particolare: difatti, \u00e8 un paese della provincia di Udine al di l\u00e0 del Tagliamento e le sue influenze storico linguistiche risentono della vicinanza del Friuli Occidentale.\nStoria.\nHa sempre fatto parte della provincia di Udine, tranne dal 1968 al 1969, quando ha fatto parte della provincia di Pordenone.\nNel 1976 il comune fu devastato dal terremoto del Friuli, che provoc\u00f2 enormi crolli e danni.\nSociet\u00e0.\nLingue e dialetti.\nA Forgaria nel Friuli, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/1999, della legge regionale 15/1996 e della legge regionale 29/2007.\nInfrastrutture e trasporti.\nFerrovie.\nIl comune \u00e8 servito da 2 stazioni ferroviarie\nAmministrazione.\nSindaco: Marco Chiapolino. Gruppo: Per il bene Comune"}
{"id": "35518", "revid": "322321", "url": "https://it.wikipedia.org/wiki?curid=35518", "title": "Forni Avoltri", "text": "Forni Avoltri (\"For Dav\u00f4tri\" in friulano standard, \"For Davuatri\" nella variante locale) \u00e8 un comune italiano di 515 abitanti del Friuli-Venezia Giulia, in Carnia (Val Degano), il pi\u00f9 settentrionale della regione.\nGeografia fisica.\nForni Avoltri \u00e8 posto in alta Val Degano (Carnia nord-occidentale), al confine con il Veneto settentrionale (Comelico) a ovest con cui \u00e8 collegato tramite il valico di Cima Sappada e il territorio di Sappada, e l'Austria (Carinzia - distretto di Hermagor) a nord oltre il confine italo-austriaco, sotto il versante meridionale della Catena carnica occidentale (Alpi Carniche), attraversato dalla Strada statale 355 Val Degano. All'interno del territorio comunale ricade anche parte del Monte Coglians (2.780 m), il Monte Fleons (2.512 m), il Monte Volaia (2.486 m), il Monte Chiadenis (2.456 m), la creta Bianca (2.255 m), il monte Chiadin (2.252 m) il monte Palos di Linch (2.029 m) la creta di Tuglia (1.945 m).\nStoria.\nLe origini dei due borghi di Forni e di Avoltri sono strettamente legate alle miniere presenti sul territorio. I forni, da cui il paese ha preso il nome, sono appunto quelli in cui si fondevano i minerali estratti dal monte Avanza, mentre Avoltri (da \"ab ultra\", ovvero oltre l'acqua del torrente Degano) costituirebbe il primo nucleo abitativo delle genti che vi lavoravano. La toponomastica \u00e8 legata a un documento datato 778 d.C. e riguardante una donazione del conte del Friuli Massellione (726-781) della stirpe di Carlo Magno, \"Villam unam, quae sita est in montaniis, quae dicitur Furno\", tratto da Gian Giuseppe Liruti, \"Notizie delle cose del Friuli, tomo III\", Arnoldo Forni Editore, Udine MDCCLXXVII. In tale documento si fa riferimento alla possibilit\u00e0 di godere di ogni pertinenza e tra esse il ferro e il rame. Impropriamente tale documento \u00e8 stato attribuito a Forni di Sopra (UD) poich\u00e9 tale sito \u00e8 \"privo di qualche interesse giacimentologico\", G. B. Carulli, \"Antiche miniere della Carnia\", in Studi Tolmezzini, Arti Grafiche Friulane, 1981.\nLa prima testimonianza certa dell'esistenza di questa attivit\u00e0 mineraria, e quindi del paese, risale a un documento del 1328, una concessione del Patriarca di Aquileia Pagano della Torre a Nascimbene detto Guercio di Scarfedara e compagni per riattivare le miniere e un forno ad Avoltri che erano gi\u00e0 in attivit\u00e0 nell'antichit\u00e0. Ma documenti del 1275 relativo a dei diritti su delle rendite delle riguardano anche la frazione di Collina. Il paese segu\u00ec quindi le vicende storiche del Friuli, dalla dominazione del Patriarcato di Aquileia al passaggio nel 1420 alla Serenissima, che utilizz\u00f2 i boschi di Forni per ricavarne legname da utilizzare nella costruzione di abitazioni e navi.\nNel 1508 bande di lanzichenecchi scendono dal Passo Volaia, saccheggiano e incendiano Collina e Collinetta. Dopo la breve parentesi della presenza francese, con la caduta di Napoleone nel 1815, anche Forni Avoltri entr\u00f2 a far parte del Regno Lombardo-Veneto sotto il dominio austriaco, fino al 1866, anno dell'annessione al Regno d'Italia dopo la terza guerra di indipendenza. Trattandosi di una terra di confine fu spesso al centro degli scontri avvenuti nei vari eventi bellici.\nDurante la prima guerra mondiale il paese venne sgomberato e utilizzato in un primo tempo come base per il rifornimento delle truppe italiane in prima linea, fu sede del locale comando e dell'ospedale da campo. Il paese sub\u00ec diversi bombardamenti con granate da parte degli austriaci e venne occupato in seguito alla rotta di Caporetto, dal novembre del 1917 al novembre 1918. Sotto il regime fascista il paese \u00e8 sede di colonie estive per avanguardisti e balilla: le \u201ccasette\u201d di legno delle colonie costituiscono il primo nucleo del centro turistico di \"Piani di Luzza\".\nVerso la fine della seconda guerra mondiale Forni Avoltri \u00e8 teatro di alcuni scontri con l'esercito tedesco in ritirata, tra il 1944 e il 1945 subisce il bombardamento degli abitati di Frassenetto e di Forni e i rastrellamenti tedeschi, con la deportazione degli uomini abili al lavoro. Tra l'ottobre del 1944 e l'aprile del 1945 le truppe dei Cosacchi a cavallo vi si stabiliscono. Nel novembre del 1966 il paese subisce una disastrosa alluvione, nella quale perdono la vita l'allora sindaco Riccardo Romanin, Augusto Brunasso, Ezio Brunasso ed Emilio Romanin, impegnati nelle operazioni di soccorso, e tre diciannovenni Beppino Del Fabbro, Gildo Romanin e Raffaele Vidale. Grazie all'appello lanciato dal quotidiano Messaggero Veneto - Giornale del Friuli e raccolto dal giornale La Provincia di Como si apr\u00ec immediatamente una sottoscrizione a favore delle popolazioni colpite. Nel 1967 fu cos\u00ec possibile inaugurare la nuova scuola media, dono delle genti comasche, intitolata al sindaco scomparso Riccardo Romanin e alle altre sei vittime.\nMonumenti e luoghi d'interesse.\nLuoghi Naturalistici\nNel territorio comunale sono inoltre presenti diversi luoghi d'interesse paesaggistico e naturalistico, come\nItinerari.\nItinerari per escursioni dal comune di Forni Avoltri e dalla frazione di Collina.\nSociet\u00e0.\nEvoluzione demografica.\n 561 abitanti\nLingue e dialetti.\nA Forni Avoltri, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007. La lingua friulana che si parla a Forni Avoltri rientra fra le varianti appartenenti al friulano carnico. La parlata locale dell'area di Forni Avoltri e Rigolato \u00e8 caratterizzata dall'antica terminazione vocalica del friulano, per cui la vocale terminale delle parole declinate al femminile (esclusi in parte gli articoli) diviene la \"o\" anzich\u00e9 la \"e\" dell'attuale friulano standard e la \"a\" del friulano occidentale e friulano goriziano.\nPer esempio:\nTale caratteristica \u00e8 riflessa anche nelle denominazioni delle localit\u00e0, ad esempio: Culino (fur. std. \"Culine\" , it. \"Collina\"), Lu\u00e7o (it. Piani di Luzza). La parlata locale \u00e8 stata utilizzata dal gruppo musicale dei Madrac per alcuni testi delle loro canzoni.\nCultura.\nArchitettura.\nGli edifici caratteristici di questa zona presentano solide pareti in legno squadrato (\"blockbau\") costruite su un basamento in muratura, abbondanza di sovrastrutture in legno quali ballatoi e scale esterne. La presenza di questi ballatoi \u00e8 dovuta alla situazione climatico - ambientale della zona: l'allevamento dei bovini, infatti, assai sviluppato, richiedeva grandi quantit\u00e0 di fieno. Poich\u00e9 i tagli avvenivano sul finire della stagione, c'era la necessit\u00e0 di fare l'essiccamento sul ballatoio, anzich\u00e9 sui prati, data la stagione umida. Il ballatoio serviva anche a far maturare artificialmente i cereali come il granoturco.\nGeografia antropica.\nIl comune si compone di sei nuclei abitati, le due borgate principali da cui il comune prende il nome e le 4 frazioni:\nFrazioni.\nPercorrendo la strada che dal centro di Forni porta al rifugio Tolazzi si incontrano le seguenti frazioni:\nEconomia.\nL'economia oggi \u00e8 basata principalmente sul turismo invernale ed estivo. La ricettivit\u00e0 turistica pu\u00f2 contare sulla presenza di 9 alberghi da una a tre stelle, 1 camping, 3 bed &amp; breakfast, 2 agriturismi, 3 rifugi alpini. Altre 3 attivit\u00e0 offrono invece solo la ristorazione. Sono altres\u00ec importanti lo stabilimento della Goccia di Carnia per l'imbottigliamento dell'acqua minerale della fonte Fl\u00e8ons e le cave di marmo di Pierabech (che estraggono il pregiato \"fior di pesco carnico\"), Sigilletto e Collina (\"grigio carnico\").\nIn passato le antiche miniere di minerali del monte Avanza erano alla base dell'economia del paese che proprio grazie a esse \u00e8 nato e si \u00e8 sviluppato. Alla fine dell'Ottocento le miniere davano lavoro a ben 400 persone, dal 1939 al 1952 le gallerie della miniera furono date in concessione alla Societ\u00e0 Anonima Miniera Monte Avanza (S.A.M.M.A) per lo sfruttamento e la ricerca di nuovi filoni estrattivi. I lavori furono poi sospesi e la miniera abbandonata sino agli anni '80 in cui per un breve periodo oper\u00f2 la societ\u00e0 triestina Finsepol, che condusse nuove ricerche e riattiv\u00f2 alcune gallerie.\nMarginali e fallimentari si sono rivelate le attivit\u00e0 legate all'industria delle occhialerie sul modello del vicino Cadore. Le imprese attive (dati 2005) sono 67, di cui l'11,1% nel settore agricolo, il 17,2% nell'industria, il 18,5% nelle costruzioni, il 38,2% nel commercio e turismo e il 14,8% nei servizi. Forni Avoltri, come tutti i 28 comuni della Carnia, rientra nell'ambito dell'obiettivo 2 dell'Unione europea per cui sono previste agevolazioni per le zone svantaggiate.\nAttivit\u00e0.\n\"Centro Federale Carnia Arena\" per la pratica dello sci di fondo e del biathlon\nAmministrazione.\nIl comune fa parte dell'associazione intercomunale \"Alta Val Degano\u00a0\u2013 Val Pesarina\" costituita nel 2007 insieme con i comuni di Comeglians, Ovaro, Prato Carnico e Rigolato.\nSport.\nLo Stadio Internazionale del Biathlon, in localit\u00e0 \"Piani di Luzza\", ha ospitato:\nLa squadra di calcio locale si chiama \"U.S. Ardita\", e milita nel locale campionato Carnico. Hanno sede nel comune anche l\"A.S. Monte Coglians\" e l\"U.S. Collina\" che operano nel settore della corsa in montagna e dello sci. In particolare nel mese di agosto viene organizzata la tradizionale \"staffetta dei tre rifugi\" a Collina."}
{"id": "35519", "revid": "124747065", "url": "https://it.wikipedia.org/wiki?curid=35519", "title": "Faule", "text": "Faule (pronuncia IPA: , \"F\u00e0ule\" in piemontese) \u00e8 un comune italiano di abitanti della provincia di Cuneo in Piemonte.\nGiace sulla sponda destra del Fiume Po, ai confini con la Citt\u00e0 metropolitana di Torino, nella strada direttrice che porta da Saluzzo a Torino, sede di un castello risalente al XIV secolo, e alcuni edifici di epoca medioevale. I primi insediamenti risalgono all'anno 1000, dopo la bonifica delle paludi, di cui Faule abbondava, da parte dei monaci benedettini. Da sempre \u00e8 un paese di vocazione agricola, negli ultimi anni si \u00e8 anche sviluppato il settore terziario. Il comune fa parte del \"Parco del Monviso\" e rientra nella riserva della biosfera UNESCO del Monviso.\nGeografia Fisica.\nSorge geograficamente nella piana tra il Po e il Varaita nella regione agraria n.15 della \"Pianura di Saluzzo\". Il paese \u00e8 inoltre attraversato dalla \"Bealera del Mulino\", intubata in un tratto al centro del paese.\nNel Settecento circa il Varaita passava tra Faule e Polonghera nella zona oggi denominata delle Vraittine (che prende proprio il nome dal toponimo piemontese \"vraita\"). I Confini tra Faule e Polonghera, seguono il vecchio corso. Oggi non si nota alcun dislivello nel terreno, ma circa 70 anni fa era presente un grosso fosso che seguiva il confine.\nIl territorio comunale Faulese si estende a partire dalla parte nord dell'exclave situata sulla sponda sinistra del Po, ai confini con Pancalieri e Casalgrasso, fino a ridosso di regione Pasco, nel comune di Moretta. Il punto pi\u00f9 basso del territorio comunale \u00e8 di 241,7 m.s.l.m presso regione Ghiare ai confini con Pancalieri, il punto pi\u00f9 alto \u00e8 di 251 m. s.l.m. ed \u00e8 situato nei pressi dei confini meridionali del territorio faulese. L'altezza media \u00e8 di 246 m. s.l.m.\nConfina a Nord con Pancalieri, dal quale dista circa 3 chilometri, a Nord-Ovest con Villafranca Piemonte, distante circa 9 chilometri (Transito in Moretta), a Nord-Est tramite un'exclave con Casalgrasso, dal quale dista 5 chilometri (Transito in Polonghera), ad est con Polonghera, dal quale dista meno di un chilometro e a Sud con Moretta, che dista da Faule 6 chilometri. Il Paese inoltre dista 21 chilometri da Saluzzo, 24 da Savigliano, 27 da Pinerolo, 35 da Torino e 45 da Cuneo, capoluogo della provincia.\nLago di Capalla.\nParte del territorio comunale una volta era occupato dal Lago di Capalla (\"Lac \u00ebd Cap\u00e0la\" in Piemontese) che si prosciug\u00f2 drasticamente tra gli anni 70-80, dopo un periodo di siccit\u00e0. Era l'unico lago naturale di pianura dell'antica provincia di Saluzzo, ed era meta di pesca, gestita dal comune. Al suo posto \u00e8 visibile da una depressione nel terreno, del quale una parte \u00e8 coltivata, mentre l'altra \u00e8 paludosa, ed ospita una fauna tipica delle aree umide. Diverse fonti antiche, tra le quali la statistica della Provincia di Saluzzo del 1883, riporta che la sua ampiezza massima raggiunse le \"Giornate due, e tavole 52\", circa 9.600\u00a0m\u00b2\", mentre la profondit\u00e0 arrivava a \"Metri Sette\". Il dizionario geografico del Casalis del 1840, indica la grandezza del lago, \"Largo venti trabucchi e lungo settanta\" convertibili in 2 giornate e 83 tavole, pari a circa 10.780\u00a0m\u00b2. In dialetto piemontese era chiamato \"Lac \u00ebd Capala\". Oggi \u00e8 chiamato, \"Gourch\" sinonimo di \"tampa\", ovvero buco, gorgo, fossa. Negli ultimi anni di vita del lago, vedendo il suo progressivo prosciugamento, la bealera del Mulino gli fu incanalata per far s\u00ec che venisse alimentato. Anche il Po era collegato sottoterra al lago, la cui falda negli ultimi 30 anni si \u00e8 abbassata drasticamente, e che molto probabilmente \u00e8 la causa del suo inaridimento. Nei periodi di piena del Po il lago si riempie, al massimo di mezzo metro, svuotandosi dopo qualche giorno. Il centro della depressione \u00e8 ora umido e paludoso. Si riempie nei periodi di piena del Po, come quella avvenuta nel 2016.\nL'exclave.\nIl Comune di Faule possiede una piccola exclave, grande circa (pari a circa 60 giornate piemontesi) situata tra i comuni di Pancalieri, Polonghera e Casalgrasso. Questa exclave fa s\u00ec che Faule confini con Casalgrasso e che Polonghera confini anche per pochi metri con Pancalieri. Questa exclave \u00e8 disabitata, \u00e8 di vocazione agricola, come il restante territorio confinante. Inoltre viene attraversata dal fiume Po e si estende ancora per un centinaio di metri. L'exclave \u00e8 raggiungibile tramite mezzi agricoli dalla parte della sponda destra dal comune di Polonghera e dal territorio oltre Po dal comune di Pancalieri, attraverso strade rurali. L'exclave \u00e8 attraversata anche dall'elettrodotto intercomunale. Un tempo, prima della deviazione del corso del Po negli anni '60 del XX secolo, l'exclave era un corpo unico e questo fiume non lo includeva nel suo territorio.\nStoria.\nMedioevo.\nI primi documenti che citano Faule risalgono al 1040 in un atto dell'abbazia San Silano di Romagnano, con il toponimo \"Fagulae\". A quei tempi il comune era sotto il dominio dei marchesi di Susa, e successivamente ai Marchesi Del Vasto, di Saluzzo. Nel 1163 Federico I lo don\u00f2 ai Romagnani che quattro secoli dopo lo cedettero ai Provana, poi ai Gonteri, ai Doria del Maro, ed infine ai Casana.\nOrigine del nome \"Faule\" e dell'omonimo stemma.\nIl nome di Faule deriva da \"Fagus\", ovvero faggio. Questa zona doveva essere un \"Fagale,\" il cui significato era \"selva di faggi\". In un atto del 1040 il nome Fagulae si vide accorciarsi in \"phale\", e alterato con \"Faloa\", poi \"Faulae\" e infine \"Faule\". Lo stemma rappresenta un faggio, mentre il lago rappresenta l'ormai estinto lago di Capalla.\nPeriodo del Fascismo e seconda Guerra Mondiale.\nA causa della riforma fascista, promulgata negli anni 20, che obbligava i piccoli comuni ad accorparsi con quelli pi\u00f9 grandi, nel 1928 Faule fu accorpato a Polonghera. In questo periodo Faule venne probabilmente sottomessa a Polonghera. Si narra, per esempio, che quando Faule divent\u00f2 frazione, tutti i documenti dell'archivio dell'ex-comune vennero gettati dalla finestra del secondo piano dell'ex palazzo comunale e caricati su un carretto. Molti di quei documenti vennero persi, sia durante il tragitto, che nel corso della seconda guerra mondiale. Probabilmente l'unico fatto positivo di questo periodo fu la costruzione della scuola elementare, ma non fu sufficiente a sedare gli animi dei faulesi che si sentivano derubati della propria autonomia. Inoltre, il comune di Polonghera fece scrivere sulle prime case di Faule la scritta: \"Polonghera\"; questo venne interpretato come un'ennesima mancanza di rispetto verso gli stessi Faulesi.. Un altro avvenimento, raccontato nella tradizione orale, fu la sottrazione di un Busto di Vittorio Emanuele da parte dei polongheresi. Un gruppo di irridenti Faulesi ando a Polonghera a riprenderlo di notte, ma non ritorno pi\u00f9 in comune e non venne mai pi\u00f9 ritrovato. Si dovette aspettare 18 anni e la fine della guerra affinch\u00e9 Faule diventasse di nuovo comune autonomo, grazie alla Legge del 4 agosto 1951, n\u00ba 1.123, che racchiudeva la ratifica 247 dei decreti legislativi emanati nel periodo dell'assemblea costituente concernenti la costituzione e la ricostituzione di diversi comuni, fra i quali Faule.\nRipresa e successivo declino.\nDopo il periodo negativo della guerra, Faule rifior\u00ec, ma successivamente negli anni sessanta molte attivit\u00e0 nel paese iniziarono a chiudere. Prima della seconda guerra mondiale il comune aveva 3 osterie, mentre dopo ne rimase aperta soltanto una. Furono chiusi anche molti esercizi commerciali.\nLocalit\u00e0.\nFaule oltre al concentrico, comprende tre localit\u00e0 distaccate, definite ufficialmente nello statuto comunale \"agglomerati\":\nCascina Motta.\nLa Cascina Motta (\"La M\u00f2ta\" in piemontese) si trova al confine con il comune di Moretta, in direzione sud, a ridosso della provinciale Saluzzo-Torino.\nIl Porto.\nIl Porto o Port (\"El Port\" in piemontese) si trova a ridosso del fiume Po in direzione Villafranca, nella zona geografica denominata Capriolo, nelle vicinanze della confluenza del Torrente Pellice nel Po. Il nome \"Porto\" deriva dalla presenza di un porticciolo ove si attraversava il Po con i barconi, per raggiungere la sponda di Villafranca Piemonte. Negli ultimi anni di attivit\u00e0 del porto furono costruiti diversi ponti in legno, portati via dalle alluvioni che si susseguirono. Vennero poi iniziati i lavori per un ponte in cemento armato, mai terminato. Le case presenti nella borgata, sono esenti dalla furia del Po, in quanto poste su un'altura, e vengono isolate dal resto del paese nei periodi delle piene.\nCascina Cascinetta.\nLa Cascina Cascinetta (\"La Cassin\u00ebtta\" in piemontese) si trova in mezzo alle campagne faulesi tra le regioni Margaria e Capalla anch'essa ai confini con il comune di Moretta in direzione sud-ovest. Nei pressi sono presenti delle abitazioni ma gi\u00e0 nel territorio del comune di Moretta.\nOltre a queste localit\u00e0 sono presenti, altre case sparse: Braidette, Chiabotti del Coccio, Cittadella, Crava e Po Secco.\nMonumenti e luoghi d'interesse.\nArchitetture religiose.\nChiesa parrocchiale di Faule.\nChiesa parrocchiale del paese, situata in piazza Castello \u00e8 dedicata a San Biagio vescovo e martire \u00e8 stata costruita il 1606 ad ordine dei Provana. Un tempo la chiesa parrocchiale sorgeva in regione Braidetta, a ridosso di via Monera, ed era dedicata a Santa Maria della Stella.\nConfraternita di San Rocco.\nLa confraternita di San Rocco dedicata inizialmente ai santi Rocco e Sebastiano \u00e8 situata nella via principale del paese ed \u00e8 stata costruita nel 1720.\nSantuario della Beata Vergine del Lago.\nIl santuario della Madonna del Lago, ristrutturato nel 1948, si trova in Via Villafranca Piemonte. Non si conosce la data di costruzione, ma pare che in quel luogo vi fosse un pilone. Dal 2013 al 2015 il santuario \u00e8 stato ristrutturato.\nArchitetture civili.\nIl castello di Faule.\nCastello di origini trecentesche, considerato un esempio di castello agricolo del basso Piemonte.. Sorge sul sito di un antico castello demolito nel 1780. Le torri pi\u00f9 basse sono quello che rimane della precedente fortezza che serv\u00ec il 17 giugno 1577 ai Savoia come difesa.\nMonumenti.\nMonumento agli Caduti e Dispersi nelle guerre di Faule.\nIl monumento agli Alpini Faulesi, morti nelle guerre mondiali, sorge a ridosso del muro di cinta del castello, nell'omonima piazza. Fu costruito nel 1981.\nMonumento dell'Avis.\nCostruito nel 1999 un tempo sorgeva lungo via Monera, negli ultimi anni \u00e8 stato spostato davanti al parco giochi, a ridosso della nuova via, dedicata ai donatori di sangue.\nSociet\u00e0.\nEtnie e minoranze straniere.\nSecondo i dati del Corriere di Savigliano, derivanti dal Comune di Faule, al 31 dicembre 2016 i cittadini stranieri residenti a Faule risultavano essere 25.\nLingue e dialetti.\nA Faule oltre che l'italiano, una consistente parte degli abitanti faulesi parla il piemontese. Questa lingua \u00e8 molto diffusa in tutto il Piemonte.\nReligione.\nA Faule \u00e8 praticata la Religione cattolica e gli \"storici\" santi venerati dai faulesi sono:\nI Corpi Santi ovvero Santa Teodora, San Celestino, Santa Reparata; San Biagio, Beata Maria Vergine del Lago, San Rocco e Sebastiano, Santa Rita, Sant'Anna e Gioacchino, Sant'Alasia e Sant'Antonio\nCultura.\nBiblioteche.\nBiblioteca comunale.\nA Faule \u00e8 attiva dal 2005 la biblioteca comunale situata in via Severino Casana 28, nell'antica sede del comune.\nEconomia.\nMolto diffusa l'agricoltura, con coltivazioni di mais, grano, menta, colza e soia. In periferia sono presenti alcune industrie metallurgiche. Anche se marginale, vi sono anche attivit\u00e0 impegnate nel settore dei servizi. \nInfrastrutture e trasporti.\nStrade.\nLa strada principale di Faule \u00e8 l'antica via Maestra, tutt'oggi denominata con i seguenti nomi nei diversi tratti: via Moretta, via Severino Casana e via Polonghera. Altre strade secondarie importanti sono: via San Marco, via Monera, via Olmi e Via Pancalieri\nPrima del secondo conflitto mondiale, l'allora comune di Polonghera per evitare il transito degli autocarri nel centro nei due paesi, fece deviare la strada statale con un'unica circonvallazione. Nel 1997 entr\u00f2 in vigore il divieto attraversamento di mezzi pesanti nel centro di Polonghera, per cui nel 2003 venne costruita la bretella est, \"Via Saluzzo\", in regione Vraittine, (Faule), per evitare che i mezzi diretti a Pancalieri passassero dentro Faule a seguito del divieto imposto da Polonghera.\nOltre che la SP663, che lo collega al Saluzzese e capoluogo di regione, il paese \u00e8 collegato anche con la SP207 che diventa SP149 nel momento in cui entra nella Citt\u00e0 metropolitana di Torino con il comune limitrofo di Pancalieri, e, a sua volta (Faule) \u00e8 collegata a Pinerolo attraverso la SP129. Per andare a Pancalieri si transita sopra il ponte sul fiume Po. Anche se facente gi\u00e0 parte del territorio del limitrofo comune, viene spesso nominato \"Ponte di Faule\".\nPiste ciclabili.\nDal Novembre 2016, Faule \u00e8 stata collegata con Polonghera,tramite una pista ciclabile. \nMobilit\u00e0 urbana.\nFaule \u00e8 collegata con i trasporti pubblici a Saluzzo e Torino con l'omonima linea e con Savigliano, attraverso la linea Pancalieri-Savigliano, attiva solo nei giorni scolastici.\nLinea Tramway \"Saluzzo-Torino\".\nTra il 1881 e il 1950 a Faule transitava una tranvia che collegava Saluzzo a Torino e vi era anche una stazione. Tutt'oggi \u00e8 stata dedicata una via a Faule col nome \"Via del tramwai\" in quanto in quel luogo era presente la stazione. In quel tempo una corsia della strada provinciale 663 era occupata dalle rotaie, nell'altra passavano gli autocarri, le carrozze e le automobili.\nAmministrazione.\nCronologia delle amministrazioni che si sono susseguite dalla ricostituzione del comune, avvenuta gi\u00e0 in periodo Repubblicano\nGemellaggi.\nNel 1996 venne istituito il comitato per il gemellaggio che si occup\u00f2 dell'organizzazione per festeggiare l'evento. Nel 2012 \u00e8 stato celebrato il 15\u00ba anniversario del gemellaggio, con la visita degli cittadini di Humberto 1\u00ba a Faule. Nella zona residenziale creata nel 1995 in via Polonghera la piazzetta in porfido adiacente al parco giochi \u00e8 stata chiamata \"piazzetta Humberto 1\u00ba\". Anche gli argentini nel loro paese hanno dedicato una piazza a Faule."}
{"id": "35520", "revid": "1862310", "url": "https://it.wikipedia.org/wiki?curid=35520", "title": "Feisoglio", "text": "Feisoglio (\"Feisseu\" in piemontese) \u00e8 un comune italiano di 303 abitanti della provincia di Cuneo in Piemonte.\nNome nel XVI secolo : Farzoio (visibile nella Galleria Vaticana delle Carte Geografiche).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\n \nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone."}
{"id": "35522", "revid": "125342514", "url": "https://it.wikipedia.org/wiki?curid=35522", "title": "Forni di Sopra", "text": "Forni di Sopra (\"For Disore\" in friulano standard, \"For di 'S\u00f4ra\" nella variante locale) \u00e8 un comune italiano di abitanti del Friuli-Venezia Giulia: fa parte del club dei borghi autentici d'Italia ed \u00e8 il principale polo turistico delle Dolomiti Friulane(non \u00e8 propriamente un comune sparso, nonostante il capoluogo oggi identificato con il toponimo del comune dai segnali stradali di delimitazione dell'abitato sia composto da due frazioni: Vico, la principale e sede comunale, e Cella, sede della chiesa parrocchiale, ormai unite per l\u2019edificazione negli anni nello spazio che le divideva, e a queste si aggiunge la terza frazione, Andrazza, distante circa un chilometro ad est).\nGeografia fisica.\nTerritorio.\nIl paese dominato a sud dalle Dolomiti friulane sorge a 907 nella parte pi\u00f9 occidentale ed elevata dell'alta Val Tagliamento, nella regione alpina della Carnia, sulla riva sinistra del fiume, immediatamente ad est del Passo della Mauria, confinante con la regione Veneto (Oltrepiave Cadorino) ed \u00e8 il comune pi\u00f9 occidentale della provincia di Udine. Gli abitati sono dominati dalle splendide vette dolomitiche dei monti Cridola (2.581 m) e Monfalconi (2.548 m) a ovest, Pramaggiore (2.478 m) a sud-ovest che la dividono dall'alto pordenonese (Val Cimoliana e Val Settimana) e dalle cime dei monti Bivera (2.473 m), Clap Savon (2.462 m) e Clap Varmost (1.751 m) a nord-est che la dividono dalla vallata di Sauris (val Lumiei). Inoltre \u00e8 qui localizzato il primo tratto del fiume Tagliamento, ancora a carattere torrentizio, seppur la sorgente si trovi nel territorio del comune di Lorenzago di Cadore, dopo poche centinaia di metri dopo il confine con il Veneto. Gran parte del territorio comunale meridionale \u00e8 incluso nel Parco naturale delle Dolomiti Friulane.\nStoria.\n, il primo documento che attesta l'esistenza di Forni di Sopra \u00e8 stato erroneamente datato 778 d.C. che invece riguarda Forni Avoltri in quanto qui vi erano attivit\u00e0 estrattive sul monte Avanza. \u00c8 stata per lungo tempo considerata distinta dal resto della Carnia, per la sua dipendenza dalla famiglia Savorgnan, che la ricevette, cos\u00ec come la vicina Forni di Sotto dai patriarchi di Aquileia. Da qui viene il nome di \"Forni Savorgnani\" usato per denominare questa parte della valle.\nSociet\u00e0.\nLingue e dialetti.\nA Forni di Sopra, accanto alla lingua italiana, la popolazione utilizza una variante locale della lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007. La lingua friulana che si parla a Forni di Sopra rientra fra le varianti appartenenti al friulano carnico.\nGeografia antropica.\nIl comune \u00e8 formato dal capoluogo (noto anche come Vico) e da due frazioni:\nEconomia.\nL'economia del paese \u00e8 basata principalmente sul turismo: oggi \u00e8 una nota meta di turismo estivo ed invernale, uno dei principali poli turistici montani del Friuli-Venezia Giulia, grazie al paesaggio di rara bellezza e alle ottime piste di sci alpino (in particolare quelle situate sul versante meridionale del Varmost) e di fondo.\nForni di Sopra per la sua particolare attenzione a favorire un turismo sostenibile a mobilit\u00e0 dolce \u00e8 inserito nel consorzio delle Perle delle Alpi.\nInfrastrutture e trasporti.\nMobilit\u00e0 urbana.\nIl comune \u00e8 servito dalle autolinee SAF per Tolmezzo e Pieve di Cadore."}
{"id": "35523", "revid": "124705888", "url": "https://it.wikipedia.org/wiki?curid=35523", "title": "Forni di Sotto", "text": "Forni di Sotto (\"For Disot\" in friulano) \u00e8 un comune italiano di 550 abitanti del Friuli-Venezia Giulia.\nGeografia fisica.\nSorge a 777 nell'alta valle del Tagliamento, in Carnia, ed \u00e8 compreso tra due linee montuose in direzione E-O. Le principali cime montuose che circondano l'abitato sono a nord il Monte B\u00ecvera (2474 m), il Monte Zauf (2246 m) e il Monte Tinisa (2100 m) che lo dividono dalla vallata di Sauris (Val Lumiei), a sud il Monte Pramaggiore (2478 m), il Monte Chiarescons (2168 m) e il Cimon di Agar (1932 m) che lo dividono dall'alto pordenonese (Val Settimana). Una parte del territorio ricade all'interno del Parco naturale delle Dolomiti Friulane.\nStoria.\nAlcuni ritrovamenti testimonierebbero che il paese fosse gi\u00e0 abitato in epoca pre-romana da genti Gallo-Celtiche. Nel 2008 ha avuto luogo la prima campagna di scavi sul sito denominato \"Pra di Got\", ove residuano resti di una fortificazione probabilmente tardo romana o comunque altomedievale. Il primo documento che riporta il nome di Forni, tuttavia, \u00e8 una donazione datata 778 (da parte di Masselione o forse Tassilone duca di Baviera al monastero di Sesto - altri leggono Salto sul Torre -), ma non si \u00e8 in grado di dire a quale dei Forni oggi esistenti il documento si riferisca. Chi lo riferisce a Forni di Sopra trae argomenti dall'esistenza in quel comune di una frazione denominata \"Cella\". Potrebbe invece trattarsi di Forni di Sotto, sede della Pieve Matrice (una delle undici antiche Pievi della Carnia, oggi ottava tappa del Cammino delle Pievi, http://www.camminodellepievi.it/it/tappe/dettaglio/ottava-tappa#pieve-di-santa-maria-del-rosario).\n\u00c8 infatti documentata una lunga controversia tra i due Forni, arrivata fino al Papa, relativa proprio alla preminenza delle rispettive chiese, risolta in favore di Forni di Sotto e composta, con la concessione dell'autonomia a Forni di Sopra soltanto nel XV secolo (cfr. il testo, edito dalla Parrocchia e dal Centro di Cultura Popolare fornese, \"Mi poni ach\u00ec\", ed. 2003). Nel 1326 Forni di Sotto e Forni di Sopra, con i rispettivi territori, passarono in feudo alla nobile famiglia friulana dei Savorgnan (da qui il nome \"Forni Savorgnani\" che indica entrambi i comuni sopra citati) che vi mantennero il proprio domino fino al 1797, anno della caduta della Repubblica di Venezia. Entrati a far parte dei possedimenti degli Asburgo, tornarono all'Italia nel 1866, al termine della terza guerra di indipendenza. La pagina pi\u00f9 dolorosa della storia di Forni di Sotto fu senz'altro scritta il 26 maggio 1944, giorno in cui le truppe della Wehrmacht accompagnate da repubblichini friulani rasero al suolo incendiandolo l'intero paese.\nOggi.\nRisorto dalla cenere Forni di Sotto, che un tempo era famosa per la sua architettura di montagna con le case in pietra dai ballatoi in legno, \u00e8 oggi un paese completamente nuovo, dove le uniche testimonianze del passato sono le fontane ottocentesche di Tredolo, Baselia e Vico. Il paese, come la vicina Forni di Sopra \u00e8 localit\u00e0 di villeggiatura estiva e invernale (apprezzata pista per lo sci nordico). Parte del territorio comunale fa parte del Parco naturale delle Dolomiti Friulane.\nSociet\u00e0.\nLingue e dialetti.\nA Forni di Sotto, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007. La lingua friulana che si parla a Forni di Sotto rientra fra le varianti appartenenti al friulano carnico."}
{"id": "35527", "revid": "1543377", "url": "https://it.wikipedia.org/wiki?curid=35527", "title": "Grimacco", "text": "Grimacco (\"Garmak\" in sloveno, \"Grim\u00e0c\" in friulano) \u00e8 un comune italiano sparso di 296 abitanti del Friuli-Venezia Giulia. La frazione Clodig ospita la sede comunale.\nGeografia fisica.\nTerritorio.\nIl comune si apre sui due versanti della valle Cosizza a 33,1 chilometri dal capoluogo di provincia. La sua superficie \u00e8 di 16,38 km\u00b2 e la sua altitudine varia dai 216 di Dolina ai 987 del monte San Martino.\nOrografia.\nLa maggior parte delle alture del comune \u00e8 rappresentata dai contrafforti meridionali del monte Colovrat. Tra questi sono da segnalare lo \u0160karje (956 ) ed il Gune (767 ) situati a nord di Topol\u00f2, il Nad Dolino (956 ) ubicato sopra Grimacco, il Kuk ed il San Mattia situati nei pressi di Costne ed il Meri\u0161\u010da ubicato nelle vicinanze di Sverinaz.\nIl punto pi\u00f9 elevato del territorio comunale \u00e8 il Monte San Martino, alto 987 metri, che ha preso il nome dalla chiesetta ivi costruita, sacello romanico le cui origini sono gi\u00e0 documentate nel 1299. Il monte si trova in posizione strategica a poca distanza dal passo per Luico e fu utilizzato probabilmente come luogo di vedetta e di avvistamento nel sistema difensivo locale sin da tempi remoti.I monti sopra menzionati sono attraversati dai seguenti sentieri contraddistinti da segnavia:\nDue sono i passi che collegano la vallata su cui insiste il comune con quelle limitrofe, e precisamente il passo del Prievalo (663 ) che porta verso il comune di Savogna ed il passo di Brieza che conduce verso l'abitato di Luico (Slovenia) e la valle dell'Isonzo.\nIdrologia.\n Il territorio comunale \u00e8 attraversato dal torrente Rieca che nasce dal monte Colovrat, in comune di Drenchia, e prosegue nel comune di San Leonardo con il nome di Cosizza. \u00c8 bagnato inoltre dai torrentelli che scendono dai monti di San Martino, Colovrat e Santa Maria Maddalena (Codariana, Za Velin \u010celan, Za Ho\u0161njak) e dei numerosi ruscelli che prendono origine dalle sorgenti che sgorgano dai fianchi delle alture presenti (Potok Ozimjak, Biela Uoda, Za Traunim, Malnan, Kobijak, Starmar\u010dak ecc.).Le specie ittiche presenti nelle acque sono la trota fario, il barbo comune, il cavedano ed il gambero di fiume.\nIn particolare, nel tratto del torrente Rieca che attraversa l'abitato di Clodig, \u00e8 stata rilevata la presenza delle seguenti specie:\nLa pesca nei torrenti \u00e8 soggetta a particolari restrizioni e divieti stabiliti dalla Regione Friuli Venezia Giulia.Le acque fanno parte del bacino montano del fiume Natisone e del bacino imbrifero del fiume Isonzo.\nGeodesia e sismologia storica.\nLe mappe geologiche delle Prealpi Giulie fanno risalire le asperit\u00e0 del comune all'epoca dell'eocene.Il complesso sedimentario del territorio comunale \u00e8 identificato come \"Flysch di Clodig\" (Maastrichtiano inferiore).Le grotte e le cavit\u00e0 presenti non sono cos\u00ec numerose ed estese come quelle delle vicine vallate del Natisone e dell'Alberone.Il catasto regionale delle grotte del Friuli Venezia Giulia indica la presenza di 24 grotte e pozzi:\nSecondo la classificazione sismica, il comune appartiene alla zona 2 (sismicit\u00e0 medio-alta).\nClima.\nClassificazione climatica del comune: E, 2.788 gradi giorno\nOrigini del nome.\nL'origine del toponimo Grimacco si pu\u00f2 far risalire al vocabolo sloveno \"grm\" (cespuglio) che, con il suffisso \"ak\" assume il significato di \"cespuglieto\" e fa riferimento al gran numero di macchie di avellana che ricoprono le pendici del monte su cui il paese \u00e8 arroccato. Venne nominato nell'anno 1379 (\"homines de Gremach\") e nel 1445 (\"per la villa de Grima\u00e7\")\nStoria.\nNel territorio non si hanno chiare evidenze di insediamenti abitativi stabili di epoca preistorica. Non essendo state eseguite campagne di scavi archeologici nella zona, i pochi reperti rinvenuti sono dovuti a ritrovamenti occasionali. Tra questi \u00e8 da ricordare un'ascia ad alette della tarda et\u00e0 del bronzo rinvenuta presso l'abitato di Clodig. Sul monte San Martino \u00e8 stato scoperto, nel 1998, un ripostiglio di nove attrezzi di ferro di epoca tardoantica, acquisiti dal Museo Archeologico Nazionale di Cividale del Friuli. Reperti di epoca romana sono stati ritrovati presso la chiesetta di san Mattia e precisamente un bronzetto di Ercole del III/II secolo a.C., un denario della \"gens Antestia\" (174 a.C.) e tre monete di epoca tardoromana. Presso l'abitato di Costne \u00e8 stata inoltre rinvenuta una moneta celtica d'argento databile la met\u00e0 del I secolo a.C..\nNel secolo VII popolazioni slave entrarono in Italia, al seguito degli Avari, ed occuparono e colonizzarono le Valli del Natisone. Ebbero diversi scontri, con alterne fortune contro i Longobardi, che dopo il 568 avevano occupato quasi tutta la penisola. Presso Broxa, che alcuni identificano con Brischis ed altri con Ponte San Quirino (\"Broxas dicitur, non longe a Foroiuli...ad ponte Natisonis fluminis\"), avvenne, nel 670, la battaglia tra il duca Vettari e le milizie slave narrata dallo storico Paolo Diacono nella sua Historia Langobardorum. Le azioni bellicose terminarono dopo la stipula di un trattato che definiva i confini tra le due comunit\u00e0 e lasciava le terre della zona collinosa alle popolazioni slave. Successivamente l'area del Comune di Grimacco, dal Patriarcato di Aquileia sino alla caduta della Repubblica di Venezia, fece parte (con le contrade di Grimacco e Costne) della Banca di Merso che, con la corrispondente Banca di Antro, costituiva l'organizzazione che gestiva in modo autonomo l'amministrazione e la giustizia nell'area della Slavia veneta.\nTali privilegi vennero concessi come riconoscenza dell'azione di controllo e difesa dei confini nord-orientali del Friuli svolta dalle milizie locali all'uopo costituite.. La banca di Merso riuniva i propri eletti, per il disbrigo degli affari amministrativi e giudiziari di prima istanza della popolazione delle valli del Cosizza e dell'Erbezzo intorno alla lastra di pietra posta sotto i tigli che crescevano nei pressi della chiesa di san Antonio Abate di Merso di Sopra. Le due banche di Antro e di Merso formavano, insieme, il Grande Arengo che si riuniva, ordinariamente, una volta all'anno nei pressi della chiesetta di San Quirino e trattava gli interessi generali di tutta la Slavia veneta.\nIn seguito, l'arrivo delle truppe di Napoleone e la conseguente imposizione del sistema amministrativo francese, port\u00f2 alla soppressione di ogni forma di autonomia locale ed alla suddivisione del territorio in \"Comuni\" previa abolizione delle 36 \"Vicinie\" esistenti. In particolare, nelle Valli del Natisone furono istituiti gli otto comuni di San Pietro, San Leonardo, Savogna, Stregna, Drenchia, Grimacco, Rodda e Tarcetta. Questi ultimi due nel 1928 si fusero per formare il comune di Pulfero. Nel 1797, con il Trattato di Campoformio, la Slavia veneta venne assegnata in amministrazione all'Austria; successivamente, dopo la pace di Presburgo pass\u00f2, per un breve periodo, al Regno d'Italia napoleonico. Nel 1815, dopo la stipula della convenzione di Schiarino Rizzino torn\u00f2 all'Austria come parte integrante del Regno Lombardo Veneto. Nel 1848, sulla scia delle sollevazioni popolari che stavano scuotendo l'Europa, anche nella Slavia Veneta si formarono dei gruppi di resistenza che cercarono di ostacolare l'esercito austriaco.\nUn cippo a ricordo dell'opera di resistenza avvenuta in quel periodo \u00e8 visibile presso la cima del monte San Martino. Infine nel 1866, a seguito della terza guerra d'indipendenza, dopo la pace di Vienna ed il plebiscito del Veneto del 1866, si stacc\u00f2 dai domini absburgici per passare sotto il Regno d'Italia sabaudo.\nIl territorio del comune di Grimacco torn\u00f2 ad interessare la storia per le vicende legate alla prima guerra mondiale. Sulle cime delle montagne della zona passavano infatti le linee arretrate dello schieramento difensivo approntato dalla 2\u00aa Armata a protezione della pianura friulana in caso di ripiegamento delle linee combattenti.\nNelle vicinanze del paese di Sverinaz era ubicato l'accampamento della 470\u00aa Compagnia Mitragliatrici dove prest\u00f2 servizio lo scrittore Carlo Emilio Gadda, allora tenente di complemento dell'Arma di Fanteria. Il 24 ottobre 1917 i paesi del Comune furono sconvolti dai tragici avvenimenti della battaglia di Caporetto che tanti lutti e danni provocarono in tutto il territorio delle Valli del Natisone ad opera dell'esercito austro-ungarico.\nMonumenti e luoghi d'interesse.\nArchitetture religiose.\nNel Comune di Grimacco sono presenti due chiese: una ubicata nel fondovalle a Liessa e l'altra eretta in altura presso il paese di Topol\u00f2. La pi\u00f9 importante \u00e8 quella di Liessa, che \u00e8 dedicata a Santa Maria del Buon Consiglio; fu costruita nel 1830 al posto di una preesistente, di minori dimensioni, edificata nel 1687. Ha, sulla facciata, un pregevole mosaico raffigurante santa Barbara (dono degli emigranti del Comune) ed un possente portale in bronzo realizzato nel 1995 dallo scultore Giorgio Benedetti. All'interno sono visibili le vetrate colorate realizzate dal maestro Kregar ed un organo a 27 canne costruito nel 1841 da Valentino Zanini; il soffitto della navata \u00e8 occupato da un affresco, del fine ottocento, raffigurante la Madonna contornata da una schiera di angeli.\nLa seconda, dedicata a san Michele, fu costruita sulla cima del paese di Topol\u00f2 nel 1847 dalla popolazione locale, utilizzando materiale reperito sul posto e senza alcun contributo civile o ecclesiastico. La facciata \u00e8 adornata da un mosaico raffigurante san Cristoforo. All'interno della chiesa sono stati costruiti tre altari: il maggiore \u00e8 consacrato a san Michele mentre i due laterali sono dedicati, rispettivamente, a san Giuseppe ed alla santa Vergine. Sempre all'interno dell'edificio, sulla parete di sinistra, \u00e8 stata realizzata nel 2006, dallo scultore Isidoro Dal Col, una grande pala in terracotta raffigurante la Nativit\u00e0.\nSul territorio esistono anche due chiesette votive, costruite sulla sommit\u00e0 di due alture, presso le quali si svolgono le caratteristiche sagre paesane della Slavia veneta. La prima, dedicata a san Martino, \u00e8 ubicata sulla cima dell'omonimo monte e fu costruita, in stile romanico, nel XIII secolo; venne citata per la prima volta in un documento del 1299 e fu consacrata nel 1485. La seconda, dedicata a san Mattia apostolo, fu costruita nei pressi del paese di Costne nel XIV secolo e venne ristrutturata dopo i terremoti che colpirono la regione negli anni 1511 e 1513. L'attuale trifora campanaria \u00e8 stata realizzata in tempi pi\u00f9 recenti..\nArchitetture rurali.\nKozolec.\nNei pressi dei paesi di Topol\u00f2, Seuza, Brida Superiore ed Inferiore, Canalaz e Plataz si possono ammirare numerosi esempi di vecchie costruzioni localmente chiamate kozolec. Sono strutture in pietra e legno tipiche dell'architettura rurale dell'area etnica slovena, adibite ad essiccatoi dei prodotti agricoli come funzione principale, ed a deposito delle attrezzature agricole come mansione secondaria.\nMulini.\nTra la fine del XIX secolo e la prima met\u00e0 del XX, sul territorio comunale erano in funzione undici mulini costruiti in prossimit\u00e0 dei numerosi corsi d'acqua esistenti. Oggigiorno di tutti questi impianti rimangono visibili solo parti delle murature e tracce dei sistemi di convogliamento delle acque. Fa eccezione il mulino di Seuza che, edificato verso la met\u00e0 del XVIII secolo e rimasto in attivit\u00e0 fino agli anni 60 del XX, \u00e8 stato recentemente ristrutturato nelle parti in muratura e nei manufatti per la canalizzazione delle acque.\nMusei.\nMuseo etnografico.\nNel capoluogo di Clodig \u00e8 operante il museo etnografico Mario Ruttar che espone una raccolta di attrezzi e manufatti utilizzati, nei secoli scorsi, dalla popolazione locale per le attivit\u00e0 rurali e domestiche quotidiane.\nMuseo caseario.\nIl museo caseario trova sede nel fabbricato dell'ex latteria sociale della frazione di Plataz. \u00c8 stato allestito utilizzando i materiali e gli attrezzi impiegati negli ultimi anni di funzionamento dell'opificio, affiancati dalla documentazione che ne spiega il funzionamento.\nSociet\u00e0.\nEvoluzione demografica.\nNel secondo dopoguerra la popolazione si \u00e8 ridotta di oltre tre quarti, particolarmente in quelle frazioni poste al di sopra dei 400 metri di altitudine. Gli attuali residenti sono circa il 21 % di quelli rilevati nel 1961.\nLingue e dialetti.\nIl censimento del 1971 riscontrava che il 77,2% della popolazione del comune si dichiarava appartenente alla minoranza linguistica slovena. Nel comune, accanto alla lingua italiana, \u00e8 ufficialmente tutelata la lingua slovena. In armonia a quanto stabilito dalle legge 38/2011 \"Norme a tutela della minoranza linguistica slovena della regione Friuli Venezia Giulia\", nelle insegne pubbliche e nella toponomastica viene utilizzata la formulazione bilingue.\nReligione.\nLa maggior parte della popolazione comunale, come per il resto dell'Italia, appartiene alla chiesa cattolica.Nel comune ha sede la parrocchia di Santa Maria del Buon Consiglio di Liessa, afferente alla forania di San Pietro al Natisone dell'arcidiocesi di Udine. Il parroco esercita le sue funzioni anche presso le parrocchie di San Leonardo abate a San Leonardo, San Paolo apostolo a Stregna, San Giovanni Battista a Tribil Superiore e Santa Maria assunta a Drenchia.\nAssociazioni.\nSul territorio comunale sono presenti le seguenti associazioni:\nCultura.\nIstruzione.\nDopo la chiusura delle tre scuole elementari e dell'asilo che operavano sul territorio verso gli anni '50 del secolo scorso, attualmente nessuna scuola risulta presente nel comune.Gli istituti di istruzione pi\u00f9 vicini alla sede municipale sono:\nCucina.\nNel capoluogo di Clodig sono ubicati due ristoranti, che propongono piatti tipici locali, uno dei quali \u00e8 apprezzato anche fuori dall'ambito regionale.Fra i piatti caratteristici di Grimacco vi sono:\nGeografia antropica.\nIl capoluogo del comune \u00e8 l'abitato di Clodig che ospita, nell'edificio comunale, una sala polifunzionale utilizzata per le attivit\u00e0 pubbliche e per gli eventi di natura culturale. Su un alto costone \u00e8 abbarbicata la frazione di Topol\u00f2 un tempo il centro pi\u00f9 popoloso del comune (264 abitanti nel 1961, oggi soltanto 33) che dal 1994 \u00e8 sede della rassegna d'arte \"Stazione di Topol\u00f2\". L'abitato di Liessa ospita la ottocentesca chiesa parrocchiale di S. Maria del Buon Consiglio ed \u00e8 sede del \"Senjam bene\u0161ke piesmi\", festival della canzone popolare slovena, che ha luogo durante il mese di novembre.\nFrazioni.\nArbida/\"Arbida\", Brida Inferiore/\"Dolenje Bardo\", Brida Superiore/\"Gorenje Bardo\", Canalaz/\"Kanalac\", Clodig/\"Hlodi\u010d\", Costne/\"Hostne\", Dolina/\"Vodopivac\", Grimacco Inferiore/\"Mali Garmak\", Grimacco Superiore/\"Veliki Garmak\", Liessa/\"Liesa\", Lombai/\"Lombaj\", Plataz/\"Platac\", Podlach/\"Podlak\", Rucchin/\"Zalo\u010dilo\", Scale/\"Skale\", Seuza/\"Seuc\u00e8\", Slapovicco/\"Slapovik\", Sverinaz/\"Zverinac\", Topol\u00f2/\"Topolove\", Ville di Mezzo (o Case Fanfani).La frazione di Scale \u00e8 un'exclave all'interno del comune di Drenchia; analogamente quest'ultimo comune ha un'exclave (la frazione Malinsche) all'interno del territorio di Grimacco.\nInfrastrutture e trasporti.\nStrade.\nIl fondovalle del comune \u00e8 percorso dalla strada provinciale n\u00ba45 \"della Val Cosizza\" che collega Azzida, nel comune di San Pietro al Natisone, con Cras, nel comune di Drenchia.Il resto del territorio \u00e8 attraversato dalle strade comunali che uniscono la varie frazioni con la provinciale:\nIl mezzo di trasporto pi\u00f9 usato \u00e8 l'automobile, grazie anche al prezzo scontato della benzina per gli abitanti locali.Il servizio di trasporto pubblico \u00e8 svolto dagli autobus della societ\u00e0 TPL FVG - Trasporto Pubblico Locale. che collegano Cividale con Cras con diverse corse giornaliere\nFerrovie.\nLa ferrovia pi\u00f9 vicina al Comune \u00e8 quella che collega Cividale del Friuli con il capoluogo di Udine, gestita dalla societ\u00e0, a capitale interamente regionale, Ferrovie Udine Cividale s.r.l..\nAmministrazione.\nElenco degli amministratori succedutisi dal 1871 ad oggi:\nAltre informazioni amministrative.\nIl comune, fino al 1\u00ba agosto 2016, ha fatto parte del comprensorio della Comunit\u00e0 Montana del Torre, Natisone e Collio.Nel dicembre dello stesso anno ha manifestato l'intenzione di aderire alla Unione Territoriale Intercomunale (UTI) del Natisone che, tra le funzioni esercitate, ha assunto anche quelle della disciolta predetta comunit\u00e0. Dal 1\u00ba gennaio 2021, a seguito della soppressione delle UTI, \u00e8 entrato a far parte della Comunit\u00e0 montana Natisone e Torre"}
{"id": "35528", "revid": "1543377", "url": "https://it.wikipedia.org/wiki?curid=35528", "title": "Frabosa Sottana", "text": "Frabosa Sottana (\"Frabosa Sotana\" o \"Frabosa 'd Sot\" in piemontese, \"Frabosa Sotana\" in occitano) \u00e8 un comune italiano di abitanti della provincia di Cuneo in Piemonte.\nFaceva parte della Unione Montana del Mondol\u00e8 e ha deliberato l'appartenenza alla minoranza storica occitana.\nStoria.\nSimboli.\nLo stemma del Comune di Frabosa Sottana \u00e8 stato concesso con decreto del presidente della Repubblica del 5 settembre 1974.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Frabosa Sottana sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nFrazioni.\nAlma, Artesina, Gosi, Pianvignale, Prato Nevoso, Miroglio, Riosecco\nInfrastrutture e trasporti.\nPosta lungo la strada provinciale 37 di collegamento con Mondov\u00ec, Frabosa Sottana fu collegata fra il 1902 e il 1952 al capoluogo monregalese mediante un ramo della tranvia Fossano-Mondov\u00ec-Villanova, elettrificata nel 1943, che aveva una fermata in comune con Bossea posta lungo la strada provinciale 5.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa frazione Prato Nevoso \u00e8 stata pi\u00f9 volte arrivo di tappa del Giro d'Italia:\ne del Tour de France:"}
{"id": "35529", "revid": "1354930", "url": "https://it.wikipedia.org/wiki?curid=35529", "title": "Divignano", "text": "Divignano (\"Dumian\" in lombardo e piemontese, pronuncia IPA: [dy'mja\u014b]) \u00e8 un comune italiano di abitanti della provincia di Novara in Piemonte.\nCultura.\nBiblioteche.\n\u00c8 presente la Biblioteca Civica.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35530", "revid": "2152418", "url": "https://it.wikipedia.org/wiki?curid=35530", "title": "Frassino (Italia)", "text": "Frassino (\"Frasso\" in piemontese, \"Fraisse\" in occitano) \u00e8 un comune italiano di abitanti della provincia di Cuneo in Piemonte, situato nella Valle Varaita.\nGeografia fisica.\nTerritorio.\nIl territorio comunale si estende su ambedue i fianchi della Valle Varaita. Il capoluogo, posto sul fondovalle, \u00e8 dominato dal monte Birrone (2131 m) a sud e dal monte Ricordone (1761 m) a nord.\nIn questa zona il fondovalle si restringe abbastanza; per questo motivo gran parte dei centri abitati si sono sviluppati a mezza costa, e lo stesso capoluogo comunale \u00e8 in posizione pi\u00f9 elevata rispetto al greto del torrente.\nIl versante esposto a nord (\"ubac\") \u00e8 piuttosto scosceso, con delle vere e proprie rupi che scendono sul paese; quello rivolto a sud (\"adrech\") \u00e8 pi\u00f9 dolce, pur presentando locali scoscendimenti. Nel passato, il versante rivolto a sud era caratterizzato da estesi pascoli, pi\u00f9 rari sull'altro versante; oggi, l'abbandono della montagna ed il rimboschimento spontaneo ha modificato notevolmente questa situazione. Sul versante dell\"'ubac\" rimangono estesi pascoli in alta quota.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione della vallata sar\u00e0 poi organizzata dall'abbazia di Pagno, che amministrava il territorio assieme alla pievania del monastero di Falicetto (Verzuolo).\nIl comune di Frassino fu abitato fin dall'epoca romana. Nel X secolo fu propriet\u00e0 del vescovo di Torino, e feudo dei signori di Verzuolo. Nel 1172 divenne possedimento del Marchesato di Saluzzo, di cui segu\u00ec le vicende, per poi passare sotto il dominio di casa Savoia nel 1589. Dopo questa data, fu possedimento di diverse famiglie nobili.\nAlieno da grandi eventi, il paese visse una grave tragedia il 19 gennaio 1885, quando una valanga si stacc\u00f2 dal sovrastante monte Ricordone e si abbatt\u00e9 sul paese, distruggendo tre frazioni e causando la morte di 80 persone. L'evento \u00e8 ricordato da una croce posta sul monte Ricordone, non sulla vetta, ma nel punto dal quale si stacc\u00f2 la valanga.\nCultura.\nFrassino appartiene all'area linguistica e culturale occitana; la lingua occitana \u00e8 ancora parlata.\nLa manifestazione pi\u00f9 tipica \u00e8 la \"Ba\u00eco de San Morisi\", che si tiene ogni quattro anni.\nNumerose sono le costruzioni religiose, testimonianza della fede dei valligiani. Sui sentieri si trovano numerose cappellette votive. Interessante da visitare \u00e8 la \"Parrocchiale di Santo Stefano\", nella sede comunale. Altro centro d'interesse \u00e8 il \"Santuario della Madonna degli Angeli\", risalente a met\u00e0 Ottocento, dove il 15 agosto si svolgono importanti festeggiamenti in onore della Madonna Assunta.\n\u00c8 in corso la realizzazione di un \"Museo dei muratori\", per mantenere la memoria della tradizionale attivit\u00e0 del paese.\nEconomia.\nStoricamente, il territorio di Frassino ha sempre avuto un'economia di tipo agricolo. Di recente, si \u00e8 avuto un modesto afflusso turistico, con il nascere di alcune strutture ricettive e di ristoro.\n\u00c8 presente un'attivit\u00e0 artigianale, basata principalmente sulla lavorazione del legno. Una recente innovazione \u00e8 rappresentata da attivit\u00e0 artigiane legate al settore agroalimentare, tra cui un pastificio, un salumificio, ed una fabbrica di birra. Importante anche l'attivit\u00e0 edile, cui i frassinesi si dedicano da secoli, con particolare specializzazione nella realizzazione di coperture di tetti in pietra.\nIl territorio presenta alcuni prodotti tipici, tra cui il pi\u00f9 importante \u00e8 forse il \"tomin dal Mel\", un formaggio di latte vaccino prodotto nei comuni di Melle e Frassino.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFrassino faceva parte della Comunit\u00e0 montana Valli Po, Bronda, Infernotto e Varaita."}
{"id": "35531", "revid": "76069", "url": "https://it.wikipedia.org/wiki?curid=35531", "title": "Frabosa Soprana", "text": "Frabosa Soprana (\"Frabosa Sovrana\" o \"Frabosa d\u00eb Dzora\" in piemontese, \"Frabouza Soubrana\" in occitano) \u00e8 un comune italiano di 747 abitanti della provincia di Cuneo in Piemonte. Faceva parte della Unione Montana del Mondol\u00e8.\nGeografia fisica.\nTerritorio.\nSituata alle pendici del Monte Moro, si trova ad una quota di 900 metri circa tra la \"val Maudagna\" e la Val Corsaglia.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Frabosa Soprana sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nFrazione Fontane.\nTra le frazioni di Frabosa Soprana quella di Fontane \u00e8 significativa a livello linguistico in quanto \u00e8 uno dei pochi luoghi dove si parla il kje. La frazione ebbe anche una certa rilevanza a cavallo tra XVIII e XIX secolo perch\u00e9 fu il paese natale del brigante Michele Mamino, la cui banda controll\u00f2 vaste zone del territorio a cavallo tra il Regno di Savoia e la Repubblica di Genova; il brigante venne tradito da alcuni conoscenti che lo avvellenarono in localit\u00e0 Scarrone, a poche centinaia di metri di distanza da Fontane. A Fontane \u00e8 presente la chiesa di San Bartolomeo, rifacimento di una preesistente cappella del XVII secolo ed eretta in parrocchia il 14 novembre 1793.\nEconomia.\nTurismo.\n\u00c8 una localit\u00e0 sciistica, nel periodo a cavallo tra gli anni sessanta e gli anni settanta fu la seconda stazione per importanza, dopo Limone Piemonte, della provincia di Cuneo disponendo di una cabinovia (\"la Malanotte\", una delle prime in Italia con l'agganciamento automatico) due seggiovie e numerosi skilift.\nNegli anni seguenti la concorrenza delle moderne stazioni vicine di Artesina e Prato Nevoso, la bassa quota media delle piste e la loro difficolt\u00e0 tecnica e la scarsit\u00e0 dell'innevamento naturale ne avevano decretato una crisi che sembrava irreversibile.\nNegli ultimi anni, per\u00f2, la razionalizzazione e l'ammodernamento degli impianti e soprattutto con la costruzione della seggiovia di collegamento con Prato Nevoso, che ne ha permesso l'ingresso del comprensorio sciistico del Mondol\u00e8 Ski, hanno dato un nuovo impulso alla localit\u00e0.\n\u00c8 da segnalare anche la crescente attivit\u00e0 turistica estiva.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35533", "revid": "3115", "url": "https://it.wikipedia.org/wiki?curid=35533", "title": "Latisana", "text": "Latisana (\"Tisane\" in friulano standard, \"Tisana\" nella variante locale) \u00e8 un comune italiano di abitanti dell'ente di decentramento regionale di Udine, in Friuli-Venezia Giulia.\nGeografia.\nIl comune si trova nella bassa pianura veneto-friulana, sulla sponda sinistra del basso corso del fiume Tagliamento e fa parte della regione storico-geografica della Bassa Friulana. A ovest, il fiume Tagliamento costituisce la maggior parte del confine con il Veneto (San Michele al Tagliamento). A sud, il comune \u00e8 lambito dal canale navigabile Litoranea Veneta, che lo separa da Lignano Sabbiadoro. A sud-est, in localit\u00e0 Aprilia Marittima e Bevazzana il comune si affaccia per un tratto sulla Laguna di Marano, che comprende l'area umida della Valle Pantani. La localit\u00e0 di Isola Picchi, appartenente al comune di Latisana, \u00e8 situata sulla sponda destra del Tagliamento e pertanto \u00e8 accessibile solo dal Veneto, costituendo quindi una quasi-enclave. Il territorio comunale \u00e8 costituito da una striscia di terra estesa in direzione nord-sud per circa e larga mediamente 2-.\nIl territorio, interamente pianeggiante, nelle sue aree non edificate \u00e8 oggi prevalentemente adibito a usi agricoli. Nelle aree golenali del fiume Tagliamento (ossia nella striscia di terreno compresa tra il fiume e gli argini e soggetta a periodici allagamenti) sopravvivono aree boschive di modesta entit\u00e0. Fino ai primi decenni del '900, una parte consistente del territorio era occupata da paludi e foreste, essendo parte dell'area denominata Silva Lupanica sin dall'epoca romana.L'altitudine della casa comunale \u00e8 di . Quella del territorio comunale varia da 0 (Laguna di Marano) a 12 (zona a nord al confine con Ronchis) m s.l.m. Latisana \u00e8 situata nella zona climatica E e il suo grado di sismicit\u00e0 \u00e8 considerato basso.Latisana: Clima e Dati Geografici, Riscaldamento\nFrazioni.\nSecondo quanto emerge dallo statuto comunale, di Latisana sono riconosciute ufficialmente le seguenti frazioni (capoluogo escluso):\nIl capoluogo, comprendente anche le localit\u00e0 ormai conurbate di Crosere, Paludo, Sabbionera e Latisanotta, aveva una popolazione di 8896 abitanti al censimento del 2011. L'ISTAT, oltre al capoluogo e alle gi\u00e0 citate Bevazzana, Gorgo e Pertegada, riconosce come localit\u00e0 abitate anche le localit\u00e0 (non indicate nella segnaletica) di California (23 abitanti nel 2011), Duranti (27 abitanti) e Paschetto (31 abitanti). Inoltre, sempre al 2011, 639 abitanti di Latisana risultavano residenti in \"case sparse\", cio\u00e8 al di fuori da centri abitati.Comune di Latisana (UD) Friuli-Venezia Giulia - Tutte le informazioni e tutti i dati utili.\nStoria.\nL'et\u00e0 antica.\nLa regione della Bassa Friulana, di cui Latisana fa parte, \u00e8 abitata sin dall'epoca preistorica, come testimonia il ritrovamento di resti umani neolitici (VI-V millennio a.C.) avvenuto nel 1992 in localit\u00e0 Piancada, nel vicino comune di Palazzolo dello Stella.PALAZZOLO DELLO STELLA (Ud). Il sito di Piancada e la via Annia. - Archeocarta del Friuli Venezia Giulia\nNon ci sono dati certi sull'origine romana di Latisana, ma solo ipotesi basate su un diario del 333, l'Itinerarium Burdigalense, redatto da un pellegrino d'Aquitania. Costui, nel suo viaggio fino a Gerusalemme, tenne scrupolosamente nota di tutte le localit\u00e0 incontrate e delle relative distanze in miglia romane. Lungo l'antica Via Annia, nel tratto che collegava Concordia (Iulia Concordia) ad Aquileia, scrisse che a 9 miglia (13,28 km) dalla prima si trovava la mutatio (stazione di cambio cavalli e ricovero viaggiatori) denominata Apicilia.\nStudiando l'attuale carta geografica, si presume che tale luogo si trovi alla fine di via Trieste, nelle vicinanze della localit\u00e0 detta \"Crosere\" dove ora sorge l'imponente torre dell'acquedotto. A prova di ci\u00f2, durante gli scavi per tale opera, sono stati rinvenuti nella zona dei reperti tra i quali una brocchetta contenente ceneri, tessere di mosaici, frammenti di anfore ecc. Attualmente, una targa situata di fronte al palazzetto dello sport in Via Giovanni Bottari testimonia il passaggio dell'antica Via Annia.\nNon sono mai state trovate tracce di ponti di epoca romana sul Tagliamento nei pressi di Latisana. Pertanto, \u00e8 probabile che l'attraversamento del fiume (o dei rami del fiume, visto che anticamente aveva una foce a delta formata da due rami che si separavano a decine di km dal mare) avvenisse tramite un guado o un servizio di barche.\nL\u2019origine romana di Latisana \u00e8 inoltre attestata dal suo nome \"prediale\", ossia derivato da quello del colono romano che si chiamava \"Atisius\" o \"Tisius\", probabilmente un ex legionario di rango, al quale fu assegnato un fondo durante il periodo della centuriazione dell\u2019agro aquileiese.Citt\u00e0 di Latisana\nIl 27 agosto 2021, durante alcuni lavori di mitigazione del rischio idraulico lungo il Canale Latisanotta (in localit\u00e0 Paludo, a sud del ponte della SR 102UD), sono stati rinvenuti alcuni resti di un edificio di epoca romana, risalente al I o II secolo d.C., nonch\u00e9 alcuni frammenti di anfore e una fibula in bronzo.\nL'et\u00e0 medievale.\nLa prima citazione ufficiale \u00e8 del 17 luglio 1072, giorno di consacrazione della chiesa dell'abbazia benedettina di Michaelbeuern (a da Salisburgo): nel documento ufficiale ivi conservato si cita tale \"miles Marcqwart de Lantesana\", ovvero cavaliere Marquardo di Latisana, come facente parte degli illustri personaggi al seguito del patriarca di Aquileia Sigeardo e del vescovo di Concordia Dietwino, presenti alla cerimonia.\nAttorno al 1100, nel periodo in cui il Friuli si stava riprendendo economicamente dopo le disastrose invasioni degli Ungari, forse a causa di donazioni dei patriarchi di Aquileia e trasmissioni ereditarie, Latisana passa sotto dominazione feudale dei Conti di Gorizia, che si protrarr\u00e0 fino all'inizio della dominazione veneziana nel 1430. Nel 1180 Latisana passa dal Patriarcato di Aquileia a quello di Grado.\nGrazie al fiume Tagliamento, che la lambisce e che attualmente la divide dalla regione Veneto, divenne importante porto fluviale nei secoli XII e XIII. Fu soprattutto nota per il commercio del sale (da Cervia e dal ravennate verso l'entroterra e l'Istria), ma anche di legname (dalla Carnia per Venezia), granaglie, vino, minerali e bestiame nonch\u00e9 transito di passeggeri verso il Nord Europa e via di approdo per il mare Adriatico. La denominazione di Porto di Latisana venne fatta per la prima volta in un documento ufficiale del 27 ottobre del 1226. In tale atto si afferma che il conte di Gorizia Mainardo il Vecchio cede al Patriarca di Aquileia Bertoldo i diritti e le rendite sul porto.\nLa fiorente attivit\u00e0 economica cos\u00ec avviata fece s\u00ec che i Conti di Gorizia permettessero pure la battitura di una moneta argentea, il denaro scodellato di Latisana, tuttora esistente in sette esemplari conosciuti, con varianti di conio e recanti i simboli comitali goriziani e la dicitura \u201cPorto Tisana\u201d. Nei documenti del XIII secolo Latisana \u00e8 spesso menzionata con l\u2019appellativo di \"civitas\", a testimonianza dell\u2019importanza che il centro andava assumendo. Significativa \u00e8 anche la citazione dello \u201cstaio a misura di Latisana\u201d, risalente alla fine del XIII secolo. Nel 1245, lo Statuto della Terra e del Porto di Latisana, convenuto tra la comunit\u00e0 latisanese (universitas) e il conte di Gorizia, contiene disposizioni di natura civile, criminale e finanziaria. Il trattato fu ratificato a Verona il 13 luglio 1245 dall\u2019imperatore Federico II. Per proteggere la localit\u00e0 portuale, i Conti la trasformarono in un \"castrum\", circondato da una cinta muraria lambita da una canalizzazione ad arco derivata dal fiume.\nIn documenti risalenti 1360 compare il sigillo medievale del Comune, rappresentante una torre con merlatura guelfa affiancata da due scudi con leone rampante, sormontati da una croce e contornato dall\u2019iscrizione \"SIGILUM COMUNIS PORTUS LATISANAE\", elementi analoghi a quelli presenti nel denaro. Latisana, pur non facendo mai parte del Parlamento della Patria del Friuli, venne assumendo un\u2019importanza sempre maggiore all\u2019interno della contea goriziana: infatti, a partire dal XIV secolo, vi fu la presenza stabile di un capitano in rappresentanza dei conti in luogo del gastaldo. Specchio di relazioni talvolta assai conflittuali \u00e8 il giuramento di fedelt\u00e0 preteso dal conte Mainardo IV e prestato solennemente dai rappresentanti del popolo di Latisana nella chiesa di Santa Croce, che sorgeva al centro del \"castrum\", il 16 ottobre 1368.\nNel Medioevo era un villaggio circondato da mura con un fossato che prendeva l'acqua dal Tagliamento a monte della Rocca (attuale via Rocca) e con percorso ad arco verso sud riconfluiva nel fiume. Le uniche due porte d'ingresso erano quella di San Zuanne (presso l'attuale Piazza Garibaldi, tramite ponte levatoio, a sud) e quella di San Antonio (presso l'attuale Piazzale Osoppo, tramite ponte in legno, ad est), porta d'entrata per i viandanti provenienti dal Nord Europa.\nL'et\u00e0 moderna.\nIl Quattrocento \u00e8 caratterizzato dal progressivo declino della signoria goriziana e dalle concomitanti mire espansionistiche della Serenissima su Latisana e sul Friuli in generale.\nEpisodio saliente fu il transito di Papa Gregorio XII il 6 settembre 1409, in fuga da Cividale. Il Papa si trovava a Cividale per il Concilio di Cividale, nel contesto dello Scisma d'Occidente, ma entr\u00f2 in contrasto con la comunit\u00e0 locale e pertanto decise di fuggire segretamente, vestito da segretario e accompagnato dal suo segretario vestito con gli abiti papali. Raggiunta Latisana via terra, il segretario fu picchiato dalla folla che lo scambi\u00f2 per il Papa; Gregorio XII si imbarc\u00f2 prima per la Dalmazia, successivamente raggiunse la Puglia e infine si stabil\u00ec a Gaeta dove abdic\u00f2. Papi e antipapi: quel Gregorio XII in fuga da Cividale - Messaggero Veneto\nLatisana divenne Pieve autonoma gi\u00e0 nel XII secolo ed il Papa Alessandro VI nel 1655 la elev\u00f2 al rango di Abbaziale grazie alle numerose chiese ed ai tre conventi presenti sul suo territorio. Il 28 agosto del 1430 pass\u00f2 ufficialmente, dopo diverse vicissitudini, sotto il controllo della Repubblica di Venezia.\nDa allora si susseguirono vari passaggi di propriet\u00e0 del feudo di Latisana tra nobiluomini veneti (Morosini, Malombra e Vendramin). A partire dalla prima met\u00e0 del XVI secolo, il feudo sub\u00ec una serie di suddivisioni fino ad arrivare al Consorzio di famiglie nobili veneziane; fra esse quella dei Mocenigo deteneva la quota maggiore dei 24 \u201ccarati\u201d o parti del feudo stesso. All\u2019epoca della dominazione veneziana, la cosiddetta Terra della Tisana si estendeva su entrambe le rive del basso corso del Tagliamento, in un\u2019area corrispondente a quella degli attuali Comuni di Latisana, Lignano, San Michele al Tagliamento e Ronchis (ad eccezione della \"villa\" di Fraforeano).\nNel 1451 Latisana passa dal Patriarcato di Grado a quello di Venezia.\nNel 1457 da Bartolomeo Vendramin, un esponente del potente casato veneziano e il cui padre Andrea fu eletto doge, acquis\u00ec la propriet\u00e0 di Latisana, la quale non fu incorporata nella Patria del Friuli, retta dal luogotenente di stanza a Udine, ma dipese direttamente dal Senato della Serenissima.\nA Latisana vi erano il Castello (o borgo murato), i cui abitanti costituivano l\u2019Universit\u00e0, e il quartiere di Sottopovolo, con propria \u201camministrazione\u201d. Latisana comprendeva le \"ville\" di Ronchis, Latisanotta, Gorgo e Pineda (corrispondente all'attuale Lignano) sulla sponda sinistra del Tagliamento e quelle di Villanova, San Mauro, San Giorgio, San Michele, Cesarolo e Pineda Destra (corrispondente all'attuale Bibione) sulla sponda destra del Tagliamento, i cui abitanti erano organizzati in vicinie. Nel periodo di dominazione veneziana del Friuli, Latisana costitu\u00ec, come pochi altri centri, una \u201cterra separata\u201d, non soggetta al Luogotenente di stanza a Udine.\nAll\u2019interno del borgo murato, a partire dal \u2018500, le famiglie veneziane cominciarono a costruire i loro palazzi, alcuni dei quali ancora oggi adornano la piazza principale del centro (oggi Piazza Indipendenza), nonostante le distruzioni causate dalle ripetute alluvioni del Tagliamento e dai due conflitti mondiali.\nNel XVI secolo il centro politico-amministrativo pass\u00f2 nel Palazzo Vendramin appena costruito (distrutto nella seconda guerra mondiale, ora Palazzo Trevisan) e la sicurezza politica resa dalla Serenissima port\u00f2 al progressivo decadimento della Rocca e del complesso murario difensivo ora non pi\u00f9 necessario. Esiste un acquerello settecentesco di Antonio Banchieri che simula una veduta aerea della citt\u00e0 e mette in luce alcuni monumenti ora scomparsi come la Chiesa di Santa Croce (in mezzo all'attuale Piazza Indipendenza, la pi\u00f9 antica), che in una teca argentea conservava una reliquia della Croce.\nIl Tagliamento non aveva argini e si trovava un po' pi\u00f9 ad ovest dell'attuale corso; si poteva cos\u00ec vedere una via (ipotizzata in Via del Battello) che dalla Chiesa di Santa Croce conduceva alla Piazzetta, una seconda che dall'attuale Piazza Garibaldi arrivava alle rive del fiume ed una terza che partendo dall'attuale Piazza Duomo, formando una specie di semicerchio, si ricongiungeva all'attuale Via Sottopovolo (che significa 'sotto il pioppo', in quanto nel Medioevo i capi famiglia usavano riunirsi sotto un pioppo), perimetrando il Borgo del Passo, punto di attraversamento tramite zattera del fiume.\nIntorno alla fine del Cinquecento, a Latisana fu istituito il primo ospedale. A partire dal Seicento, il porto di Latisana inizi\u00f2 a perdere la sua importanza economica, strategica e soprattutto funzionale, fino a cessare quasi del tutto nel Settecento, a causa della decadenza della Serenissima, del progressivo insabbiamento della foce del Tagliamento e della creazione del porto franco di Trieste. Contemporaneamente, si and\u00f2 sempre pi\u00f9 consolidando la vocazione agricola dell\u2019area.\nDall'et\u00e0 napoleonica alla Seconda guerra mondiale.\nDopo l'invasione delle truppe napoleoniche e la caduta della Serenissima, con il trattato di Campoformio del 1797, Latisana pass\u00f2 sotto il dominio dell'Impero austriaco. Con l\u2019occupazione dell\u2019esercito francese ha fine la Giurisdizione feudale e nel 1805, insieme al resto del Friuli, Latisana viene annessa al Regno d\u2019Italia creato da Napoleone. Nel 1806 viene inclusa nel XVIII Dipartimento di Passariano del Regno d'Italia e divenne capoluogo del Cantone di Latisana, a sua volta parte del Distretto I di Udine. Nel 1814, dopo l'occupazione francese che port\u00f2 nuove idee di libert\u00e0, fin\u00ec sotto il dominio degli austriaci e sub\u00ec il dominio poliziesco dell'Impero austriaco. Nel 1815 venne inclusa, con il Friuli Occidentale, nel Regno Lombardo Veneto come Provincia del Friuli. Latisana divenne capoluogo di un distretto comprendente anche i comuni di Pocenia, Precenicco, Rivignano, Teor e Ronchis. Sul piano ecclesiastico, nel 1818 passa dal Patriarcato di Venezia all'Arcidiocesi di Udine.\nIl Tagliamento, che nel corso dei secoli aveva gi\u00e0 provocato disastrose inondazioni, esond\u00f2 nel 1800 distruggendo la borgata del Passo. Per porre rimedio a questa situazione di pericolo, nel 1820 l'amministrazione austriaca realizz\u00f2 un complesso di argini lungo il basso corso del Tagliamento da Canussio a Bevazzana, che per\u00f2 non si rivel\u00f2 efficace in occasione di piene successive.\nIl Risorgimento la vide protagonista con 87 concittadini che dal 1848 parteciparono alle varie guerre d'indipendenza; ora un cippo con i loro nomi li commemora in Piazza Indipendenza. Coriolano Gnesutta e Paolo Scarpa facevano parte dei Mille garibaldini che partirono da Quarto. Un altro latisanese, Giovanni Battista Monis, combatt\u00e9 nella Seconda guerra d'indipendenza fra i volontari dei \u201cCacciatori delle Alpi\u201d. Gnesutta si guadagn\u00f2 un encomio per il lodevole comportamento militare nella battaglia di Calatafimi e nella conquista di Palermo. In seguito, si arruol\u00f2 anche nelle forze volontarie garibaldine nella Terza guerra d'indipendenza. Scarpa rimase ferito nella Battaglia del Volturno e svolse mansioni tecniche per le necessit\u00e0 logistiche della spedizione. Successivamente partecip\u00f2 anche lui alla Terza guerra d'indipendenza: arruolatosi col grado di sottotenente nel 6\u00ba reggimento volontari, fu al seguito di Garibaldi in Trentino. In seguito esercit\u00f2 la professione di ingegnere a Latisana, per qualche tempo resse anche l\u2019incarico di direttore della neo-istituita Banca Mutua Popolare Cooperativa e infine si trasfer\u00ec a Bologna.\nLatisana fu annessa al Regno d'Italia in seguito al Plebiscito del Veneto del 1866, insieme alla maggior parte del resto del Friuli, Veneto e Mantovano, ed entr\u00f2 a far parte della Provincia del Friuli. Tutti i 1095 votanti latisanesi espressero la loro preferenza nei confronti dell'annessione all'Italia.\nL'11 novembre 1873 fu inaugurato il primo ponte sul Tagliamento che univa stabilmente Latisana al resto d'Italia: era costituito da 13 campate in legno, era lungo 170 metri e alto 10\u00a0metri sul livello del fiume e sostituiva il transito pericoloso di uomini e carri fra le due sponde tramite un passo a barca ancorata ad un verricello. Con il Regio Decreto del 10 maggio 1883 (pubblicato nella G.U. del 4 luglio 1883) venne approvata e sottoscritta la convenzione tra il Ministero dei Lavori Pubblici e del Tesoro e la Provincia di Udine per la concessione della costruzione e dell\u2019esercizio di una ferrovia da Udine per Palmanova, Latisana e Portogruaro. Con il medesimo atto, lo Stato erog\u00f2 un consistente finanziamento per la costruzione della ferrovia stessa. Tra le stazioni previste vi era anche quella di Latisana. Il 31 dicembre 1888 entr\u00f2 in funzione la ferrovia tra Portogruaro e Udine, con un ponte sul fiume Tagliamento in ferro a tre arcate parallelo al precedente. Tale linea venne in seguito collegata anche con Monfalcone e Trieste. A Latisana il problema principale fu rappresentato dalla costruzione del \u201cgrandioso ponte in ferro\u201d sul fiume Tagliamento e, dal punto di vista urbanistico, dall\u2019apertura di una nuova strada d\u2019accesso alla stazione in contrada Masutto (oggi Viale della Stazione). Il servizio ferroviario era esercitato dalla Societ\u00e0 Veneta.\nNegli ultimi anni dell'800 fu introdotta l'illuminazione elettrica nel centro cittadino. Nel 1903 inizi\u00f2 lo sviluppo turistico della localit\u00e0 balneare di Lignano, con l'apertura del primo albergo, il Marin. Nel 1908 avvenne il primo allacciamento telefonico pubblico sulla linea Venezia-Udine. Nello stesso anno, fu inaugurato il primo cinema \"Stella\", in un ambiente sito nell'attuale piazza Indipendenza. Il 5 dicembre 1909 venne inaugurato un nuovo ponte stradale in ferro, in sostituzione di quello precedente in legno. Il nuovo ponte sorgeva 40 metri a valle di quello vecchio ed era costituito da una travata metallica continua divisa in sette luci, delle quali le due estreme di m. 20,16 e le cinque intermedie di m. 25,20, per una lunghezza complessiva di m. 166,32. La travata era sostenuta da spalle in muratura e da 6 stilate metalliche intermedie. Il 23 marzo 1912 fu inaugurato il nuovo ospedale, su progetto dell'Ing. Emilio Speroni (milanese) e la direzione medica fu affidata al Dottor Mario Ferretti (bolognese). Le Scuole Elementari, con la loro elegante architettura e gli ampi finestroni ad arco, furono inaugurate nell'ottobre del 1912. Sempre al 1912 risale il primo teatro (Sala Gobbato), decorato dallo scultore latisanese Francesco Ellero.\nLe due Grandi Guerre del novecento videro Latisana protagonista data la sua posizione geografica e strategica. Nel 1917, a seguito della rotta di Caporetto, Latisana, come tutto il Friuli, venne occupata dall'esercito austro-ungarico. Nel corso della ritirata la cittadina fu pesantemente bombardata: oltre 100 case, le sue chiese e i due ponti, stradale e ferroviario, furono distrutti. Oltre 160 latisanesi morirono complessivamente nel corso della Grande Guerra. Dopo il conflitto vennero costruiti dei ponti provvisori, successivamente sostituiti da nuovi ponti uguali a quelli prebellici (1923).\nNel 1921 apr\u00ec il Politeama LEGA (oggi Teatro Odeon). Nel 1926 venne inaugurata la strada (oggi SR354) di collegamento con la nuova localit\u00e0 balneare di Lignano, originariamente raggiungibile solo in barca. Sempre negli anni '20, il Consorzio di Trasformazione Fondiaria Bassa Friulana avvi\u00f2 la bonifica del territorio perilagunare, nella parte sud del territorio comunale. Nel 1929 venne inaugurata la Cantina Sociale Cooperativa e nel 1935 la prima latteria ternaria comunale (nella frazione di Latisanotta). Nel 1937 Latisana venne servita dall'acquedotto.\nLa Seconda guerra mondiale coinvolse la cittadina friulana in modo ancora pi\u00f9 disastroso. A partire dal 10 settembre 1943, in seguito all'armistizio di Cassibile, fu inclusa insieme al resto del Friuli e alla Venezia Giulia nella Zona di Operazioni del Litorale Adriatico, posta sotto il diretto controllo del Terzo Reich. Il 19 maggio 1944, il bombardamento degli Alleati (che ebbe come obiettivo i due ponti stradale e ferroviario sul fiume Tagliamento) provoc\u00f2 88 morti e la distruzione completa del centro di Latisana, insieme a quello vicino di San Michele al Tagliamento. Latisana fu liberata dalle truppe alleate il 1\u00ba maggio 1945. I nuovi ponti, ferroviario e stradale, in sostituzione di quelli provvisori realizzati in seguito ai bombardamenti, furono inaugurati rispettivamente nel 1947 e nel 1952.\nDal secondo dopoguerra a oggi.\nIl 10 dicembre 1948 lo scrittore e futuro premio Nobel per la letteratura Ernest Hemingway, di passaggio mentre si stava recando a una battuta di caccia presso una tenuta in localit\u00e0 San Gaetano (Caorle), nei pressi dell'incrocio delle \"Quattro Strade\" (ora Piazzale Osoppo), incontr\u00f2 per la prima volta la sua futura amante Adriana Ivancich. Questo evento \u00e8 stato narrato nel romanzo \"Di l\u00e0 del fiume e tra gli alberi\", pubblicato nel 1950. Il luogo dell'incontro \u00e8 oggi segnalato da una targa commemorativa, installata in occasione del 70\u00ba anniversario dell'evento. Hemingway fece ritorno a Latisana il 15 aprile 1954 in occasione di un suo viaggio in Italia; \u00e8 ricordato il suo pranzo al ristorante \"Bella Venezia\", che allora non si trovava nella sua sede attuale, ma di fronte alla canonica in Via Vendramin.\nNel 1950 il comune venne interessato marginalmente dalle proteste dei braccianti note come Lotte del Cormor, che coinvolsero maggiormente altre aree della Bassa Friulana.\nNel 1959 la frazione di Lignano Sabbiadoro, nel frattempo affermatasi come localit\u00e0 balneare di fama internazionale e cresciuta demograficamente, in seguito ad una protesta dei suoi residenti, divent\u00f2 comune autonomo.\nIl 15 aprile 1962 il comune fu insignito del titolo di \"Citt\u00e0 mutilata di guerra\", a causa delle ingenti distruzioni e perdite di vite umane subite dalla cittadina nel corso dei due conflitti mondiali. Nel 1963 Latisana entr\u00f2 a far parte della nuova Regione Autonoma Friuli Venezia Giulia. Negli anni '60 due nuove tragedie colpirono il paese: il fiume Tagliamento esond\u00f2 il 2 settembre 1965 ed il 4 novembre 1966 causando notevoli danni e soprattutto alcune vittime (11 nel 1965 e 4 nel 1966).\nNel 1970 venne completata l'Autostrada A4 Venezia - Trieste, che serve anche Latisana con il suo omonimo svincolo (completamente ricostruito pi\u00f9 a est nel 2009), situato nel vicino comune di Ronchis. Nei primi anni settanta inizi\u00f2 lo sviluppo del porto turistico di Aprilia Marittima, situato sulla Laguna di Marano nei pressi di Lignano Sabbiadoro, a cavallo fra i comuni di Latisana e Marano Lagunare. Nel 1981 l'appuntato Enea Codotto, originario della frazione di Gorgo, fu ucciso nei pressi di Padova da un gruppo di terroristi di estrema destra. A lui sono state intitolate la piazza di Gorgo e la caserma dei Carabinieri.\nCon Decreto del Presidente della Regione Friuli Venezia Giulia dell'11 maggio 2004 il comune ha ottenuto il titolo di citt\u00e0. Nel 2005 lo stadio del capoluogo ed il palazzetto dello sport hanno ospitato alcune gare della VII edizione del Festival olimpico della giovent\u00f9 europea di Lignano Sabbiadoro. Nel 2006 \u00e8 stato aperto al pubblico, lungo il fiume Tagliamento fra il capoluogo e la frazione di Gorgo, il Parco dei Pappagalli, parco unico in Europa nel suo genere in cui erano ospitati moltissimi esemplari di pappagalli provenienti da varie parti del mondo. Tuttavia il parco ha chiuso definitivamente nel 2013 a causa di difficolt\u00e0 economiche e ora si trova in stato di abbandono. Una nuova alluvione, di minore entit\u00e0 rispetto a quelle degli anni '60 e che non provoc\u00f2 vittime, ha colpito il paese il 27 maggio 2007; questa non \u00e8 stata un'esondazione del Tagliamento ma \u00e8 stata bens\u00ec dovuta dall'inefficienza della rete di scolo in seguito a un periodo di piogge abbondanti. Il 16 gennaio 2008, in seguito a un altro evento di maltempo, \u00e8 crollato un famoso albero secolare nel Giardino Rossetti (ex Peloso-Gaspari), nei pressi dell'oratorio parrocchiale in Via Vendramin. Si trattava di un esemplare di Zelkova Crenata (o Olmo del Caucaso), piantato nel 1792 dall'agronomo Gaspare Luigi Gasperi, di ritorno da un viaggio in Asia. Al momento del crollo, con un'altezza di 42,35 metri e una circonferenza di oltre 9 era l'albero pi\u00f9 alto e pi\u00f9 grosso di tutto il Friuli Venezia Giulia.\nIl 1\u00ba luglio 2016 Latisana \u00e8 entrata a far parte, dell'UTI Riviera - Bassa Friulana, divenendone il capoluogo. La Provincia di Udine, di cui Latisana faceva parte, \u00e8 stata definitivamente soppressa il 22 aprile 2018. Dal 28 dicembre 2020, l'UTI Riviera - Bassa Friulana \u00e8 stata sostituita dalla Comunit\u00e0 Riviera Friulana, che comprende il territorio dell'ex UTI pi\u00f9 il comune di Rivignano Teor.\nA Latisana e in altri 11 comuni limitrofi si producono i vini DOC Friuli Latisana.\nSociet\u00e0.\nEvoluzione demografica.\nNel 2011 il comune sfior\u00f2 i 14000 abitanti, dato leggermente in diminuzione negli ultimi anni. Ciononostante, la popolazione del comune \u00e8 andata generalmente aumentando nel corso dei decenni. I dati censuari fino al 1951 includono anche i residenti del comune di Lignano Sabbiadoro, staccatosi da Latisana nel 1959.\nLingue e dialetti.\nA Latisana, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Latisana rientra fra le varianti appartenenti al friulano centro-orientale.Viene parlato anche un dialetto veneto particolarmente affine al dialetto veneto-udinese. Storicamente quest'ultimo veniva parlato soprattutto nel centro storico, tradizionalmente soggetto all'influenza della Serenissima, mentre nella periferia e nelle frazioni predominava il friulano. Questa distinzione si \u00e8 fatta sempre pi\u00f9 debole nel corso degli ultimi decenni a causa degli spostamenti sempre pi\u00f9 frequenti della popolazione.\nInfrastrutture e trasporti.\nOspedale.\nLatisana \u00e8 dotata di un Ospedale all'avanguardia fornito di Area Emergenza, di un Dipartimento Materno-Infantile il quale annovera sia il Punto Nascita che ambulatori e degenze pediatriche h24, piastra ambulatoriale, Centro Dialisi, RSA, Hospice, Distretto Sanitario, Radiologia, Risonanza Magnetica, Chirurgia e soddisfa le esigenze di migliaia di abitanti della zona e non ogni settimana.\nStrade.\nIl comune \u00e8 servito dallo svincolo di Latisana sull'autostrada A4. \u00c8 attraversato anche dalla SS14 Venezia-Trieste e vi ha origine la SS354 Per Lignano. La SR ex SP7 collega il capoluogo a Pozzuolo del Friuli, la SR ex SP102 collega il capoluogo a Precenicco, mentre la SR ex SP56 collega la frazione di Pertegada a Precenicco. \nAttraverso una circonvallazione dei centri urbani di Latisana e Ronchis \u00e8 collegata alla SR95 \"Ferrata\", che unisce Portogruaro a Udine.\nNelle immediate vicinanze, a San Michele al Tagliamento originano la SP42 \"Jesolana\" per Jesolo e la SR74 per Bibione.\nFerrovie.\nIl comune \u00e8 attraversato dalla ferrovia Venezia-Trieste ed \u00e8 servito dalla stazione di Latisana-Lignano-Bibione, nella quale fermano tutti i treni regionali, regionali veloci e a lunga percorrenza Intercity, Frecciarossa, Frecciargento e Italo\nAutobus e taxi.\nLatisana \u00e8 servita da diverse linee urbane ed extraurbane di autobus delle societ\u00e0 SAF (da e per Udine, Lignano Sabbiadoro, Cervignano del Friuli, Codroipo, Manzano e Grado), ATVO (da e per San Michele al Tagliamento, Portogruaro, San Don\u00e0 di Piave, Venezia-Mestre e Bibione), ATAP (da e per San Vito al Tagliamento e Pordenone) e APT Gorizia (da e per Cervignano del Friuli e Monfalcone cantieri, Lignano-Gorizia e Lignano-Trieste). Tutte queste linee fanno capo all'autostazione situata sull'altro lato della ferrovia rispetto alla stazione ferroviaria. Nel territorio comunale gli autobus effettuano fermate presso le localit\u00e0 di Latisanotta, Paludo, Sabbionera, Gorgo centro, Gorgo bivio, Pertegada centro, Pertegada bivio, Aprilia Marittima e Bevazzana, oltre al trasporto urbano per le scuole e l\u2019ospedale.\nLa fermata dei taxi si trova di fronte alla stazione ferroviaria.\nTrasporto acqueo.\nPer le imbarcazioni da diporto sono disponibili tre darsene sulla Laguna di Marano in localit\u00e0 Aprilia Marittima. Altri approdi sono disponibili nei vicini centri di Lignano Sabbiadoro, Bibione, Marano Lagunare, Precenicco e Palazzolo dello Stella. Il fiume Tagliamento (dal centro di Latisana alla foce) e l'Idrovia Litoranea Veneta sono navigabili con piccole imbarcazioni.\nAmministrazione.\nLa casa comunale \u00e8 ubicata in Piazza Indipendenza n\u00ba 74."}
{"id": "35534", "revid": "1437331", "url": "https://it.wikipedia.org/wiki?curid=35534", "title": "Dormelletto", "text": "Dormelletto (\"Droml\u00e8t\" in piemontese, \"Druml\u00e8t\" in lombardo) \u00e8 un comune italiano di abitanti della provincia di Novara in Piemonte.\nIl comune e la sua storica localit\u00e0 \"Dormello\" sono storicamente famosi, specie nel mondo dell'Ippica, per l'allevamento dei cavalli da corsa (razza Dormello \u2013 Olgiata) alla quale appartennero cavalli celebri come Nearco, Bellini, Donatello II e il celeberrimo \"Cavallo del secolo\" Ribot. Per diversi anni, soprattutto a partire dagli anni 30, Dormelletto e \"Dormello\" sono stati considerati il centro dell'ippica mondiale: grazie anche al lavoro cominciato da Federico Tesio, l'80% dei cavalli da galoppo nel mondo provengono proprio da queste terre.\nNel comune oltre la Riserva naturale speciale dei Canneti di Dormelletto si trova una parte del Parco naturale dei Lagoni di Mercurago, uno dei Siti palafitticoli preistorici attorno alle Alpi, dal 2011 compreso nell'elenco del patrimonio dell'umanit\u00e0 dell'UNESCO.\nGeografia fisica.\nIl comune di Dormelletto \u00e8 situato nella parte pi\u00f9 meridionale ed estrema del Lago Maggiore (che poi diventa Ticino) e, trovandosi tra Castelletto Sopra Ticino e Arona, \u00e8 parte della regione Piemonte.\nDormelletto \u00e8 costituito da tre fasce di diversa altitudine. La prima, pi\u00f9 bassa, conosciuta sin dal 1722 come \"Dormello\" che affaccia direttamente sul Lago maggiore anche attraverso diverse spiagge dove, tra le altre cose, \u00e8 presente la Riserva naturale speciale dei Canneti di Dormelletto. Invece, nella parte pi\u00f9 collinare - seconda e terza fascia - sorgono i villaggi di Dormello e Dormelletto (e, pi\u00f9 lontano, Mercurago e Glisente), nonch\u00e9 il Parco dei Lagoni.\nIl comune dista circa 36\u00a0km da Novara, una trentina da Varese e l'Aeroporto di Milano-Malpensa e 56\u00a0km da Milano.\nStoria.\nEt\u00e0 antica.\nLa storia abitativa di Dormelletto sembra risalire all'et\u00e0 del Ferro come testimoniato da alcuni reperti e ritrovamenti storici. Infatti, intorno al 1987 furono ritrovate una cinquantina di tombe insieme a numerosi altri oggetti (vasi di ceramica, punte di lancia, falcetti da contadino, cavigliere e bracciali in bronzo) che appartenevano proprio alla popolazione gallica e che risalgono al periodo compreso tra la fine del III e gli inizi del I secolo a.C.\nNel 2006, a seguito di alcuni scavi per la ricostruzione della scuola elementare, sono state rinvenute decine di nuove tombe, che fanno ipotizzare la presenza di un'enorme necropoli gallica.\nDa Dormelletto, in epoca romana, passava la \"via Severiana Augusta\", strada romana consolare che congiungeva \"Mediolanum\" (la moderna Milano) con il \"Verbannus Lacus\" (il Lago Verbano, ovvero il Lago Maggiore, e da qui al passo del Sempione (lat. \"Summo Plano\").\nLe prime fonti scritte.\nLe prime citazioni scritte relative al paese di Dormelletto sono successive all'anno Mille. Dalle testimonianze di Guglielmo di Sizzano e Gualberto di Oleggio, datate 1157, si apprende come entrambi i canonici fossero presenti all'inaugurazione della chiesa di Santa Maria Assunta.\nL'et\u00e0 Borromea.\nDal XV secolo Dormelletto fortifica il legame con la vicina Arona, infeudato con essa nel 1439 e posto sotto il controllo di Vitaliano Borromeo. Da qui inizia l'et\u00e0 Borromea. Le vicende storiche delle due citt\u00e0 vennero condivise per pi\u00f9 di due secoli.\nEt\u00e0 contemporanea.\nIl moderno Comune di Dormelletto fu istituito staccando le frazioni di Dormello e Dormelletto dall'allora comune di Mercurago con legge del 1901, in vigore dall'anno successivo .\nSimboli.\nLo stemma del Comune di Dormelletto testimonia il secolo dei campioni dell'ippica poich\u00e9 vanta un emblematico cavallo al galoppo e la croce di sant'Andrea (rossa in campo bianco), la stessa che era dipinta sopra un muro esterno di Villa Tesio e che, nel tempo, \u00e8 diventata uno dei simboli della riscossa italiana nel mondo sul dorso dei fantini.\nMonumenti e luoghi d'interesse.\nArchitetture civili.\nOggi, senza Federico Tesio e i Marchesi Incisa, sulla passione per l'ippica prevalgono gli alti costi di gestione del complesso dell'allevamento ippico agonistico; solo alcune di quelle cascine hanno mantenuto la tradizione di allevamento ippico grazie alla passione dei nuovi aspiranti Maghi, come negli attuali allevamenti della cascina \"Cucchetta\", \"Moretta\", della \"Surga\" e del \"Montaccio\".\nAree naturali.\nDal Comune di Dormelletto \u00e8 possibile accedere al Parco naturale dei Lagoni di Mercurago,la cui superficie di 473 ettari \u00e8 suddivisa tra i comuni di Arona, Comignago, Dormelletto e Oleggio Castello. Questo parco comprende prati-pascoli dove si pratica l'allevamento di cavalli da corsa, boschi, brughiere e una ricca zona umida di paludi e stagni. Dal 2011 \u00e8 stato riconosciuto nell'elenco del patrimonio dell'umanit\u00e0 dell'UNESCO come uno dei Siti palafitticoli preistorici attorno alle Alpi.\nLungo la riva piemontese del Lago Maggiore, per una lunghezza approssimativa di quattro chilometri ed una superficie di 157 ettari circa si estende la Riserva naturale speciale dei Canneti di Dormelletto che, insieme alla Riserva naturale speciale Fondo Toce, rappresenta l'unico esempio di vegetazione sponduale dominata dal fragmiteto (comunemente noto come canna di palude) sulla sponda occidentale del lago. La riserva \u00e8 un rilevante luogo di studio dell'avifauna locale.\nNel territorio comunale di Dormelletto, in Via Riviera, vicino al confine con il comune di Arona, \u00e8 presente un Salice bianco che, a inizio 2018, \u00e8 stato incluso dal Ministero delle politiche agricole alimentari e forestali nell'elenco nazionale degli alberi monumentali.\nLocalit\u00e0 \"La Rotta\".\nLa localit\u00e0 \"La Rotta\" si trova quasi al confine col comune di Castelletto Ticino. Non \u00e8 indicata dalla segnaletica verticale perch\u00e9 a livello amministrativo non \u00e8 una frazione, nonostante la rilevanza storica. Nella prima met\u00e0 del Settecento nella localit\u00e0 \"la Rotta\" si trovavano cinque cascine. Della cascina pi\u00f9 importante (oggi in via Amalfi al n.11/19) erano comproprietari il conte Carlo Borromeo e le Suore della Visitazione di Arona. Acquistate nella prima met\u00e0 del nostro secolo da Federico Tesio vennero in seguito ristrutturate e utilizzate, insieme ai prati circostanti, per l'allevamento dei cavalli della prestigiosa scuderia \"Tesio\". Recentemente alienate dalla propriet\u00e0, con la conseguente modifica della destinazione d'uso, si trovano ai n. 24 e 26 di via Ribot.\nCultura.\nEventi e manifestazioni.\nDormelletto propone durante l'anno numerosi eventi. Le manifestazioni pi\u00f9 importanti, che coinvolgono il maggior numero di persone e che richiamano molti turisti sono:\nInfrastrutture e trasporti.\nNel comune di Dormelletto esistono due stazioni ferroviarie:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 \"G.S.D. Dormelletto 1974\" che milita nel girone A piemontese e valdostano di Promozione. I colori sociali sono: il bianco e l'azzurro. \u00c8 nato nel 1974."}
{"id": "35536", "revid": "1354930", "url": "https://it.wikipedia.org/wiki?curid=35536", "title": "Fontaneto d'Agogna", "text": "Fontaneto d'Agogna (\"Funtanei\" in lombardo, \"Fontan\u00e8j\" in piemontese) \u00e8 un comune italiano di abitanti della provincia di Novara e facente parte dell'area delle Colline novaresi. Parte del suo territorio \u00e8 compresa nella Riserva naturale orientata delle Baragge.\nGeografia fisica.\nIl comune si trova a circa 26\u00a0km a nord-ovest del capoluogo, nel cosiddetto medio novarese. Il territorio \u00e8 prevalentemente pianeggiante, con zone collinari al confine con Romagnano Sesia e Cavallirio.\nIdrografia.\nFontaneto d'Agogna \u00e8 attraversata dai torrenti Agogna e Sizzone. Sul territorio comunale sono presenti numerosi fontanili che stillano acqua alimentata da falde acquifere poco profonde. Si segnalano in particolare: la cosiddetta \"Fontana di San Martino\" le cui acque erano tradizionalmente oggetto di culto; il fontanile delle Botti sul confine meridionale del Comune; il Cavo Ferri presso l'area industriale; il Cavo Oriale in centro paese; il Cavo Borromeo presso il ponte sul torrente Agogna; il Cavo Cacciana presso l'omonima frazione; il \"Fontanone\" in collina.\nStoria.\nIl toponimo Fontaneto (derivante da latino \"fontana\", di fonte, qui collettivizzata tramite il suffisso -\"etum\") si riferisce alla presenza di numerose sorgenti d'acqua sul territorio comunale. L'importanza dell'acqua nella storia del paese si nota anche dalla presenza, nello stemma comunale, dei due torrenti e di cinque fonti zampillanti. Il primo documento che attesti la fondazione di un \"castrum\" nel territorio che oggi corrisponde a Fontaneto d'Agogna risale al 908 ad opera di Berengario I.\nA fronte della diffusione della pataria, il movimento che si opponeva alla dilagante corruzione negli ambienti del clero, nel novembre del 1057 a Fontaneto fu indetto un sinodo per la sua condanna, ad opera dell'arcivescovo Guido da Velate.\nIl \"castrum\" fortificato di Fontaneto, cos\u00ec come quelli di altri paesi del novarese, fu demolito nel 1362 per volere di Galeazzo II Visconti che in quegli anni era in guerra con il Marchese del Monferrato Giovanni II; la decisione fu presa per evitare che il \"castrum\" cadesse in mano nemica. Risale al Quattrocento un intervento di recupero del \"castrum\" tramite la costruzione al suo interno di una torre per volont\u00e0 del consigliere del duca Gian Galeazzo Visconti, Manfredo Barbavara. Nonostante la torre di guardia, Fontaneto fu saccheggiata da Facino Cane, nemico dei Barbavara, e riusc\u00ec a risollevarsi solo nel 1456, dopo la costruzione di un nuovo grande castello sui resti di antichi edifici abbaziali.\nNel XVI secolo la popolazione fu decimata a causa delle epidemie di tifo e peste, in seguito alle quali si costituirono delle confraternite caritative. Nel corso della dominazione spagnola nel novarese, il castello di Fontaneto fu fulcro di numerosi scontri tra le truppe spagnole e francesi che si risolsero con la distruzione del castello (che venne poi ricostruito sotto le vesti di palazzo signorile) e di numerose chiese e abitazioni.\nRisale al XVIII secolo il passaggio di Fontaneto d'Agogna e dell'intero novarese ai Savoia. Nell'Ottocento il castello e le altre strutture viscontee passarono di propriet\u00e0 ad altre famiglie, tra cui i Colleone, i Del Maino e i Rovida.\nNel corso della prima guerra mondiale numerose furono le perdite in termini di vite umane nei vari fronti, come testimonia il monumento ai caduti di Piazza della Vittoria. Cos\u00ec come Suno, Borgomanero e altri comuni, Fontaneto fu protagonista della Resistenza nel medio novarese durante la seconda guerra mondiale. Il 20 settembre 1944 le forze fasciste saccheggiarono e incendiarono buona parte della frazione Cacciana, a sud dell'abitato di Fontaneto: 54 tra cascinali e abitazioni furono distrutti e gran parte del bestiame ucciso. La decisione di incendiare la frazione fu molto probabilmente conseguenza dell'appoggio di un'industria molitoria con sede nelle immediate vicinanze della Cacciana e di gran parte degli abitanti della frazione nei confronti dei partigiani.\nLa frazione fu ricostruita in tempi brevi; in ricordo dell'incendio \u00e8 oggi presente un monumento realizzato da un artista fontanetese presso l'entrata nord dell'abitato. Nel Novembre del 2014 e nel Dicembre 2019 il paese viene interessato dall'esondazione dei torrenti Agogna e Sizzone.\nSociet\u00e0.\nEtnie e minoranze straniere.\nGli stranieri residenti nel comune sono 159, ovvero il 6% della popolazione. Di seguito sono riportati i gruppi pi\u00f9 consistenti:\nCultura.\nMedia.\nFontaneto d'Agogna \u00e8 stata sede di \"Up! Radio\" (ex Puntoradio), un'emittente radiofonica che copriva principalmente le province di Novara e Vercelli. Ora la sede \u00e8 situata a Milano.\nInfrastrutture e trasporti.\nIl territorio comunale \u00e8 posto lungo la SP229 del Lago d'Orta che collega in direzione nord-sud il capoluogo Novara con Gravellona Toce.\nPresso la frazione di San Martino si trova l'uscita denominata \"Borgomanero\" dell'Autostrada A26 dei Trafori.\nServizi di autobus collegano il paese sia con Borgomanero che con Novara.\nAl confine con il comune di Cressa \u00e8 presente la stazione ferroviaria di Cressa-Fontaneto della linea Domodossola-Novara.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35537", "revid": "124705930", "url": "https://it.wikipedia.org/wiki?curid=35537", "title": "Lauco", "text": "Lauco (\"Lauc\" in friulano) \u00e8 un comune italiano di 651 abitanti del Friuli-Venezia Giulia. Fa parte del club dei borghi autentici d'Italia.\nGeografia fisica.\nLauco sorge a 719 m s.l.m., nella regione alpina della Carnia, adagiato su un altipiano che si estende dal monte Arv\u00e8nis (1.968 m) allo sperone roccioso che sovrasta il Tagliamento, da cui si domina la valle sottostante col vicino paese di Villa Santina.\nStoria.\nIl nome di Lauco \u00e8 menzionato per la prima volta nel 914, ma alcuni rinvenimenti (una spada con fodero e un rasoio, risalenti alla prima met\u00e0 del II secolo a.C.), sono tracce di una frequentazione gi\u00e0 in epoca romana, ma vi sono anche, poco prima del centro abitato di Allegnidis, reperti di tombe pre-romane. Con i Romani fece parte della regione X \"Venetia et Histria\". Il territorio appartenne nel medioevo al Patriarcato di Aquileia, pass\u00f2 quindi nel 1420 alla Repubblica di Venezia e nel 1797 all'impero asburgico. Annesso all'Italia nel 1866, dopo la terza guerra di indipendenza, fu interessato dall'avanzata degli austro-ungarici dal 1917 al 1918, durante la prima guerra mondiale, in seguito alla disfatta italiana a Caporetto, e ancora a quella tra il 1944 e il 1945.\nSociet\u00e0.\nLingue e dialetti.\nA Lauco, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Lauco rientra fra le varianti appartenenti al friulano carnico.\nCultura.\nCuriosit\u00e0.\nNarra una leggenda popolare che anni e anni or sono san Pietro fosse di passaggio per le montagne della Carnia per insegnare alle genti i dieci comandamenti. Giunto nei pressi dell'altopiano di Lauco per\u00f2 una delle tavole che contenevano i comandamenti cadde e si scheggi\u00f2; ora al settimo comandamento \"\"Non rubare\" mancava il \"non\"...e gli abitanti dell'altopiano prontamente ubbidirono. Da qui il detto diffuso in Carnia \"Trave e Davai, Lauc e Vinai, un galantomp no si cjate mai. Il pui galantomp al \u00e8 st\u00e2t un pr\u00eadi ch'al veve rob\u00e2t nomo siet vacjes\"\" (\"A Trava e Avaglio, Lauco e Vinaio non si incontra mai un gentiluomo. Il pi\u00f9 gentiluomo fu un prete che aveva rubato solo sette mucche.\").\nGeografia antropica.\nFrazioni.\nLe sue frazioni sono:\nVi sono poi le piccole borgate di Chiassis (di sopra e di sotto), Sot Crez, Isimidi, Chiauians, Porteal, Pridignel, Runchia, Plugna, Fuessa, Uerpa, Vas, Pesmolet, Val di Lauco, Chiamps e Trischiamps.\nAmministrazione.\nIl comune fa parte dell'associazione dei comuni del \"Parco intercomunale delle Colline Carniche\" costituita nel 2007 insieme ai comuni di Enemonzo, Raveo e Villa Santina.\nSport.\nSono presenti sull'altipiano tre piste per lo sci di fondo a quota 1.000 m s.l.m.; la prima di 3\u00a0km di lunghezza, la seconda di 5\u00a0km e la terza di 8\u00a0km. Sul monte Sadi, in localit\u00e0 Val di Lauco, si trova invece una pista di discesa, dotata di una sciovia a funi alte della lunghezza di circa 700 m, che porta a quota 1400 m s.l.m. Esistono inoltre tracciati di interesse paesaggistico per mountain bike e trekking."}
{"id": "35538", "revid": "1862310", "url": "https://it.wikipedia.org/wiki?curid=35538", "title": "Gaiola", "text": "Gaiola (\"Gaj\u00f2la\" in piemontese, \"Gaiola\" in occitano) \u00e8 un comune italiano di 585 abitanti della provincia di Cuneo in Piemonte.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nMonumenti e luoghi d'interesse.\nAree naturali.\nI soffioni boraciferi.\nSulla cima di una delle montagne nel circondario di Gaiola ci sono dei soffioni boraciferi. Essi sono dei buchi nel terreno di dimensioni variabili (il pi\u00f9 grande \u00e8 circa due metri di diametro e profondo venti) da cui fuoriesce aria calda.\nInfrastrutture e trasporti.\nTra il 1914 e il 1948 Gaiola fu servita dalla tranvia Cuneo-Borgo San Dalmazzo-Demonte. Attualmente il paese \u00e8 servito dalla linea 93 Cuneo-Vinadio, gestita da Bus Company.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Valle Stura."}
{"id": "35539", "revid": "260676", "url": "https://it.wikipedia.org/wiki?curid=35539", "title": "Galliate", "text": "Galliate (\"Gaj\u00e0\" in piemontese, \"Galiaa\" in lombardo) \u00e8 un comune italiano di abitanti della provincia di Novara in Piemonte.\nGeografia fisica.\nGalliate dista circa 7\u00a0km dal centro di Novara. Dall'ultimo edificio di Galliate al primo edificio di Pernate (frazione di Novara), ci sono appena 400/500 metri circa. Dista circa 45\u00a0km da Milano e 100\u00a0km da Torino.\nIl comune \u00e8 situato ai margini della valle del Ticino ed \u00e8 compreso nel Parco naturale della Valle del Ticino.\nIl centro di Galliate \u00e8 circoscritto da un insieme di viali alberati, che in tutto sono 5. Il primo \u00e8 viale Leonardo da Vinci, che parte da piazza San Giuseppe, in prossimit\u00e0 dell'acquedotto, e arriva nei pressi dell'inizio di via Varallino. Il secondo \u00e8 viale Beato Quagliotti, che nasce nei pressi dell'incrocio tra viale Leonardo da Vinci e via Varallino e termina nei pressi della chiesa di Sant'Antonio, nel punto in cui si immette via Antonio Gramsci. Dopo la chiesa di Sant'Antonio prende il nome di viale Dante Alighieri, il quale termina quando il viale diventa via Novara. Il quarto viale \u00e8 viale Camillo Benso Conte di Cavour, conosciuto anche come \"il viale delle poste\" nonostante le poste si trovino in via Giulio Pastore, una brevissima traversa del viale. Il quinto e ultimo viale \u00e8 viale Teresa Orelli, il pi\u00f9 breve, che termina in piazza San Gaudenzio dove parte la strada che porta a Cameri e Bellinzago.\nAltre strade importanti per Galliate sono:\nStoria.\nIl suffisso \u201c-ate\u201d del toponimo indica una probabile origine celtica.\nI primi significativi stanziamenti risalgono all'et\u00e0 del Bronzo Finale (XII-X secolo a.C.); in epoca romana il suo territorio, abitato stabilmente, fu interessato dalla centuriazione. Numerosi sono i reperti archeologici rinvenuti in diverse zone circostanti il paese, testimonianza di coloro che si trovarono ad abitare queste terre e che qui lasciarono tracce del loro passaggio. In una vasta area situata a nord dell'abitato, vennero infatti ritrovati oggetti risalenti al periodo tra l'et\u00e0 del ferro e l'et\u00e0 romana.\nIl nome Galeatum compare per la prima volta in un documento databile attorno all'840 d.C. Il primo nucleo abitativo (poi chiamato Galliate Vecchio) si costitu\u00ec in regione Scaglia, a ridosso di una strada che ricalcava l'antico percorso del \"cardo maximus\" romano. Qui sorse un castello (di cui non rimangono tracce), il castrum concesso nel 911 d.C. da Berengario I come difesa alle scorrerie degli Ungari.\nIn contrapposizione al centro abitato che faceva capo a Novara, verso il Mille, l'arcivescovo di Milano, per ampliare la sua egemonia al di l\u00e0 del Ticino, fece costruire un nuovo villaggio pi\u00f9 a est del precedente (che una pergamena del 1092 chiamer\u00e0 \"Galliate Nuovo\") dotandolo di un castello, gi\u00e0 attestato nel 1057. Alla fine dell'XI secolo le terre di Galliate erano cos\u00ec divise tra due villaggi e due castelli legati a due vescovi in contrasto tra loro: Galliate Vecchio al vescovo di Novara, Galliate Nuovo a quello di Milano.\nNel 1154 Federico Barbarossa, nemico di Milano e alleato di Novara, fece radere al suolo il ponte, il villaggio e il castello del nuovo borgo, che in breve fu per\u00f2 ricostruito dai Milanesi.\nLa contesa del comune di Galliate riprese tra il XIII secolo e il XIV secolo, periodo in cui Novara tent\u00f2 di imporre la propria autorit\u00e0 su Galliate distruggendo i due castelli e riaccendendo cos\u00ec la lotta con Milano. In questa occasione, gli abitanti del villaggio non rimasero impassibili e dando prova del loro forte carattere, lottarono in difesa della loro libert\u00e0. Il simbolo del Borgo, un gallo dall'aspetto fiero e combattivo, ben rappresenta tale indole.\nNel 1356 Galeazzo Visconti rientr\u00f2 in possesso dei territori galliatesi, trasformandoli in piazzaforte militare per la difesa dei territori del medio Ticino; il villaggio acquis\u00ec in questo modo una gran importanza strategica per Milano, attestata anche dagli Statuti concessi nel 1396 e riconfermati nei due secoli successivi. Alla caduta dei Visconti, il borgo di Galliate pass\u00f2 agli Sforza che nel 1450 lo cedettero come feudo a un proprio condottiero, Ugolino Crivelli, e lo eressero in contea dotandolo di uno stemma, in cui spiccava un gallo d'oro in campo azzurro.\nIl castello, ristrutturato in et\u00e0 viscontea con l'accorpamento dell'antico recetto, raggiunse le dimensioni attuali tra il 1476 e il 1496, quando fu scelto come fastosa residenza ducale degli Sforza, che intanto si erano ripresi la contea. Galeazzo Maria prima, Ludovico il Moro poi, lo utilizzarono per le loro cacce nella valle del Ticino.\nNel 1532 Galliate divenne feudo del ramo Caravaggio degli Sforza, subendo le conseguenze delle lotte tra Spagnoli e Francesi.\nCon la Pace di Vienna del 1738, Galliate pass\u00f2 ai Savoia, entrando nel periodo napoleonico a far parte del Regno d'Italia e ritornando al Regno di Sardegna con la restaurazione.\nDurante la Seconda guerra d'indipendenza, nel 1859, il paese ospit\u00f2 il quartier generale di Vittorio Emanuele II.\nNella seconda met\u00e0 dell'Ottocento sorsero a Galliate le prime manifatture tessili, soprattutto rivolte alla lavorazione del cotone, ditte che furono elemento trainante dello sviluppo del paese nel corso del Novecento, trasformandolo da borgo rurale a centro industriale.\nMonumenti e luoghi d'interesse.\nIl cuore di Galliate \u00e8 la rettangolare piazza Vittorio Veneto sulla quale si affacciano il Castello Sforzesco, il campanile e l'abside della Chiesa Prepositurale dei Santi Pietro e Paolo. Da un lavoro di ricerca, durato circa tre anni e condotto da cinque universit\u00e0 europee con il sostegno della Comunit\u00e0 Europea, sono stati presentati nel 2007 a Venezia una mostra e un convegno dal titolo \"Piazze d'Europa, piazze per l'Europa\", attraverso cui viene messa in risalto non solo la piazza come luogo d'arte ma anche come spazio sociale, aperto alla cittadinanza. A seguito di questa iniziativa la piazza di Galliate \u00e8 stata elencata tra le 60 piazze europee esemplari per una fruibilit\u00e0 pubblica e luogo di convivenza umana.\nArchitetture religiose.\nChiesa prepositurale dei Santi apostoli Pietro e Paolo.\nLa chiesa parrocchiale dei Santi Pietro e Paolo venne progettata dal sacerdote-architetto don Ercole Marietti e fu edificata tra il 1851 ed il 1863, sul sito di una precedente chiesa. L'edificio \u00e8 in stile neogotico con pianta a croce latina sormontata al centro da una cupola ottagonale; la facciata \u00e8 ornata da lesene e bande orizzontali bicromatiche; l'interno \u00e8 suddiviso in tre navate con 8 cappelle laterali e due grandi cappelle alle estremit\u00e0 del transetto. Le cappelle sono ornate da dipinti e statue risalenti ad un periodo compreso tra il Quattrocento e l'Ottocento. Lo scurolo, progettato nel 1889 sempre dal Marietti, conserva le reliquie dei SS. Martiri Giusto e Aurelio che, insieme al frate francescano San Giuseppe Maria Gambaro, martirizzato in Cina, sono i Santi patroni della citt\u00e0. La solenne ricorrenza cade ogni anno la quarta domenica di settembre. All'interno dell'imponente edificio religioso \u00e8 conservato un pregevole organo a sistema tubolare di 27 pedali e provvisto di 1944 canne, opera della ditta \"Carlo I Vegezzi Bossi\" di Torino del 1913, collocato in sostituzione del precedente del 1863 posato dai fratelli \"Lorenzo e Cesare Bernasconi\" di Busto Arsizio e progettato dai sacerdoti galliatesi \"professori organisti\" Giacomo e Adamo f.lli Masini.\nPrincipali ricorrenze liturgiche: 11 maggio, Solennit\u00e0 della Dedicazione; 29 giugno, Solennit\u00e0 dei SS. apostoli Pietro e Paolo; 4\u00aa domenica di settembre, Solennit\u00e0 patronale dei SS. Martiri Giusto, Aurelio e San Giuseppe Maria Gambaro.\nIl campanile, ideato dall'ing. galliatese Antonio Rigorini, la cui costruzione occup\u00f2 gli anni dal 1871 al 1880, doveva raggiungere i 93 metri d'altezza ma, a causa di problemi economici, venne interrotto alla quota di 45 metri. Sulla sua sommit\u00e0 \u00e8 presente un apprezzabile concerto di nove campane in re bemolle maggiore calante (diapason 440\u00a0Hz), fatto fondere dal prevosto mons. cav. Serafino Gemelli nel 1926 dalla ditta \"F.li Barigozzi\" di Milano. Il precedente del 1771, composto da 6 bronzi e fuso in loco, era opera di un altro celebre fonditore milanese, \"Giuseppe\" \"Bozzi\" (tra le sue opere si annoverano i concerti per la Cattedrale di Novara e per il Duomo di Chiari)\".\" Sul campanile \u00e8 inoltre presente, fuori concerto, una decima campana aggiunta nel 1984 da Achille Mazzola di Valduggia, e dedicata al Beato Francesco Quagliotti. Altre due campane, anch'esse fuori concerto, sono conservate all'interno della Prepositurale, una fusa nel 1915 da Angelo Bianchi di Varese e l'altra, di notevolissima fattura, fusa da Nicola Bonavilla di Milano nel 1613. La mattina dell'11 febbraio 1986 la campana maggiore (il \"campanone\"), del peso di quasi 15 quintali, si stacc\u00f2 improvvisamente dal castello campanario precipitando sul tetto del coro, sfondandolo e rovinando nell'abside. Venne rifusa da Achille Mazzola di Valduggia e benedetta il 23 novembre successivo, ma ricollocata sul campanile due anni dopo, il 17 maggio 1988, dopo che si era provveduto a un completo restauro del castello campanario, esposto durante gli ultimi anni ai danni degli agenti atmosferici.\nQui riportati i dati relativi alle campane presenti sul campanile - le nove del concerto e il richiamo - Le campane sono numerate dalla pi\u00f9 grande (1) alla pi\u00f9 piccola (9):\nLe campane suonano a sistema ambrosiano\nAltre chiese.\nA questo elenco \u00e8 da aggiungere la Chiesa di San Carlo alla Fortuna (cos\u00ec detta poich\u00e9 posta a fianco di Villa Fortuna), ormai in completo abbandono. Scomparse le antiche chiese di San Pietro, posta all'interno del castello, e di San Giacomo\nCappelle\nConventi\nSociet\u00e0.\nIstituzioni, enti e associazioni.\nOltre agli eventi esclusivamente a cura dell'Associazione, essa collabora con il Comune e con varie organizzazioni locali, tra cui i 4 Rioni. A partire dal 2009 \u00e8 stato introdotto il \"Natale coi Fiocchi\", in collaborazione con l'amministrazione comunale.\nCultura.\nBiblioteca Comunale di Galliate.\nLa biblioteca ha sede all'interno del Castello Visconteo Sforzesco, l'ingresso \u00e8 da piazza Vittorio Veneto. Fornisce un servizio di consultazione e di prestito di libri a scopo informativo e divulgativo; sono presenti una sezione per ragazzi ed una per adulti. \u00c8 possibile anche la consultazione di riviste.\nGruppo Dialettale Galliatese.\nDai primi anni Settanta del secolo scorso, il \"Gruppo Dialettale Galliatese\" si occupa di studiare, far conoscere e valorizzare il dialetto, la storia e la cultura locale. Tale attivit\u00e0 \u00e8 perseguita attraverso l'organizzazione di incontri e, soprattutto, la pubblicazione di testi: da Gaj\u00e0 Spitasci\u00e0 (grammatica e antologia del dialetto galliatese, in tre volumi) a Parole e Fatti, Dizionario storico-linguistico galliatese (anch'esso in tre volumi, oltre un lemmario), dal Bestiario ed Erbario popolare del Medio Ticino e Galliate com'era...\nGeografia antropica.\nI rioni.\nIl territorio di Galliate \u00e8 suddiviso in quattro rioni:\nEsisteva un quinto Rione, Borgo, che \u00e8 stato col tempo assorbito dal Rione di Porta Nuova. Il nome di \"Borgo\" tuttavia, designa tuttora l'intera parte sud della citt\u00e0.\nEconomia.\nEstrazione di petrolio.\nNel 1984 AGIP ha scoperto a Galliate, all'interno del Parco Naturale della Valle del Ticino, un pozzo petrolifero denominato Villa Fortuna 1 a 6212 m di profondit\u00e0 con un'estensione di 50\u00a0km\u00b2, coinvolgendo i comuni Galliate, Trecate, Romentino, Turbigo, Cuggiono e Bernate, il pi\u00f9 grande giacimento di petrolio scoperto in Italia fino al 1995. Successivamente, nel 1987 \u00e8 stato trovato un altro giacimento ad un livello di -6500 m, battezzato Villa Fortuna 3. La produzione di questi pozzi corrispondeva allo 0,6% del consumo nazionale di petrolio pari ad un volume di greggio in grado di rifornire l'Italia per due giorni e otto ore di fila.\nIl gettito dalle attivit\u00e0 estrattive a beneficio del Comune di Galliate per l'anno 2005 era stimato essere pari a euro.\nSport.\nGalliate ha dato i natali al pilota Achille Varzi.\nLa squadra di calcio ha militato in Prima Divisione negli anni '30 poi sempre in campionati regionali. Nel 2012-2013 milita in Eccellenza Piemontese.\nInfrastrutture e trasporti.\nLa stazione di Galliate, posta lungo la ferrovia Novara-Milano Cadorna con diramazione per l'aeroporto della Malpensa, \u00e8 servita da treni regionali svolti da Trenord nell'ambito del contratto di servizio stipulato con la Regione Lombardia.\nIn prossimit\u00e0 del ponte sull'autostrada A4 (nei pressi dell'ex casello di Galliate) c'\u00e8 la fermata del servizio pullman autostradale che collega Galliate con Milano e Torino.\nIl comune di Galliate \u00e8 servito inoltre dalle linee 4 e 9 e alcune linee scolastiche della S.U.N. di Novara. Il capolinea si trova in Via Giacomo Fauser, posto nella zona industriale della citt\u00e0, a circa 25 minuti a piedi dal centro cittadino.\nNel centro cittadino sorgeva, fra il 1884 e il 1934, un impianto a servizio della tranvia Novara-Vigevano-Ottobiano."}
{"id": "35541", "revid": "125952984", "url": "https://it.wikipedia.org/wiki?curid=35541", "title": "Lestizza", "text": "Lestizza (\"Listize\" in friulano standard, \"Listisse\" nella variante locale) \u00e8 un comune italiano di abitanti del Friuli-Venezia Giulia.\nGeografia, ambiente e natura.\nComune della pianura friulana, Lestizza si colloca all'intersezione di tre importanti vie di comunicazione, la Strada statale 13 Pontebbana, la SP 95, familiarmente conosciuta con il termine \"Ferrata\" e, a sud, la Strada statale 252 di Palmanova, denominata \"Napoleonica\". La frazione di Santa Maria \u00e8 la pi\u00f9 grande del comune e il numero di abitanti si aggira intorno a 900.\nI corsi d'acqua che l'attraversano sono derivazioni del canale Ledra: canale Martignacco, che passa per Sclaunicco e Lestizza e il canale Passons, da Sclaunicco a Santa Maria, da poco in disuso; per Nespoledo passa il canale di San Vito.\nIl settanta per cento della popolazione \u00e8 impiegata fuori comune nei servizi, nell'artigianato e nell'industria; il rimanente \u00e8 composto da agricoltori e piccola imprenditoria artigiana. Il sette per cento dei capi bovini allevati sul territorio provinciale appartiene alle aziende del comune di Lestizza, in particolare a Sclaunicco.\nIl territorio circostante \u00e8 completamente coltivato (in alcuni tratti in modo intensivo in seguito ai riordini degli anni Settanta-Ottanta); rari ormai i prati stabili e le boschette. Si coltiva soprattutto mais e in minor misura orzo, soia e erba medica. In diminuzione la coltura tradizionale della vite; recentemente si sono organizzati alcuni impianti per frutticoltura (mele e kiwi), orticoltura e floricoltura. \u00c8 diffusa la vendita dei prodotti in azienda.\nLe specie arboree diffuse sono l'infestante robinia (agacie), il sambuco (sa\u00fbl), il mirabolano (emol\u00e2r), il pruno selvatico (br\u00f9gnul), il bagolaro (pomol\u00e2r), l'ailanto (co\u00e7at), il platano, il frassino, l'ornello (vuar), l'olmo campestre (ol), l'acero di campagna (crest\u00e2r) e la quercia (r\u00f4l); tra gli arbusti la rosa canina (picec\u00fbl) e il biancospino comune (bara\u00e7 banc). Ancora resiste qualche filare di gelsi (moralade), un tempo comunissimi a dividere le propriet\u00e0 e alimentare l'allevamento del baco da seta.\nI fiori selvatici ormai sono molto rari, a causa del diserbo e della concimazione azotata: relativamente diffuse la viola, l'ortica selvatica e la margheritina; qualche traccia di antichi luoghi umidi rivelano la corydalis cava (gjalinute), il croco primaverile, la primula gialla e il bucaneve.\nSi possono raccogliere erbe spontanee da cuocere: tarassaco (tale), silene (sclopit), valerianella (ardielut), germogli di papavero (confenons), bellidiastro (oregluce), cime di luppolo (urti\u00e7ons).\nQuanto alla fauna, si riscontra la presenza di lepri, ma anche di volpi e tassi. Il cinghiale e il capriolo fanno qualche comparsa, provenendo dalle zone incolte del vicino Corm\u00f4r, che scorre ai confini, in comune di Pozzuolo del Friuli e Mortegliano.\nNumerose le specie di uccelli nidificanti in loco: il merlo (miarli), il germano (masurin), la cornacchia grigia (\u00e7ore), la gazza (cheche), la ghiandaia (gjaie), il colombo selvatico, il rigogolo (luri), la quaglia (cuaie), la starna; fin troppo diffuse le tortorelle, sempre pi\u00f9 rari invece il cuculo e il fagiano. In aumento i rapaci: la poiana e il falco (falcu\u00e7).\nStoria.\nIl primo insediamento sul territorio lestizzese risale all'et\u00e0 del bronzo: si tratta del castelliere \"Las rives\" presso Galleriano, un abitato di capanne, difeso da palizzate e racchiuso entro gli aggeri.\nTestimoniano l'et\u00e0 romana monete, fibule, frammenti di vasellame, di anfore, laterizi bollati e altri reperti provenienti da trenta siti archeologici sparsi sul territorio comunale. In localit\u00e0 Paluzzana \u00e8 venuta alla luce una statuina bronzea di Marte, ora al Museo di Udine. Alla prima met\u00e0 del secolo I d.C. risale la necropoli Cossetti di Nespoledo; dal sito di via Montenero a Sclaunicco, dove si sono trovate una ventina di sepolture a cremazione e inumazione (I secolo a.C. - VII secolo d.C), sono emersi anche reperti longobardi.\nPer far fronte al conseguente spopolamento dovuto alle incursioni ungare (899-955), coloni slavi ripopolarono queste terre: lo rivelano anche i toponimi di Lestizza e Sclaunicco. In epoca patriarcale le prime citazioni dei paesi: Villacaccia \u00e8 villa Chazil (1145), possesso di un nobile tedesco, citata poi insieme a Lastiza in un documento del 1174, mentre Santa Maria e Sclaunicco hanno la prima citazione nel 1255, Galleriano dieci anni dopo e Nespoledo nel 1302 (\"de Nespoleto\"). Ai conti di Gorizia, avvocati della Chiesa aquileiese, furono dati in beneficio Lestizza, Villacaccia, Nespoledo, Sclaunicco, Santa Maria (possessi aggregati al castello di Belgrado), mentre Galleriano dipendeva direttamente dalla gastaldia di Udine. Le cortine erette attorno alle chiese e le torri di avvistamento (toresses) difendevano i paesi contro i turchi.\nSotto Venezia i conti Savorgnan ottennero la giurisdizione sul feudo di Belgrado, che godeva di ampi privilegi. La comunit\u00e0 si governava attraverso la \"vicinia\", che eleggeva il proprio degano o podest\u00e0. Furono secoli di grande miseria per i ceti popolari: affittuari perennemente in debito con i padroni, epidemie di persone e animali, mortalit\u00e0 infantile altissima. Contro le epidemie bovine oper\u00f2 il medico Agostino Pagani, originario di Sclaunicco (1769-1847).\nCon la caduta di Venezia (1797) fin\u00ec il dominio dei Savorgnan e si istituirono le municipalit\u00e0. I francesi spogliarono chiese e palazzi delle suppellettili preziose e fecero requisizione di cibo. Vennero istituiti i comuni (a quello di Lestizza, incluso nel dipartimento di Passariano, si aggreg\u00f2 anche Carpeneto fino al 1911). Nel 1813 le truppe asburgiche rioccuparono il Friuli, che due anni dopo entr\u00f2 a far parte del Regno Lombardo Veneto. Carestia e colera decimarono la popolazione negli anni seguenti. Anche Lestizza arruol\u00f2 volontari per i moti risorgimentali nel 1848. Nel 1866 il passaggio del Friuli all'Italia; nel comune solo il 4,5 per cento degli abitanti sapeva leggere. La vicinanza del confine diede luogo a varie lamentele, dato che il suo tracciato era giudicato \"fittizio e irregolare\" in quanto tagliava campi e strade. Riccardo Fabris, originario del comune, consacr\u00f2 il suo libro \"Il confine orientale d'Italia\" a questo problema. Nel primo '900 sorsero le cooperative e le latterie (a Sclaunicco nel 1911) per far fronte alle difficili condizioni economiche della popolazione, ma ugualmente si continu\u00f2 a cercare lavoro lontano, anche oltre oceano. Gli emigranti dovettero tornare allo scoppio della Grande Guerra per andare al fronte. Dopo la rotta di Caporetto Nespoledo rischi\u00f2 di essere data alle fiamme dagli austriaci, si combatt\u00e9 a Sclaunicco, Galleriano, presso Nespoledo e a Villacaccia. Alla fine del conflitto l'epidemia \"spagnola\" e l'alluvione del Corm\u00f4r (1920) aggiunsero tragedie e danni.\nSotto il sindaco Raffaello Pagani fu l'inizio dell'era fascista, che vide l'assassinio dell'assessore Ludovico De Giorgio nel 1922 e la protesta delle donne per la chiusura della Cooperativa nel '32. Di nuovo la guerra: giovani e padri di famiglia partirono per l'Albania, la Grecia, la Jugoslavia, la Russia e l'Africa: Lestizza tribut\u00f2 67 vite umane. Furono colpite dai bombardamenti Lestizza, Santa Maria e Villacaccia.\nNel dopoguerra parte del territorio comunale, a ovest, fu occupato per far posto all'aeroporto militare di Rivolto. Lestizza si dot\u00f2 di scuole elementari, asfaltature, acquedotto, fogne e irrigazione. Negli anni '70 e '80 queste strutture ebbero compimento (assieme alla metanizzazione, alla scuola media e alla biblioteca civica) e negli anni '90 si costru\u00ec l'auditorium. Intanto si consolidavano la scolarizzazione di massa, il benessere diffuso, le attivit\u00e0 delle associazioni, la fine dell'emigrazione, della disoccupazione e delle contese tra le frazioni.\nIl terremoto del 1976 non provoc\u00f2 danni evidenti; dal '98, dopo forti esondazioni del Corm\u00f4r, la Regione \u00e8 intervenuta per la messa in sicurezza del torrente. Nel primo decennio del 2000 si \u00e8 proceduto al ripristino di Villa Bellavitis e alla sistemazione del borgo rurale nel capoluogo.\nIl patrimonio storico e archeologico.\nLa conoscenza del patrimonio storico e archeologico del territorio di Lestizza \u00e8 stata fortemente incentivata grazie all'inserimento del comune nel Progetto Integrato Cultura, cui aderiscono quattordici amministrazioni del Medio Friuli tra il fiume Tagliamento ed il Corm\u00f4r.\nSociet\u00e0.\nLingue e dialetti.\nA Lestizza, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Lestizza rientra fra le varianti appartenenti al friulano centro-orientale.\nAmministrazione.\nL'attuale sindaco in carica \u00e8 Eddi Pertoldi.\nMonumenti e luoghi d'interesse del capoluogo.\nIl centro del borgo, con i suoi cortili chiusi da tradizionali archi, ha forma di cuore, a differenza delle frazioni, che hanno pianta a carena di nave. In piazza San Biagio, di recente riportata all'aspetto originario del borgo rurale, si erge la chiesa di San Giacomo. Al suo interno un'interessante serie di alteri lignei del XVII secolo e uno in marmi policromi: il primo rappresenta momenti della vita di San Gregorio Magno, pontefice semplice e umile, ma dai grandi meriti. La pala dell'altare maggiore (G. Pietro Coda, 1630) raffigura, entro un'elaborata struttura lignea, San Giacomo in trono incoronato dagli angeli. Alla sua sinistra \u00e8 raffigurato il cardinale San Carlo Borromeo e a destra San Gottardo, vescovo di origine tedesca. San Giacomo \u00e8 dipinto, come da tradizione, con mantello ornato da una conchiglia, un bastone e un libro in mano. Si notano i piedi scalzi a indicare la fatica per la divulgazione del Vangelo nel mondo. Nella predella \u00e8 illustrata una scena del martirio del Santo con bello sfondo di edifici in prospettiva. Una terza opera \u00e8 dedicata a Santa Agnese martire, con a sinistra Sant'Agata martire di Catania che regge un vassoio con i suoi seni recisi. Alla destra c'\u00e8 una santa monaca (probabilmente Santa Elisabetta regina di Ungheria) che porta un cesto pieno di mele come simbolo di abbondanza. Attorno all'edificio si stringe la \"calle\" San Giacomo, ricordo d'epoca veneziana.\nDi fronte, palazzo Fabris (secolo XV), riconoscibile dalla torretta con finestre arcuate e soffitto decorato con lo stemma di famiglia. Attigua, in direzione Mortegliano, la villa veneta Busolini-Bellavitis, che fu dimora della narratrice Elena Fabris Bellavitis (1861-1904).\nSeguendo il borgo della Chiesa si incontrano le vestigia dell'antica cortina (secoli XIV-XV), ancora riconoscibile, dove un tempo i borghigiani si rifugiavano al riparo dalle invasioni o dalle piene del Corm\u00f4r. All'interno il campanile e la settecentesca chiesa parrocchiale dedicata a San Biagio, con il pregevole altare maggiore in marmo dell'udinese Giovanni Mattiussi (1763), che esegu\u00ec, in collaborazione con il fratello Giuseppe, anche i due altari laterali (fine secolo XVIII, ora in parte modificati). Pi\u00f9 oltre, in un dedalo di case e cortili tradizionali, l'edificio pi\u00f9 antico del comune: la toresse (o torete) di Garzit (secolo XV), costruita per avvistamento contro le scorrerie dei turchi, appoggiata a una casa-forte della stessa epoca."}
{"id": "35542", "revid": "238230", "url": "https://it.wikipedia.org/wiki?curid=35542", "title": "Garbagna Novarese", "text": "Garbagna Novarese (\"Garbagna ('d Noara)\" in piemontese, \"Garbagna\" in lombardo) \u00e8 un comune italiano di abitanti della provincia di Novara in Piemonte.\nGeografia fisica.\nTerritorio.\nIl terreno \u00e8 costituito da depositi alluvionali ghiaiosi e ghiaioso-sabbiosi, in associazione a materiale limoso e argilloso. Il territorio ha una morfologia mista.\nLa sezione settentrionale-occidentale fa parte di un terrazzo alluvionale fluvioglaciale ghiaioso, il Terrazzo Novara-Vespolate. \u00c8 tendenzialmente pianeggiante, principalmente a seguito degli interventi umani che hanno spianato il terreno a fini agricoli, e degrada dolcemente verso sud. Le uniche interruzioni corrispondono agli alvei degli antichi scaricatori glaciali, oggi identificabili con i percorsi dei torrenti Arbogna e R\u00ec. I lembi del terrazzo risultano contigui nel comune di Garbagna, mentre sono ancora collegati nel territorio comunale di Novara, che ne costituisce il limite settentrionale. Alcuni lembi isolati si rilevano in corrispondenza del centro abitato, ma il dislivello rispetto alla pianura circostante \u00e8 stato pressoch\u00e9 annullato dagli interventi di urbanizzazione.\nLa restante parte del territorio \u00e8 pianeggiante.\nRisorse idriche.\nCorsi d'acqua principali.\nNella parte occidentale del comune scorrono il torrente Arbogna, il Cavo della Mensa Vescovile di Novara e il torrente R\u00ec, oltre diversi corsi d'acqua minori.\nIl torrente Arbogna ha origine in Novara e raccoglie le acque piovane e di scarico delle aree urbane della parte meridionale del comunale di Novara, convogliando in aggiunta le acque agricole di colatura e il flusso dei fontanili. Ha un marcato carattere torrentizio, con portate estremamente variabili: le piene possono essere improvvise, in quanto legate alle precipitazioni.\nIl torrente raggiunge il territorio comunale da nord-ovest, scorrendo tra i lembi del Terrazzo Novara-Vespolate. Il corso \u00e8 tendenzialmente rettilineo. Nel tratto a monte della Strada della Brusatina l'andamento \u00e8 nord-ovest/sud-est, mentre a valle vira in direzione nord-sud. \u00c8 contenuto solo marginalmente da argini in terra, ad esclusione dell'ultimo tratto in corrispondenza del depuratore, dove l'arginatura \u00e8 pi\u00f9 consistente.\nNella zona di \"vallata\" dell'Arbogna scorre anche il Cavo della Mensa Vescovile, derivato dal torrente Arbogna ancora nel territorio comunale di Novara, poco a monte del confine con Garbagna. Il torrente Arbogna, poco a valle di Cascina Mariina, sottopassa il Cavo della Mensa tramite un sifone, dopodich\u00e9 i due corsi d'acqua scorrono paralleli e accostati fino a Cascina Brusatina. Il Cavo della Mensa Vescovile raggiunge infine Garbagna, sottopassa la SS 211 ed \u00e8 tombinato in alcuni tratti in corrispondenza delle aree urbane. Dalle evidenze morfologiche, \u00e8 probabile si tratti di un antico percorso dell'Arbogna stesso, successivamente abbandonato.\nL'altro corso d'acqua del territorio occidentale \u00e8 il torrente R\u00ec, che ha origine nella parte meridionale del comune di Novara. \u00c8 utilizzato principalmente per l'irrigazione e come convettore delle acque piovane. Anche il R\u00ec rappresenterebbe un'antica linea di drenaggio, che con l'alternarsi di attivit\u00e0 erosiva ed alluvionale ha plasmato l'aspetto del territorio.\nAl limite orientale del comune scorre il Rio Senella, ramo del torrente Terdoppio lomellino che ha origine poco a monte nel territorio di Sozzago. Il Terdoppio originariamente si sviluppava dalle alture moreniche di Divignano - Bogogno sino allo sbocco nell'Agogna. Una traversa costruita presso Cerano verso l'anno 1000, per alimentare le attivit\u00e0 agricole ed artigianali presenti nella cittadina, port\u00f2 nel tempo alla deviazione del corso. La zona dell'alveo originario presenta ad oggi numerose risorgive, quasi a sottolinearne l'antico tracciato. Tali risorgive convogliano in due rami principali, il Rio Senella ed il Rio Refreddo, che poco a valle (nei pressi di Cassolnovo, frazione Villanova) ricostituiscono il torrente Terdoppio, che prende il nome di Terdoppio lomellino.\nNella parte orientale del comune transita infine un'importante arteria dell'irrigazione: il canale Quintino Sella. Realizzato nel 1870, ha origine dal Canale Cavour a nord di Novara e convoglia le acque verso sud ed est, fornendole ai comuni di Garbagna, Terdobbiate e Tornaco. All'altezza di Cilavegna si biforca poi in due subdiramatori. Con una portata stimata di circa 12 mc/s, in zona rappresenta l'arteria principale per l'irrigazione, distribuendo l'acqua ai canali e collettori di ordine inferiore.\nCorsi d'acqua secondari.\nIl territorio \u00e8 percorso da una fitta rete di cavetti e fossi, generalmente artificiali, che consentono la pratica di irrigazione agricola per sommersione. Soprattutto la parte orientale del comune ne \u00e8 caratterizzata, distinguendosi marcatamente, da un punto di vista idrografico, dalla parte occidentale. Il sopra menzionato Canale Quintino Sella e i numerosi fontanili alimentano la gran parte di questa rete di canali e fossi artificiali.\nTra i canali artificiali di una certa rilevanza occorre menzionare il Cavo dell'Ospedale, del quale \u00e8 presente un vecchio alveo abbandonato da tempo. Scorre nel tratto a valle della ferrovia, parallelamente alla strada per Terdobbiate, poi parallelamente alla SS 211 sino al sovrappasso con il torrente Arbogna, a valle del quale l'alveo \u00e8 stato eliminato.\nUn altro canale irriguo \u00e8 il Cavo del Comune di Vespolate, nel settore orientale dell'abitato. Sottopassa la strada per Terdobbiate poco a ovest della stazione ferroviaria e scorre in direzione di Nibbiola, proseguendo successivamente a lato della SS 211 e piegando verso est lungo il confine meridionale del comune.\nTra i canali sfruttati per l'irrigazione si ricordano ancora la Roggia Molinara ed il Cavo di Moncucco.\nFontanili.\nLa parte orientale del comune presenta numerosi fontanili (o risorgive), una peculiarit\u00e0 della pianura novarese. Nel territorio di Garbagna il fenomeno \u00e8 originato da tagli artificiali del suolo, profondi a tal punto da raggiungere la falda freatica sottostante (prossima comunque al piano livello del suolo) e al suo successivo convogliamento in canali opportunamente predisposti. L'osservazione dei fontanili ha consentito di stimare la profondit\u00e0 della falda a 2-2,5 metri.\nProcedendo da ovest verso est i fontanili sono:\nOrigini del nome.\n\u00c8 nominata per la prima volta in diversi documenti risalenti tra l'anno 840 e l'anno 1150, come \"Carpania\". Per i fenomeni linguistici della lenizione e dell'anafonesi di primo tipo, dal 1150 iniziano ad essere utilizzate anche le denominazioni \"Garbania\" e \"Garbagna\", mentre dal 1367 solamente quest'ultima rimane. Il 31 maggio 1863 cambia ufficialmente denominazione da \"Garbagna\" a \"Garbagna Novarese\", per distinguerla dalla corregionale Garbagna d'Alessandria. Curiosamente, in alcuni documenti ufficiali \u00e8 ripetutamente chiamata \"Garbagno\".\nRiguardo all'origine del nome, si ritiene che \"Carpania\" significhi \"bosco di c\u00e0rpani\" (o c\u00e0rpini), piante della famiglia delle betulle che prediligono i terreni asciutti: nella moltitudine di boschi della zona alla fine del primo millennio, quel bosco doveva avere una posizione estremamente interessante, al punto di meritare una denominazione specifica.\nPur non riferendosi direttamente al paese di Garbagna, un'origine alternativa \u00e8 proposta da alcuni studi linguistici, che hanno evidenziato come la radice indoeuropea \"*(s)kerb(h)-\" (\"intrecciare\") abbia generato molte parole delle lingue europee attuali. In particolare, passando per la base preromana \"*garb-\", si \u00e8 ottenuta la parola francoprovenzale \"garbagna\" (\"cesta\").\nAltre interpretazioni lo vogliono derivante dal basso latino \"garbus\" (\"cespuglio\"), col significato quindi di \"luogo selvaggio e boschivo\".\nStoria.\nLa storia di Garbagna segue di pari passo la storia della vicina Novara.\nSimboli.\nCome riportato dallo statuto comunale:\nSociet\u00e0.\nEvoluzione demografica.\nAbitanti documentati prima dell'unit\u00e0 d'Italia:\nIl comune di Garbagna Novarese ha visto negli ultimi anni la pi\u00f9 consistente espansione demografica relativa di tutto il Piemonte, ritornando ai livelli di un secolo fa; la popolazione \u00e8 infatti passata da 964 abitanti del 2001 ai 1326 del 2009. In particolare tra il 2007 ed il 2008 si evidenzia una crescita di 176 abitanti, corrispondente a +15,6%. Questo ha comportato anche un notevole sviluppo edilizio con la costruzione di numerose abitazioni, sorte principalmente nella zona est dell'abitato.\nCultura.\nAl secondo piano del municipio \u00e8 presente la biblioteca civica, e al piano rialzato, accedendo dall'entrata a nord, si trova la scuola primaria pubblica.\nGeografia antropica.\nLe cascine.\nCome tutta la Bassa Novarese, anche il territorio di Garbagna \u00e8 disseminato di cascine, centri nevralgici di tutta l'attivit\u00e0 rurale.\nLe cascine non inglobate nel centro abitato sono state considerate nel tempo vere e proprie frazioni del comune e sono ad oggi riportate come \"agglomerati\" dallo statuto comunale: Marijna, Belvedere, Brusattina, Moncucco, Buzzoletto Nuovo, Buzzoletto Vecchio, Cascinetta. L'unica cascina inglobata nel centro abitato \u00e8 il Borghetto.\nBrusattina.\nIl complesso si articola attorno ad un cortile.\nIl corpo a nord-ovest \u00e8 da sempre adibito a fienile, mentre la parte nord-orientale \u00e8 adibita ad uso civile ed \u00e8 disposta su tre piani. L'edificio \u00e8 stato sopraelevato di un piano negli anni '40 del Novecento. Il corpo a sud, anch'esso a tre piani, \u00e8 adibito ad uso civile solo al piano terra. Ad ovest \u00e8 situato un piccolo edificio adibito a stalla. Altri due edifici prefabbricati per il ricovero degli attrezzi e del materiale agricolo sono ad est e all'esterno della corte principale, costruiti di recente.\nL'edificio \u00e8 attualmente utilizzato per fini residenziali ed agricoli. Lo stato della struttura \u00e8 discreto per gli edifici residenziali, mentre le restanti parti sono decisamente peggio conservate.\nUna grafia alternativa del nome \u00e8 \"Brusatina\".\n\u00c8 una delle tappe dell'itinerario \"Cascina Baraggiolo\", parte del tema \"Vie Verdi del Riso\".\nBuzzoletto Vecchio.\nLa cascina si raggiunge percorrendo la strada che collega Olengo a Terdobbiate.\nLa struttura \u00e8 composta da diversi edifici di epoche differenti e le sue origini sono sicuramente antiche. A riprova di questa tesi, \u00e8 presente all'interno dell'oratorio di Santa Maria un affresco raffigurante la Madonna in trono con Bambino e committente presentato da San Francesco. Un'iscrizione in latino inserita in una pergamena cita che \"Bernardino, figlio del fu Zaneto dei Rognoni di Taleggio, abitante a Buzzoleto, fece fare quest'opera ad onore della Vergine Maria e di San Francesco. E Tommaso Cagnoli abitante a Novara la dipinse\". L'affresco \u00e8 datato: 27 aprile 1481.\nNel XVII secolo era un comune autonomo, facente capo a Vespolate, e nel XVIII secolo divenne frazione di Garbagna. Nel 1767 e nel 1778 \u00e8 riportato appartenere alla famiglia Caroelli. Intorno alla met\u00e0 del XIX secolo Buzzoletto con Calzavacca (la cascina adiacente, aggregata alla prima nel 1775) contavano ben 220 residenti, ora circa una decina. Il complesso venne suddiviso in due parti da un muro intorno agli anni '30 del Novecento, intaccando anche la facciata dell'oratorio della Presentazione di Maria Vergine al Tempio, al cui interno sono conservati i due stemmi degli antichi proprietari: Cacciapiatti e Tornielli. Nel 1971 gli abitanti ammontavano a 40. \nParte degli edifici residenziali \u00e8 ad oggi disabitata e alcune stalle non sono pi\u00f9 utilizzate. Sono presenti inoltre diversi casseri per il ricovero dei macchinari agricoli e alcuni silos, di cui uno antico.\nGrafie alternative del nome sono \"Buzzoleto\", \"Bussoletto\" e \"Bussoleto\".\nCascinetta.\nSi ritiene che la cascina sia stata edificata nel XV secolo, mentre la sua esistenza \u00e8 confermata nel XVIII secolo dal catasto del 1723-1726. Il fabbricato attuale presenta strutture risalenti ai secoli XVIII, XIX e XX.\n\u00c8 una cascina con corte cintata e gli edifici sono separati gli uni dagli altri.\nA sud si trovano i locali per le mondine, realizzati negli anni '30, e un gruppo di edifici comprendenti mulino e depositi. A est si trova una piccola stalla con rimessa, di fronte alla quale \u00e8 l'edificio che ospitava i lavoranti, su due piani e con i balconi ancora in legno, in stato ormai di avanzato degrado. Nelle vicinanze \u00e8 la porcilaia con il pollaio. A nord della corte vi \u00e8 ora solo un pozzo con abbeveratoio, poich\u00e9 nel recente passato alcune costruzioni sono state abbattute.\nL'edificio \u00e8 attualmente utilizzato per fini residenziali ed agricoli. La struttura risulta nel complesso in buono stato.\nUna grafia alternativa del nome \u00e8 \"Cassinetta\".\nMarijna.\nLa tenuta \u00e8 nominata gi\u00e0 in una grida risalente all'11 gennaio 1696, al tempo della dominazione del Ducato di Milano, e in un editto di Carlo Emanuele III di Savoia datato 11 marzo 1739, dove risulta appartenere al marchese Giuseppe Caccia. Si ipotizza che l'edificio sia stato costruito nel XVIII secolo, stando ad un'iscrizione presente nella parte pi\u00f9 antica, riportante la data 1779. Al 1783 risale l'oratorio dedicato a San Giacomo Minore Apostolo e San Carlo.\nIl blocco principale si sviluppa attorno ad un cortile rettangolare. Il corpo ad est, di due piani, \u00e8 adibito ad uso civile ed \u00e8 affiancato da un oratorio. I corpi ad ovest e a sud sono fungono da magazzino, ma risultano ad ora poco utilizzati. Il corpo a nord \u00e8 parzialmente utilizzato come cantina e contiene un vecchio mulino in legno. Sempre a nord, ma esternamente, una grande tettoia con copertura in coppi funge da ricovero per attrezzi e macchinari agricoli.\nUn altro edificio posto di fronte all'edificio residenziale \u00e8 adibito a magazzino. \nGli edifici pi\u00f9 antichi risultano trascurati, mentre gli edifici residenziali sono in discreto stato. L'oratorio interno invece risulta curato ed in buone condizioni.\nDiverse grafie del nome sono \"Mariina\" e \"Marina\".\n\u00c8 una delle tappe dell'itinerario \"Cascina Baraggiolo\", parte del tema \"Vie Verdi del Riso\".\nMoncucco.\nSin dal 1438 Moncucco compare tra le ville forzate a pagare un dazio sul pane, sulle carni, sul vino e sul foraggio. Nel XVII secolo era un comune autonomo, che il 23 febbraio 1691 Pietro Antonio Manzoni, bisnonno di Alessandro, acquist\u00f2 come feudo (creato in quell'occasione), assicurando il titolo nobiliare alla propria famiglia. Nel 1753 il feudo pass\u00f2 al figlio Alessandro Valeriano e nel 1773 al secondogenito di quest'ultimo, Pietro (padre presunto del celebre Alessandro). Nel XVIII secolo divenne frazione di Garbagna. Nel 1764 gli abitanti ammontavano ad 83, nel 1822 a 60, nel 1971 a 46.\nIl complesso si articola attorno a due cortili su cui si affacciano sia gli edifici residenziali che quelli ad uso agricolo.\nIl cortile principale \u00e8 delimitato a nord da un fabbricato adibito al ricovero di materiale agricolo, ad est e a sud da due edifici ad uso magazzino/fienile.\nUn altro cortile, pi\u00f9 piccolo, dove si ritiene esservi stata in passato l'antica entrata alla villa, \u00e8 posto ad ovest rispetto a quello principale. \u00c8 delimitato ad ovest dalla vecchia abitazione a tre piani, a nord da un edificio a due ordini avente al secondo un loggiato e ad est dall'attuale abitazione.\nLo stato delle strutture residenziali ed agricole risulta in discreta, mentre la parte pi\u00f9 antica dell'edificio stata abbandonata, sebbene risulti sufficientemente curata.\nSi ha testimonianza della presenza in passato di un oratorio dedicato a \"Santa Maria della Vittoria\", non pi\u00f9 usato almeno dal 1794 ed ora distrutto.\nGrafie alternative del nome sono \"Moncuco\" e \"Montecucco\".\nBorghetto.\n\u00c8 situata sulla strada che dal paese porta alla fermata ferroviaria.\nFu parte di una tenuta di oltre mille pertiche (quasi 70 ettari), appartenuta un tempo all'Ospedale Maggiore di Novara, che dovette vendere in seguito alle guerre napoleoniche. Nel XIX secolo vi era affittuaria la famiglia Cassani e Lino Cassani, coautore della monografia su Garbagna, vi trascorse l'infanzia.\nNegli anni '70 la proprietaria Carmen Magni, figlia del podest\u00e0 del paese Francesco Magni, don\u00f2 al comune parte della tenuta per la costruzione di un centro sportivo: un'area di 13000 m2 su cui sorse il Centro sportivo Mario Costadone all'inizio degli anni '80.\nAd oggi (2021) il corpo principale della cascina antica \u00e8 andato distrutto, rimane solo una parte diroccata e abbandonata, la cui stalla presenta colonne considerate di rilevante valore storico. Pi\u00f9 volte si \u00e8 cercato di avviare programmi di recupero, programmi che sono stati proposti anche durante le campagne elettorali per le elezioni comunali.\nInfrastrutture e trasporti.\nIl comune e il paese sono attraversati longitudinalmente dalla strada provinciale 211 della Lomellina (SP 211), che conduce a Novara verso nord e a Mortara in direzione sud. Le restanti strade sono la provinciale 76 per Terdobbiate e la provinciale 98 che collega Garbagna a Olengo e Terdobbiate.\nAd est dell'abitato \u00e8 posta la stazione ferroviaria, connessa alla linea Novara-Alessandria.\nSulla via principale del paese, di fronte al municipio, \u00e8 disponibile la fermata dell'autolinea Novara-Cilavegna.\nAmministrazione.\nI periodi delle amministrazioni precedenti il 1932 non sono riportati in modo sistematico dalle fonti consultate, segue la lista degli anni per cui il dato \u00e8 disponibile.\nDal 1932 in avanti, invece, la successione delle amministrazioni \u00e8 molto pi\u00f9 precisa.\nSport.\nImpianti sportivi.\nIl \"Centro sportivo Mario Costadone\" \u00e8 stato costruito agli inizi degli anni '80, intitolato alla memoria del sindaco Mario Costadone, che in prima persona avvi\u00f2 l'opera.\nIl centro \u00e8 dotato di:"}
{"id": "35543", "revid": "1354930", "url": "https://it.wikipedia.org/wiki?curid=35543", "title": "Gargallo", "text": "Gargallo (\"Gargal\" in piemontese e in lombardo) \u00e8 un comune italiano di abitanti della provincia di Novara in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35544", "revid": "125770651", "url": "https://it.wikipedia.org/wiki?curid=35544", "title": "Garessio", "text": "Garessio (\"Garesc\" in piemontese, \"Garesc\" in ligure e Garesc\u00e8 nel dialetto locale) \u00e8 un comune italiano di abitanti della provincia di Cuneo in Piemonte.\nGeografia fisica.\nIl territorio comunale \u00e8 diviso dallo spartiacque padano-ligure delle Alpi (gli Appennini iniziano convenzionalmente al Passo o Colle di Cadibona, in provincia di Savona, sopra Altare), diviso dal Colle San Bernardo (957\u00a0m).\nLe frazioni di Cerisola e Le Volte infatti si trovano al di l\u00e0 dello spartiacque padano e hanno collegamenti regolari con Albenga. Il colle del Quazzo lo collega con Calizzano, in Val Bormida.\nStoria.\nll nome di Garessio (Garexium, da \"garricus\" = terreno incolto con il suffisso \"esce\" = luogo di passaggio) \u00e8 forse attestato per la prima volta in un atto pubblico del 1064.\nGi\u00e0 gli uomini della pietra vivevano nelle numerose grotte, tra le quali le pi\u00f9 importanti per i reperti ritrovati sono quelle del Gray e di Valdinferno. La zona fu poi popolata da Liguri montani e dai Bagienni che diedero filo da torcere ai Romani della trib\u00f9 Publilia collegata al Municipium di Albenga. Di questa fase romana ci restano molte testimonianze: le lapidi di Trappa, di Mindino, una tomba con vasi fittili, la testata del ponte romano di Piangranone, ecc.\nVerso la fine del secolo X viene costituita la Marca Aleramica, secondo la nuova divisione dell'Italia fatta da Berengario II verso il 950.\nLa religione cristiana, gi\u00e0 diffusa in Garessio, come testimoniano i resti dell'antichissima Pieve di San Costanzo, edificata su un sacello romano, ebbe una nuova fioritura dopo il Mille grazie alla nascita di chiese e monasteri.\nDopo alterne vicende, Garessio passa sotto il marchesato di Ceva.\nGaressio dovette subire, nel corso dei secoli, numerose tristi vicende, pestilenze, saccheggi, distruzioni ad opera dei Genovesi, Francesi, Spagnoli sino al passaggio delle truppe napoleoniche verso il 1794, portanti s\u00ec la libert\u00e0, ma anche morte e rovina.\nNel 1814 Garessio ritorn\u00f2 sotto i Savoia e ne divise le sorti, prima con il regno Sardo-Piemontese e poi, attraverso le guerre del Risorgimento, con il Regno Unito d'Italia .\nNel 1903 venne istituita la prima linea extraurbana con autobus d'Italia che collegava Garessio a Ventimiglia .\nGaressio \u00e8 tra le Citt\u00e0 decorate al Valor Militare per la Guerra di Liberazione perch\u00e9 \u00e8 stata insignita della Medaglia di Bronzo al Valor Militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale.\nNel novembre 1994 la cittadina ha subito pesanti danni, specie al Borgo Ponte, a causa di una violenta alluvione causata dal fiume Tanaro e da alcuni suoi piccoli affluenti; gi\u00e0 nel 1744 un'alluvione altrettanto disastrosa aveva ridotto in cattive condizione la chiesa parrocchiale del Ponte posta nell'attuale Piazza Marconi, la quale fu abbandonata e ricostruita poi sull'altra sponda, pi\u00f9 lontano dal fiume.\nFrazione di Garessio \u00e8 Valdinferno; pare che il nome sia stato attribuito da Napoleone Bonaparte il quale avendo dovuto attraversare la valle in direzione della Francia in pieno inverno l'abbia appunto nominata Valle d'Inferno a causa forse delle torbiere che avrebbe visto bruciare nella valletta dove sorge la frazione oppure per il suo clima particolarmente freddo. Nella frazione ha abitato fino alla fine del 2008, tutto l'anno, una sola persona, un reduce del fronte russo, Armando Sereno che fece un particolare voto alla Madonna: se fosse tornato vivo dalla guerra, non sarebbe mai pi\u00f9 andato via da Valdinferno, e cos\u00ec \u00e8 stato (egli \u00e8 deceduto il 20 marzo 2009 all'et\u00e0 di 88 anni).\nSimboli.\nCon decreto emanato a Firenze, allora capitale del Regno, e datato 25 agosto 1870, fu concesso al Comune di Garessio da re Vittorio Emanuele II il titolo di citt\u00e0 , con diritto di portare l'antico stemma marchionale:\"\u00abfasciato d'oro e di nero di quattro pezze, cimato dalla corona murale propria della Citt\u00e0 (cio\u00e8 di un cerchio di muro aperto di tre porte e due finestre semicircolari, sostenente cinque torri merlate, il tutto d'oro; le torri unite da muricciuoli d'argento, ciascuno con una guardiola o torricella d'oro equidistante dalle torri laterali e sporgente a piombatoio dalla met\u00e0 del muricciuolo): lo scudo, inoltre, accostato da due rami d'olivo, fruttati al naturale, decussati sotto la punta e legati di rosso\u00bb.\"\nOnorificenze.\nGaressio \u00e8 tra le citt\u00e0 decorate al valor militare per la guerra di liberazione, insignita della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale :\nMonumenti e luoghi d'interesse.\nIn citt\u00e0 si pu\u00f2 visitare il centro storico, diviso in tre borgate: Ponte, Poggiolo e Maggiore, quest'ultima appare come la pi\u00f9 antica della citt\u00e0, ma questa \u00e8 invece il Ponte, dove sorge una Pieve di San Giovanni, ora diventata un negozio di fiorista, gi\u00e0 citata come \u00ab\"nelle vicinanze del Tanaro\"\u00bb, un centinaio di metri, il borgo Maggiore \u00e8 invece a due chilometri, dalla donazione cosiddetta di Toirano che Carlo Magno fece, nell'ottavo-nono secolo, al monastero di Varatella , mentre una quarta borgata \u00e8 Valsorda, sede di un santuario mariano. Garessio \u00e8 ricco di antiche e monumentali chiese (alcune del Gallo) e sono visibili costruzioni medioevali. Nei pressi della frazione Barchi di Ormea, quasi sul confine comunale, su uno sperone roccioso si trova la cosiddetta \"Torre dei Saraceni\", di probabile origine bizantina.\nOltre il Colle di Casotto sorge l'omonimo castello di villeggiatura e di caccia dei Savoia che si \u00e8 sviluppato sul sito di una certosa del XII secolo, una delle prime in Italia, fondata da san Brunone. La costruzione fu trasformata su progetto di Vittone, nel 1800, unendo al carattere di semplicit\u00e0 quello della monumentalit\u00e0. La trasformazione in castello avvenne con i re Carlo Alberto e Vittorio Emanuele II, grandi appassionati di caccia. Mentre quest'ultimo vi villeggiava con i fratelli cui accudiva dopo la morte alla madre, la principessa Clotilde vi ricevette la notizia che per ragioni di Stato doveva andar sposa al fratello dell'imperatore Napoleonne III di Francia. Nel castello, restaurato dalla Regione Piemonte ma non visitabile, si trovano gli arredi delle stanze, tra cui il salotto verde e l'ampia camera della musica. Recenti scavi archeologici condotti dal politecnico di Torino hanno fatto emergere le fondamenta e, forse, le cantine della certosa quattrocentesca oltre a un cimitero di frati.\nA differenza di altri comuni della valle , Garessio \u00e8 dotata di un ricco \"Archivio storico\" (fra i pezzi pi\u00f9 interessanti il quattrocentesco Libro della Catena con gli \"Ordinati medioevali\" della \"Comunit\u00e0 garrexina\"), copia di un precedente pi\u00f9 antico, di un \"Museo Civico\" dedicato all'Archeologia e alle Scienze della Terra, di una \"Pinacoteca Civica \u00abColmo\u00bb\" (fondata nel 1970, riaperta nel 2004, espone 150 opere di Eugenio Colmo, Giovanni Colmo, Paulucci, Lattes, Cappellin, Mario Giugiaro, Morscio, Zumino, Decalage, West etc.) e di una biblioteca ricca di volumi e dedicata al commediografo Camillo Federici. Le quattro istituzioni culturali sono collocate nello stesso edificio della biblioteca.\nNel 1990, il poeta garessino Gian Paolo Canavese vi fond\u00f2 il Museo della Poesia, accogliendo liriche giunte da ogni parte del mondo (oltre che da tutta l'Italia, anche da Francia, Svizzera, Stati Uniti d'America, Australia ecc.), per un totale di oltre cinquecento poeti.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Garessio sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nIl dialetto locale afferisce al gruppo delle parlate liguri con parecchi apporti piemontesi e un substrato lessicale anche occitano (secondo Bernardino Biondelli, nel saggio \u00abSui dialetti gallo-italici\u00bb del 1853, apparterrebbe a quelli di passaggio dal dialetto monferrino ai liguri).\nTradizioni e folclore.\nA Garessio si svolge nell'oratorio di San Giovanni Decollato al Borgo Maggiore, con cadenza quadriennale/quinquennale, la Sacra Rappresentazione pasquale del \"Mortorio.\" La forma scenica, nella struttura principale, risale, come attestato dai documenti storici e dagli ordinati dell'omonima Confraternita, alla met\u00e0 del settecento (1750 o 1751), bench\u00e9 tragga origine dalle processioni penitenziali tardo-medioevali introdotte dalle locali confraternite di battuti, poi unificatesi all'inizio del 1600. Il \"Mortorio\" \u00e8 costituito da una recita della deposizione, a cui partecipano vari personaggi evangelici, alternata da parti recitate e parti cantate dagli angeli maggiori e dagli angeli dei misteri. Dopo la II guerra mondiale furono introdotti alcuni quadri preparatori tratti dal testo evangelico narranti gli episodi antecedenti la crocifissione e la morte di Ges\u00f9. In origine e sino ai primi anni del Novecento tutti i personaggi, anche quelli femminili, erano interpretati da ragazzi e da uomini.\nLe processioni mortoriali che seguono la sacra rappresentazione, hanno luogo nella serata del venerd\u00ec santo lungo le vie del Borgo Maggiore, e nella serata del Sabato Santo lungo le tre borgate, Borgo Maggiore, Borgo Poggiolo, Borgo Ponte, con partenza dal suggestivo oratorio di San Giovanni Decollato nel Borgo Maggiore. Alla processione del sabato, detta del \"Cristo risorto,\" che un tempo era effettuata all'alba della domenica di Pasqua, partecipano tutti i personaggi della recita.\nDal 1967 si svolge la tradizionale \"Carrera Saracina\", corsa con carretti biposto a spinta, che dal 2012 \u00e8 stata inserita all'interno del \"Palio delle Borgate\"\".\"\nSpecialit\u00e0 gastronomiche.\nI garessini sono dolcetti morbidi e pastosi al cacao e nocciole simili a meringhe.\nGeografia antropica.\nIl capoluogo \u00e8 diviso tra centro storico proprio (nei pressi si trova il parco delle fonti san Bernardo), dove si trova il municipio (Maggiore), e il centro a cavallo del fiume Tanaro (Ponte).\nAmministrazione.\nAltre informazioni amministrative.\nIl comune ha fatto parte della Comunit\u00e0 montana Alto Tanaro Cebano Monregalese e dell\u2019Unione Montana Alta Val Tanaro ed \u00e8 attualmente membro dell'Unione Montana Valli Tanaro e Casotto.\nEconomia.\nSul Colle San Bernardo posto sulla strada per la vicina Liguria sono stati installati 5 generatori eolici di notevole dimensioni, gi\u00e0 visibili dal lungo rettilineo che provenendo da Ceva conduce nel centro del paese. .\nMa Garessio ha alle spalle una lunga tradizione di sviluppo industriale e tecnologico. Per citare solo le attivit\u00e0 principali c'\u00e8 stata la \u00abVetreria Polti-Campioni-Venini\u00bb, iniziata nel 1825 (anzi qualche anno prima alla Certosa di Casotto) e chiusa un secolo dopo, favorita nel suo sviluppo dall'arrivo della ferrovia. Poi la \u00abLedoga\u00bb, che era attiva nella produzione del tannino per la concia delle pelli, in seguito voltasi alla produzione di farmaci. E ancora l'Acqua San Bernardo (sorgente originale sul colle omonimo). Nel secondo dopoguerra, grazie anche alla scuola professionale voluta da don Mario Ansaldi al Ponte e dal sindaco Renzo Amedeo, si impiantarono a Garessio alcuni stabilimenti metalmeccanici. Non manc\u00f2 in passato una filanda a Trappa, una fabbrica di mattoni e di calce (sempre a Trappa), segherie, una lavorazione di perle, un'altra di biancheria intima, piccole aziende di pasta fresca, un biscottificio, un caseificio e altro ancora.\nAltro settore economico rilevante per Garessio \u00e8 stato, specie nel secondo dopoguerra, quello turistico-alberghiero, con prestigiosi hotel - primo fra tutti il \u00abMiramonti\u00bb sorto negli anni Trenta -, pensioni, locande e ristoranti vari.\nIl territorio comunale ospita inoltre nella zona del Colle di Casotto e del Monte Berlino la stazione sciistica di Garessio 2000.\nA Garessio inoltre \u00e8 presente uno stabilimento Chimico-farmaceutico di ex propriet\u00e0 del gruppo Francese Sanofi, ora propriet\u00e0 del gruppo bulgaro Huvepharma."}
{"id": "35545", "revid": "1543377", "url": "https://it.wikipedia.org/wiki?curid=35545", "title": "Genola", "text": "Genola (\"Genola\" in piemontese, pronuncia: [gen\u00f9la]) \u00e8 un comune italiano di abitanti della provincia di Cuneo in Piemonte. \u00c8 situato sulla sponda destra del Grana-Mellea.\nStoria.\nGenola e le sue origini.\nLe origini di Genola sono molto antiche e risalgono ai primi insediamenti dell'uomo nella pianura cuneese. Per questo motivo non \u00e8 possibile stabilire con esattezza il periodo della sua nascita, in quanto il tempo ha cancellato e corroso ogni traccia del passato, rendendo confuso ogni fatto o avvenimento.\nIl primo agglomerato di case si form\u00f2 ai tempi degli insediamenti delle popolazioni celtiche e in seguito divenne uno dei tanti \"pagi\" romani che si svilupparono lungo strade di secondaria importanza.\nLe prime fonti documentate risalgono al 1050, anno in cui si attesta la propriet\u00e0 della marchesa di Torino, Adelaide, moglie di Oddone I.\nNel 1300, nel borgo si stabil\u00ec la famiglia dei Tapparelli, alla quale si deve la costruzione del Castello; nel 1349 Giacomo d'Acaja invest\u00ec Gioffredo del titolo di conte, originando il casato dei Tapparelli di Genola.\nNella prima met\u00e0 del Cinquecento, gli eserciti di Francesco I di Valois e dell'imperatore Carlo V invasero Genola. Nel 1630 tocc\u00f2 alle truppe del marchese Richelieu.\nL'inizi\u00f2 del XVIII secolo segn\u00f2 lo sviluppo edilizio del paese, che ridisegn\u00f2 quello che ancora oggi permane l'assetto urbano del suo centro.\nL'indipendenza.\nNel 1796 Vittorio Amedeo III un\u00ec i tre quinti di Genola posti sotto la giurisdizione di Savigliano al territorio e al catasto del comune di questa citt\u00e0. Nel 1798 la violenta reazione di Fossano, interessata ad ottenere gli stessi diritti sui restanti due quinti del territorio, consent\u00ec alla comunit\u00e0 del piccolo borgo di presentare al governo francese domanda per ottenere l'indipendenza comunale. Seguirono da parte di Savigliano e Fossano costanti petizioni, memoriali, richieste di correzioni di confini e di risarcimento danni che convinsero le autorit\u00e0 francesi ad assumere dei provvedimenti tali da stroncare l'insorgere di nuove vertenze. L'11 gennaio 1808 fu firmato dall'imperatore Napoleone Bonaparte il decreto imperiale che, a far data dal 1\u00ba gennaio, eresse Genola comune autonomo.\nI rapporti fra il neocomune di Genola e le citt\u00e0 di Fossano e di Savigliano rimasero tesi per decenni a causa delle difficolt\u00e0 a definire il\u00a0\"riparto dei debiti e dei crediti\". Con la prima si raggiunse un accordo in tempi relativamente brevi in quanto l'attivo e il passivo si equivalevano; diversa la situazione nei confronti della seconda in quanto i lunghissimi processi terminarono solo il 10 settembre 1855 con l'ordinanza emessa dalla Corte d'Appello di Torino che impose a Genola di corrispondere sessantacinquemila lire a Savigliano a titolo di perequazione.\nL'omicidio politico dell'Avvocato Alfredo Cussino.\nGli ultimi due anni della seconda guerra mondiale furono segnati da numerosi cruenti avvenimenti, che coinvolsero tragicamente Genola. Nel luglio 1944, si verific\u00f2 un tragico episodio che si pu\u00f2 inquadrare nel clima di terrore posto in atto soprattutto dai fascisti repubblichini, appoggiati dall'alleato nazista. L'avvocato Alfredo Cussino si trasfer\u00ec da Torino a Genola perch\u00e9 impossibilitato ad esercitare la sua attivit\u00e0: di chiari sentimenti anti-fascisti, ebbe occasione di testimoniare la sua fedelt\u00e0 ai valori liberal-democratici anche durante il soggiorno in Genola.\nIl 26 luglio 1943, il giorno dopo l'arresto di Mussolini, tra il disorientamento dei fascisti, sulla piazza di Genola improvvis\u00f2 un discorso per esprimere l'entusiasmo per quanto accaduto. Fu pubblicamente schiaffeggiato da fascisti locali, ma in quell'occasione i genolesi presero pubblicamente le sue difese e la situazione non degener\u00f2.\nNel luglio 1944 fu prelevato da una colonna di militi fascisti, guidati dal federale di Savigliano Dino Ronza e portato con altri prigionieri sino al carcere di Cuneo. Il 29 luglio 1944 fu condotto lontano dal centro abitato e ucciso con alcuni colpi di fucile alla schiena, all'altezza del pilone di San Bernardo, sulla strada per Cuneo.\nLa salma fu recuperata da gente di Genola e composta nell'obitorio del cimitero, dove riposa nella tomba di famiglia. I fascisti rastrellarono ed arrestarono alcuni genolesi, che furono tenuti in ostaggio a Savigliano, per prevenire dimostrazioni di protesta per l'omicidio.\nSul luogo dell'esecuzione l'amministrazione democratica del dopoguerra fece erigere una stele ricordo, inaugurata in modo solenne il 28 luglio 1946, con l'orazione ufficiale tenuta da Luigi Bima, sindaco di Fossano. Il cippo fu progettato dall'arch. Carlo Bima; la scritta, ora parzialmente illeggibile, cos\u00ec recita: \nL'eccidio di Genola.\nDopo l'omicidio di Cussino, Genola fu ancora spettatrice di gravi eventi bellici, fino all'eccidio della primavera del 1945.\nNei primi mesi dell'anno, l'ultimo della lunga guerra, si assistette a numerosi scontri armati fra partigiani e truppe nazi-fasciste. Uno degli episodi pi\u00f9 violenti si verific\u00f2 in regione Mattione. In questo periodo quattro cittadini di Genola perirono alla stazione ferroviaria di Cavallermaggiore, durante un bombardamento alleato, che colp\u00ec il treno diretto a Torino. Trovarono la morte i genolesi Bosio Stefano, Costanzo Antonio, Gosmar Stefano e Petrucci Anna in Bosio. Inoltre un bracciante agricolo genolese - probabilmente Stefano Belmonte - venne ucciso dai nazifascisti in un podere in localit\u00e0 tra Via Levata e la Frazione Apparizione di Savigliano.\nL'episodio pi\u00f9 grave si verific\u00f2, per\u00f2, nei giorni della liberazione del paese, quando Genola venne attraversata dalle truppe tedesche in ritirata, provenienti da Fossano.\nEra la sera del 28 aprile 1945 e lungo la statale Transitava la 34\u00aa divisione Brandenburgh, comandata dal generale Liebe. I tedeschi intendevano attuare una rappresaglia per vendicare l'uccisione di un loro soldato, avvenuta in circostanze poco chiare. Per costringere gli abitanti di Genola a consegnare il partigiano, venne ordinato il fermo di 10 residenti, successivamente fucilati. Il generale Liebe non prest\u00f2 attenzione alle argomentazioni dei maggiorenti locali e di don Madurini, garanti dell'innocenza dei loro concittadini; a titolo di maggior convincimento quest'ultimo si offr\u00ec come ostaggio. In quei momenti di terrore e di confusione furono uccisi per le vie del paese Barbero Martino, Boglio Giuseppe e Borra Sebastiano; i loro cadaveri si rinvennero la sera in un orto all'inizio di via San Nazario, oggi via Vittorio Veneto. Anche se gli abitanti tentarono di fuggire nei campi o di nascondersi nei solai e nelle cantine, in breve tempo furono radunate circa duecento persone nella piazzetta dell'ala pubblica; fra queste gli ufficiali scelsero undici uomini, compreso un burattinaio di passaggio, Don\u00e0 Amedeo residente a Caselle, che rinchiusero nella casa dei coniugi Marengo sulla strada per Fossano, alla quale appiccarono il fuoco con i lanciafiamme. Si trattava di Boglio Lorenzo, Borra Pietro, Capello Defendente, Gassi Giovanni, Mana Sebastiano, Marengo Francesco, Mondino Giacomo, Olivero Giovanni Battista, Picco Marco e Prato Giovanni Battista. Nonostante le approfondite ricerche, tra le macerie non si rinvennero i cadaveri di Picco Marco e di Boglio Lorenzo; di questo fatto non fu possibile dare una spiegazione. Perpetrata la strage, la divisione tedesca part\u00ec per Savigliano, ove si limit\u00f2 a sparare contro le finestre delle case; a Nichelino commise un altro efferato eccidio.\nSui diversi fronti di guerra, dal 1940 al 1945, persero la vita sedici militari di Genola, che sono ricordati nella lapide posta nella piazzetta a lato dell'ingresso laterale della chiesa parrocchiale. Conseguenti a malattie contratte in guerra morirono nelle proprie abitazioni i soldati Cravero Giuseppe (22 novembre 1943) e Marchisio Mauro (20 agosto 1944). A guerra ultimata, il 10 giugno 1945, si registr\u00f2 il decesso del ragazzino di dieci anni Ruffino Nicola per lo scoppio di un residuato bellico.\nSimboli.\nLo stemma comunale \u00e8 stato concesso con decreto del presidente della Repubblica del 12 aprile 2001.\nMonumenti e luoghi d'interesse.\nLa finestra sul castello.\nLa Finestra sul Castello \u00e8 un piccolo parco, alle spalle del Castello di Genola, dove si possono trovare un Palco completo di luci per concerti od eventi di vario genere, la Biblioteca civica, una sala polivalente, un piccolo parco giochi, il tutto corredato da giardinetti con alberi e fiori.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Genola sono , cos\u00ec suddivisi per nazionalit\u00e0, elencando per le presenze pi\u00f9 significative:"}
{"id": "35546", "revid": "122893242", "url": "https://it.wikipedia.org/wiki?curid=35546", "title": "Gattico", "text": "Gattico (\"G\u00e0tich\" in lombardo e in piemontese) \u00e8 una frazione del comune di Gattico-Veruno, in provincia di Novara.\nComune autonomo fino al 31 dicembre 2018, \u00e8 accorpato dal 1\u00ba gennaio 2019 all'altro comune soppresso di Veruno nella nuova entit\u00e0 amministrativa della quale \u00e8 capoluogo comunale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35547", "revid": "533647", "url": "https://it.wikipedia.org/wiki?curid=35547", "title": "Santa Elisabetta (Italia)", "text": "Santa Elisabetta (\"A Sabbetta\" in siciliano) \u00e8 un comune italiano di abitanti del libero consorzio comunale di Agrigento in Sicilia.\nGeografia fisica.\nSanta Elisabetta si erge su una zona collinare fra i fiumi Platani e Salso, a 425 m sul livello del mare. Dista 12\u00a0km da Agrigento, e copre un'area di 1.617 ettari. L'aspetto fisico del territorio \u00e8 caratterizzato da marne bianche e foraminifere, da suoli bruni e regosuoli.\nOrigine del nome.\nIl comune prende il nome dall'omonima santa. Ma, secondo un'antica leggenda, una principessa araba di nome Elisabetta, convertitasi al cristianesimo, fugg\u00ec di casa per vivere in povert\u00e0 tra i pastori .\nStoria.\nEt\u00e0 antica.\nUn sito archeologico importante \u00e8 la necropoli di Keli di et\u00e0 tardo romano-bizantina. Il sito presenta tombe ad arcosolio ricavate probabilmente dai primi cristiani da una precedente necropoli protostorica di cui sono ancora visibili tombe \u201ca forno\u201d .\nEt\u00e0 moderna.\nSanta Elisabetta fu fondata, nel territorio del feudo di Canniti, nel 1620 dal signore di Raffadali Nicol\u00f2 Giuseppe Montaperto, in seguito alla concessione della licentia populandi nel 1610.\nNel XVII secolo \u00e8 possedimento della famiglia Bonanno ed in seguito dei nobili Lanza .\nEt\u00e0 contemporanea.\nFino al 1955 il paese fece parte del comune di Aragona, dal quale fu distaccato con Legge regionale n. 4 del 28 gennaio.\nNegli anni ottanta \u00e8 stato rinvenuto il coperchio in pietra a timpano con due spioventi appartenente a un sarcofago ricavato da un unico blocco di gesso. Oggi il coperchio tombale \u00e8 conservato ed esposto nella Biblioteca Comunale.\nSimboli.\nLo stemma di Santa Elisabetta \u00e8 cos\u00ec descritto:\nMonumenti e luoghi di interesse.\nPiazza San Carlo si trova al centro dell'abitato. In origine era una collinetta dove venne eretta una chiesa in cui sono state ritrovate delle ossa umane. Pannelli in ceramica policroma, raffiguranti il ciclo del grano, decorano la piazza.\nArchitetture militari.\nSi ipotizza che il sito possa essere stato il luogo di sepoltura del mitico re Minosse; ipotesi che potrebbe essere avvalorata dalla descrizione di un'altura presente nel libro VII delle \"Storie\" di Erodoto.\nPresenti anche tombe \u201ca forno\u201d sul fianco della montagna mentre a valle sono stati ritrovati reperti bizantini, ceramiche protostoriche e protogreche.\nSociet\u00e0.\nTradizioni e folclore.\nImportanti eventi religiosi descrivono il calendario liturgico del comune:\nEconomia.\nNel paese prevale un'economia di tipo agricolo con una notevole produzione di grano, uva, mandorle, pistacchi e olive e l'allevamento bovino e ovino.\nIl territorio del comune \u00e8 compreso nella zona di produzione del Pistacchio di Raffadali D.O.P..\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Santa Elisabetta fa parte delle seguenti organizzazioni sovracomunali: "}
{"id": "35548", "revid": "1354930", "url": "https://it.wikipedia.org/wiki?curid=35548", "title": "Ghemme", "text": "Ghemme (\"Ghem\" in piemontese, \"Ghemm\" in dialetto locale, \"Agamium\" in latino) \u00e8 un comune italiano di abitanti della provincia di Novara in Piemonte. \nDal 1994 fa parte delle \"Citt\u00e0 del vino\" e dal 2002 delle \"Citt\u00e0 del miele\".\nGeografia fisica.\nIl paese si trova nel \"medio novarese\", sulla riva sinistra del fiume Sesia, nei pressi del confine con la provincia di Vercelli e poco lontano dall'imbocco della Valsesia.Dista circa 25\u00a0km da Novara e 17\u00a0km da Borgomanero.\nL'abitato sorge alla base di uno dei tre pianalti che caratterizzano il territorio del medio novarese i cui pendii assolati sono ampiamente sfruttati per la coltivazione della vite.\nPrincipali corsi d'acqua.\nI principali corsi d'acqua che scorrono nel territorio sono il Sesia la roggia Mora, il torrente Strona ed il torrente Strego; quest'ultimo \u00e8 stato altamente inquinato dalla discarica del comune.\nStoria.\nIl comune di Ghemme ha origini molto antiche, che vengono fatte risalire fino al Neolitico. Sulla collina a nord del centro abitato si sono succeduti negli anni diversi ritrovamenti archeologici.\nDi origine celtica, prende il suo nome dagli Agamini, un gruppo celtico che si era stanziato nella zona. Successivamente viene romanizzata con il nome di \"Pagus Agamino\", poi trasformato in \"Agamium\". Si ritrovano alcune citazioni di Agamium in Plinio.\nNel 356 si trova testimonianza di Ghemme in una lettera di Sant'Eusebio indirizzata agli \"Agamini ad Palatium\".\nGhemme \u00e8 un centro importante nel Medioevo: feudo sotto i De Castello-Barbavara intorno al 1150 e poi dei Bergamino (1470), come fa fede il diploma di riconferma a questi da parte del Barbarossa che porta la data del 1150. Alla fine del Quattrocento vi si svolge la Battaglia di Ghemme, che viene rievocata ogni anno. In questo periodo si insediarono alcune delle pi\u00f9 ricche famiglie novaresi e milanesi, interessate dalla fertilit\u00e0 dei campi dovuta al Sesia, ai suoi torrenti e alla bont\u00e0 dei vini gi\u00e0 decantati da Plinio.\nEbbe come feudatari in seguito i \"Tettoni\", gli \"Omodei\", i \"Della Porta Modignani\" e infine entr\u00f2 a far parte del dominio dei Savoia con Benedetto Maurizio, Duca del Chiablese e Marchese di Ghemme.\nNel 1467, presso il Castello Ricetto, venne ospitato il Duca di Milano Galeazzo Maria Sforza, in visita per la Pace di Ghemme, un trattato che sanc\u00ec la fine delle ostilit\u00e0 fra il Ducato di Milano e il Ducato di Savoia, che da diversi anni erano nazioni rivali. Il territorio ghemmese si trovava all'epoca sotto il dominio del Ducato di Milano, e il confine naturale tra le due potenze era costituito dal fiume Sesia.\nIl 6 marzo 1945, nelle campagne attorno a Ghemme, i nazisti fucilarono 10 partigiani. \nL'antica denominazione di Agamium, che deriva dal nome della popolazione di origine celtica, gli \"Agamini\", ha avuto un'evoluzione nel tempo: Agamium - Agheme - Gheme - Ghemme.\nTra gli uomini illustri a cui Ghemme diede i natali il pi\u00f9 noto \u00e8 senza dubbio Alessandro Antonelli. Il padre Costanzo, trasferitosi a Ghemme a esercitare la professione notarile e a ricoprire la carica di segretario comunale, ebbe numerosissimi figli e ben sei nacquero durante gli oltre venti anni della sua presenza nel paese. Il 14 luglio 1798 vide la luce in casa Antonelli, nell'odierna via Novara, il celebre Architetto.\nIl paese oggi \u00e8 diviso in 4 rioni: San Dionigi, San Pietro, Castello e Ruga Ferrera.\nCultura.\nProdotti tipici.\nLa cucina tipica \u00e8 quella novarese; prodotti tipici di Ghemme sono specificamente il vino (la cui produzione risale ai tempi dei Romani), il miele e il pane.\nLa produzione vinicola eccelle con il rosso Ghemme DOCG, prodotto da uve nebbiolo e vespolina, uno dei circa 40 vini DOCG esistenti in Italia, ma oltre a questo vengono prodotti diversi altri vini DOC delle Colline Novaresi, tra cui anche una variet\u00e0 di bianco.\nGhemme \u00e8 sinonimo di eccellenza anche nel campo della produzione di miele e ha aderito, insieme ad altre 9 citt\u00e0 italiane, all'Associazione Nazionale Italiana \"Le citt\u00e0 del Miele\". Le produzioni tipiche di Ghemme sono il miele d'acacia, tra i migliori e pi\u00f9 puri d'Italia, e il \"millefiori\". Gli apicoltori professionisti sono 6, pi\u00f9 altri 3 nomadisti, per un totale di 600 arnie e 20 tonnellate di produzione media annua.\nA Ghemme si tiene inoltre un concorso annuale per incentivare la produzione del miele di qualit\u00e0 e valorizzare le produzioni tipiche piemontesi.\nBiblioteche.\n\u00c8 presente la biblioteca internazionale dell'acquavite e del liquore\nFeste e ricorrenze.\nTra l'ultima settimana di aprile e la prima di maggio, all'interno della suggestiva cornice del castello, ha luogo l'annuale mostra mercato del vino.\nIl primo venerd\u00ec di maggio, in onore della Beata Panacea si svolge una festa religiosa con tradizione molto antica, oggi affiancata a manifestazioni laiche, per lo pi\u00f9 legate alla mostra del vino.\nPanacea (o Panasia), nata a Quarona da madre ghemmese e rimasta orfana in tenera et\u00e0, ebbe a subire molte persecuzioni dalla matrigna, che giunse a ucciderla alla sola et\u00e0 di quindici anni conficcandole i fusi da filare nel capo.\nLa leggenda vuole che gli angeli pascolassero il gregge di Panacea mentre la fanciulla pregava. Una sera le pecore tornarono sole alla stalla e la matrigna furibonda corse a cercarla e la uccise in quel modo crudele. Miracolosamente le campane della chiesa di S. Giovanni Battista cominciarono a suonare da sole a festa, cos\u00ec tutti gli abitanti di Quarona vennero a conoscenza del misfatto.\nSolo alla presenza del Vescovo fu possibile caricare il corpo della fanciulla su di un carro; le due giumente che lo trainavano proseguirono fino a Ghemme e si fermarono miracolosamente nel luogo ove era sepolta la madre di Panacea.\nLa devozione verso la figura della pastorella vergine e martire \u00e8 continuata nei secoli e ancora oggi la festa in suo onore si celebra con grande partecipazione di devoti di Ghemme, di Quarona, di tutta la Valsesia e dei paesi vicini.\nEconomia.\nGhemme \u00e8 rinomato per la produzione vinicola che ne rappresenta la maggior fonte di reddito con numerose aziende attive nel settore, anche se la maggior parte della popolazione attiva non lavora nell'agricoltura.\nLe principali e pi\u00f9 note aziende industriali derivano la loro attivit\u00e0 proprio dalla vocazione vinicola del territorio:\nMolto importanti sono anche i settori dell'industria tessile (Crespi, Loro Piana) e dell'apicoltura.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nasd Nuova Pallacanestro Ghemme militante nel campionato C silver fondata nel 1974\nAsd Pro Ghemme squadra di calcio militante in prima categoria."}
{"id": "35550", "revid": "322321", "url": "https://it.wikipedia.org/wiki?curid=35550", "title": "Gozzano", "text": "Gozzano (pronuncia : , \"G\u00fcz\u00f6n\" - pronuncia locale : - in piemontese e in lombardo) \u00e8 un comune italiano di abitanti della provincia di Novara in Piemonte.\nGeografia fisica.\nIl nucleo abitato di Gozzano \u00e8 situato a poca distanza dall'estremit\u00e0 meridionale del Lago d'Orta (il territorio comunale ne tocca la punta inferiore), al centro di un'ampia conca morenica, delimitata a ovest dagli ultimi contrafforti prealpini che la separano dalla Valsesia, a est dal corso del torrente Agogna, al di l\u00e0 del quale inizia il territorio del Vergante.\nOrigini del nome.\nIl toponimo deriva dal termine latino \"Gaudianum\", traducibile letteralmente come \"luogo di godimento\"; dallo stesso termine pare abbiano avuto origine anche cognomi come Godi o Godio, mediamente diffusi nel territorio locale.\nStoria.\nIl territorio gozzanese fu abitato perlomeno dall'epoca romana: in epoca tardo imperiale \u00e8 attestata la presenza di una grande tenuta fondiaria (\"villa\") della quale per\u00f2 non sono state mai rinvenute vestigia archeologiche.\nNel IV secolo l'area venne cristianizzata a opera dei fratelli evangelizzatori Giulio e Giuliano: qui essi costruirono il loro novantanovesimo edificio di culto dedicato a Santa Maria (corrispondente alla chiesa di San Lorenzo, ove Giuliano venne poi sepolto). Nel IX secolo il corpo del santo in questione fu traslato in una nuova monumentale chiesa a lui dedicata, costruita sul colle a levante del centro abitato.\nIn et\u00e0 medievale il paese si componeva di due nuclei distinti: la \"villa\" (a nord-ovest) e il \"vicus\" (a sud-est), intervallati centralmente dalla piazza del mercato (poi piazza San Giuliano), il cui nome originario la designava quale sede - a partire dall'anno 919, previa concessione di un diploma da parte di Berengario I - di un importante mercato settimanale e di una fiera annuale.\nTra il X e l'XI secolo il gi\u00e0 citato colle ove sorge la basilica di San Giuliano fu fortificato e trasformato in castello, la cui prima menzione scritta risale all'anno 1015.\nNel XIII secolo, sulla spinta di un forte incremento demografico, il centro abitato si allarg\u00f2 verso ovest, nell'area tre le attuali vie Dante (un tempo chiamata \"Contrada della Croce\") e Sottoborghetto. L'intero paese, che assunse contestualmente il rango di borgo, fu poi fortificato a scopo difensivo mediante un fossato con terrapieno (costruito lungo l'attuale via Gentile).\nEntro il recinto del castello, ove la popolazione si poteva rifugiare in caso di pericolo e usava mettere in salvo i raccolti agricoli, fu edificato il palazzo dei vescovi di Novara: un vero e proprio castello dentro il castello atto ad accogliere l'amministratore diocesano durante le sue visite nel territorio della Riviera e a fungere da residenza privata del castellano da lui nominato, depositario dell'amministrazione comunitaria e della giustizia. Al centro del borgo, sulla piazza San Giuliano, sorsero invece il palazzo della comunit\u00e0 (il cosiddetto \"Ticial\", ove si riuniva il ) e il palazzo delle prigioni (quest'ultimo poi demolito negli anni 1950).\nNel 1928 a Gozzano furono accorpate le frazioni di Auzate e Bugnate, che in precedenza erano stati comuni autonomi.\nEconomia.\nAgricoltura.\nFino alla prima met\u00e0 del XX secolo l'economia gozzanese si \u00e8 fondata su agricoltura e allevamento, condotti con criteri essenzialmente di sussistenza e a fini di autoconsumo. Tali pratiche del resto non consentivano redditivit\u00e0 elevate, poich\u00e9 il clima cusiano \u00e8 piuttosto instabile, con frequenti precipitazioni e grandinate, e il suolo \u00e8 spesso ghiaioso: gli appezzamenti pi\u00f9 redditizi si trovavano a sud-est del centro paesano, in localit\u00e0 Egra.\nTra le colture principali vi erano la vite (soprattutto uva bianca, da cui si produceva vino), la canapa (lasciata macerare e quindi utilizzata come fibra tessile, in special modo a Buccione) e soprattutto il granoturco. Di quest'ultima pianta venivano usati non solo i frutti (a scopo alimentare), ma tutte le parti della pianta: il fusto e le foglie venivano essiccati e usati come foraggio per gli animali, oppure per intrecciare cesti, sedie, borse, scope o finanche per imbottire materassi e cuscini.\nTanta era per\u00f2 la miseria del territorio che proprio la pianta secca di mais (denominata \"Malg\u00e0scia\" nella versione cusiana del dialetto novarese) divenne un elemento identitario e folkloristico in ambito comunale: il termine \"malgasc\u00ectt\", usato in origine per riferirsi solo ai lavoratori del mais, ha finito per essere usato come appellativo di tutti gli abitanti di Gozzano; l'iniziale accezione dispregiativa (\"miseri come la pianta secca\") \u00e8 stata presto superata.\nIndustria.\nIn et\u00e0 moderno-contemporanea la principale risorsa economica di Gozzano \u00e8 stata per decenni l'industria tessile e in particolare la produzione di rayon al cuproammonio della societ\u00e0 Bemberg, che presso la frazione di Monterosso aveva impiantato un vasto impianto produttivo. Quest'ultimo \u00e8 stato completamente chiuso nel 2009 a seguito di un'irreparabile crisi economica; dopo circa un decennio di completo abbandono, il 16 febbraio 2019 il sito produttivo \u00e8 stato quindi comprato all'asta da un privato.\nIl rango di produzione industriale preponderante del territorio \u00e8 dunque passato al settore idro-termo-sanitario, nel quale il Cusio (e la conca di Gozzano in particolare) vanta una tradizione ultra-secolare: fin dai primi del XX secolo infatti diverse famiglie della zona (di per s\u00e9 alquanto povera) iniziarono a riciclare gli scarti metallici smaltiti da produzioni pi\u00f9 pregiate per costruire rubinetti e valvole. L'affare divenne progressivamente redditizio e dal 1965 si assistette alla crescita e formazione di decine di societ\u00e0, alcune delle quali capaci di espandersi a livello nazionale e internazionale.\nIstruzione e cultura.\nScuole.\nNel territorio comunale di Gozzano hanno sede due realt\u00e0 scolastiche che garantiscono tutti e tre i gradi dell'obbligo formativo secondo l'ordinamento italiano: l\"Istituto Comprensivo Giovanni Pascoli\" (raggruppante scuola dell'infanzia, scuola primaria e scuola secondaria di primo grado) e una sezione distaccata del \"Liceo Galileo Galilei\" di Borgomanero (comprendente un liceo delle scienze umane e un liceo linguistico.\nAmministrazione.\nGemellaggi.\nNel maggio 2014 Gozzano ha stretto un patto di gemellaggio con Ucria, comune italiano della citt\u00e0 metropolitana di Messina.\nInfrastrutture e trasporti.\nMaggiore arteria viaria di Gozzano \u00e8 la strada provinciale 229, che taglia praticamente a met\u00e0 in senso verticale il territorio comunale, collegandolo con Borgomanero verso sud e con Omegna verso nord.\nIl comune \u00e8 inoltre interessato dal tracciato della ferrovia Novara-Gozzano-Domodossola: la prima stazione ferroviaria locale venne costruita nel 1864 e dal 1886 al 1924 fu servita anche dalla ferrovia Gozzano-Alzo (poi parzialmente rimasta attiva fino ai primi del terzo millennio come raccordo merci per le industrie locali). Un'ulteriore stazione (servita da quest'ultima linea) sorgeva presso la frazione di Auzate.\nNel 2011 il tratto gozzanese della linea Novara-Domodossola venne deviato e rettificato, al fine di migliorare l'accessibilit\u00e0 al centro abitato, aumentare la capienza dell'infrastruttura ed eliminare alcuni passaggi a livello: la vecchia stazione venne pertanto dismessa e sostituita da un nuovo impianto, servito da treni regionali operati da Trenitalia nell'ambito del contratto di servizio pubblico stipulato con la Regione Piemonte. Il sedime dismesso (opere edilizie incluse, per un'estensione complessiva di 50 km\u00b2) \u00e8 stato quindi acquistato dal comune di Gozzano nel 2017 al prezzo di 180.000 euro, al fine di riqualificarlo.\nSport.\nCalcio.\nLa pi\u00f9 blasonata tra le realt\u00e0 sportive comunali \u00e8 il , club calcistico affiliato alla FIGC dal 1924 e caratterizzato dai colori sociali rosso e blu. La sua storia si \u00e8 lungamente dipanata nelle categorie dilettantistiche piemontesi, con alcune partecipazioni al campionato di Serie D dagli anni 1980 in poi e una vittoria nella fase regionale di Coppa Italia Dilettanti Piemonte-Valle d'Aosta 2014-2015: il successo pi\u00f9 prestigioso \u00e8 bens\u00ec costituito dalle partecipazioni al campionato di Serie C, la prima delle quali nel 2018-2019. La sede delle gare interne \u00e8, con poche eccezioni, presso lo stadio Alfredo d'Albertas, in localit\u00e0 Monterosso.\nAltre discipline.\nPresso la palestra polifunzionale di via per Auzate ha sede una filiale della sezione novarese del Centro Sportivo Italiano, attiva in discipline quali calcio a 7 e tennistavolo.\nGozzano ospita altres\u00ec una sezione del Club Alpino Italiano, uno sci club (Sci Club Gozzano), un club di atletica leggera (Gruppo Sportivo Castellania) e uno di ciclismo su strada (Associazione Sportiva Dilettantistica Auzate).\nIn ambito ludico-dilettantistico ulteriori attivit\u00e0 sportive sono condotte anche dall'oratorio \"don Bertoli\".\nIl patrimonio sportivo comunale \u00e8 completato dal lido di Buccione, sul lago d'Orta, che ospita un centro remiero e un trampolino regolamentare per i tuffi (che costituisce la pi\u00f9 alta infrastruttura d'Europa nel suo genere ubicata in acque lacustri), costruito nel 1954.\nNel 2018 Gozzano ha ottenuto (insieme a Chiusi, Egna e Montegrotto Terme) il titolo di citt\u00e0 europea dello sport (\"European Town of Sport\") per l'anno 2020."}
{"id": "35551", "revid": "15756", "url": "https://it.wikipedia.org/wiki?curid=35551", "title": "Gorzegno", "text": " \nGorzegno (\"Gorz\u00e8gn\" in piemontese) \u00e8 un comune italiano di 260 abitanti della provincia di Cuneo in Piemonte.\nOrigini del nome.\nIl suo nome deriva forse da \"Cohors Aennii\" di epoca romana, a indicare un reparto di presidio che dipendeva dal centurione Ennio.\nStoria.\nNel medioevo e nella prima et\u00e0 moderna Gorzegno fu feudo di uno dei rami della famiglia Del Carretto (detto appunto \"Del Carretto di Gorzegno\"). Fino al XVIII secolo Gorzegno diede il nome ad un esteso marchesato, riconosciuto come feudo imperiale. Il suo territorio comprendeva le \"universit\u00e0\" (cio\u00e8 le comunit\u00e0) di Albaretto della Torre, Arguello, Serravalle Langhe, Bossolasco, Niella Belbo, San Benedetto Belbo, Cravanzana, Feisoglio, Levice, Prunetto e Monesiglio.\nMonumenti e luoghi d'interesse.\nNASC - Museo delle Pietre parlanti.\nRestano a Gorzegno numerosi edifici storici risalenti perlopi\u00f9 dalla fine del XVI agl'inizi del XIX secolo, molti dei quali sono attualmente in stato di abbandono parziale o totale, o fortemente alterati nelle loro strutture originarie. \nUn censimento di tutti gli edifici e un'indagine sulle loro origini ed evoluzione \u00e8 stata compiuta a partire dal 2020 dagli storici Walter Accigliaro e Giordano Berti che hanno provveduto a ricostruire la storia di Gorzegno sulla base di documenti attendibili. Da quella ricerca \u00e8 sorto, su ideazione di Romano Vola, gi\u00e0 Sindaco di Bergolo, il Nasc - Museo delle Pietre parlanti, un percorso a cielo aperto dove ogni edificio \u00e8 dotato di un'apposita didascalia e di un codice QR che rimanda all'omonimo sito web contenente estesi approfondimenti e materiale fotografico.\nIl percorso a cielo aperto include, oltre agli elementi architettonici antichi, una sezione d\u2019arte contemporanea, curata da Giordano Berti, con opere donate da artisti di varia provenienza distribuite in vari punti del paese.\nUna sezione etnografica, curata da Giordano Berti in collaborazione con l'art designer Letizia Rivetti, include vari manufatti in pietra della tradizione locale realizzati dalla fine del XIX alla met\u00e0 del XX secolo.\nNel 2021 \u00e8 stata inaugurata una nuova sezione intitolata \"Le misteriose Pietre di Voynich\", a cura di Giordano Berti, con opere degli scultori Nando Gallo, Ivano Ghiglia e Remo Salcio, ispirate alle illustrazioni del misterioso Manoscritto Voynich https://www.savonanews.it/2021/08/11/mobile/leggi-notizia/argomenti/eventi-spettacoli/articolo/il-mistero-del-codice-voynich-a-gorzegno.html.\nCuriosit\u00e0.\nA Gorzegno \u00e8 ambientata la tragica vicenda, realmente accaduta, narrata da Beppe Fenoglio in \"Un giorno di fuoco\" (Garzanti, 1963). Successe che, alla met\u00e0 di ottobre del 1933, un contadino di Gorzegno, Felice \"Pietro\" Gallesio, a causa di dissidi familiari, con un colpo di doppietta uccise prima il parroco del paese, poi il nipote Alessandro, quindi si rifugi\u00f2 in un fienile. All'arrivo dei carabinieri di Alba, Gallesio li accolse a colpi di doppietta, ferendo gravemente un appuntato e il brigadiere. Da Cuneo giunsero altri rinforzi, accolti da Gallesio allo stesso modo. Nel conflitto a fuoco rimase ferito anche un giornalista, giunto sul posto per rendere conto di un tragico avvenimento che la stampa locale aveva reso noto in tutto il Piemonte. Dopo un lungo assedio, Gallesio fin\u00ec le munizioni ma non si arrese. Alla fine di una settimana di follia il \"delinquente di Gorzegno\", come venne definito da alcuni giornali dell'epoca, fu ucciso dai carabinieri. Fenoglio aveva conosciuto quella vicenda oltre 20 anni dopo, grazie ai racconti che nelle Langhe continuavano a rimbalzare di bocca in bocca, e ne trasse spunto per un racconto bellissimo ma non del tutto aderente, pare, ai fatti realmente accaduti. In sostanza, \"il folle di Gorzegno\" fu rappresentato come una specie di antieroe vittima di una miseria materiale e morale che per lungo tempo attanagli\u00f2 l'Alta Langa; una miseria magistralmente dipinta da Fenoglio in altro suo capolavoro \"La malora\".\nIl paese di Gorzegno \u00e8 pi\u00f9 volte citato come ambientazione degli avvenimenti narrati nel libro giallo \"Rebus di mezza estate\", di Gianni Farinetti (Marsilio editore, 2013)."}
{"id": "35552", "revid": "1516566", "url": "https://it.wikipedia.org/wiki?curid=35552", "title": "Gottasecca", "text": "Gottasecca (\"Botas\u00ebcca\" in piemontese) \u00e8 un comune italiano di 128 abitanti della provincia di Cuneo in Piemonte.\nIl comune faceva parte della comunit\u00e0 montana Alta Langa e Langa delle Valli Bormida e Uzzone.\nStoria.\nSimboli.\nLo stemma e il gonfalone del comune di Gottasecca sono stati concessi con decreto del presidente della Repubblica del 26 ottobre 1977.\nSociet\u00e0.\nEvoluzione demografica.\nLo spopolamento del Comune ha portato in cento anni ad una riduzione del 75% della popolazione residente rispetto all'anno 1911.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35553", "revid": "1354930", "url": "https://it.wikipedia.org/wiki?curid=35553", "title": "Granozzo con Monticello", "text": "Granozzo con Monticello (\"Gran\u00f2ss c\u00f9n Muntisel\" in piemontese e in lombardo) \u00e8 un comune italiano di abitanti della provincia di Novara in Piemonte.\nStoria.\nSi presume che l'etimo di \"Granocium\" o \"Granotium\" sia collegabile al significato di \"luogo adatto alla coltivazione del grano\".\nI primi documenti risalgono all'829 circa, quando un certo \"Johannes de Granocio\", risult\u00f2 testimone in un atto novarese.Nell'840, tra i comuni donati dal vescovo Adalgiso alla canonica della cattedrale di Novara, \u00e8 presente anche Granozzo. Nel 1347 compaiono invece notizie del castello di Granozzo che fu a lungo abitato dalla famiglia Tettoni mentre un secolo pi\u00f9 tardi il feudo pass\u00f2 a Donina Visconti. Altri documenti del 1495 fanno riferimento ad un castello ben fortificato con un ricetto per la popolazione.\nA Monticello risulta risiedere fin dall'XI secolo l'omonima famiglia che compare nel 1094 fra i maggiori vassalli del vescovo di Novara. I Monticello controllavano il fortilizio e la campagna circostante senza trascurare i diritti di natura ecclesiastica tanto da ottenere il diritto battesimale per la chiesa locale fin dal XII sec.\nCon l'avvento dei Visconti il paese pass\u00f2 da un ramo della famiglia Caccia, che ne divenne feudataria nel XVI secolo, cui succedettero nel XVII secolo e nel XVIII secolo i Birago, i Guilizzoni e i Serale da Saluzzo.\nIl 7 maggio 1974 nel territorio comunale ci fu un incidente aereo di un F-104S Starfighter (F-104 53-16) del 53\u00ba Stormo di Cameri, a causa di un guasto all'orizzonte artificiale; i resti del pilota non furono pi\u00f9 ritrovati.\nGeografia fisica.\nMorfologia del territorio.\nIl territorio \u00e8 quasi totalmente pianeggiante; una collina di alcuni metri si erge presso Monticello, mentre a est, verso l'Agogna, iniziano delle collinette che digradano dolcemente verso il torrente e la Valle dell'Arbogna (terrazzo fluvio-glaciale Novara-Vespolate).\nCorsi d'acqua.\nI principali corsi d'acqua che scorrono il territorio sono:\nLuoghi d'interesse.\nA Granozzo: la Chiesa di San Maria Assunta sorge su una precedente costruzione medievale e fu consacrata nel 1596. La facciata in origine aveva un piccolo portico a due colonne abbattuto per ragioni di viabilit\u00e0 agli inizi del XX sec.. All\u2019interno, a tre navate, si possono ammirare tre altari marmorei in stile barocco, il coro ligneo di semplice fattura (XVII sec.) e l'antico organo Mentasti perfettamente funzionante. Interessante anche il dipinto settecentesco dell\u2019Assunzione di Maria, di buona fattura. Il campanile in mattoni risale al 1689. La chiesa \u00e8 stata recentemente ristrutturata.\nSulla strada che conduce a Novara sorge l'Oratorio si \"Santa Maria e San Rocco\" costruito come voto dopo delle pestilenze del XVI sec fu poi ampliato durante il XVII sec. \u00c8 una costruzione dalle linee semplici, a navata unica e conserva due affreschi di pregio: uno del '400 raffigurante Santa Maria delle Grazie, molto amata a venerata dalla popolazione locale, ed un secondo della prima met\u00e0 del 1500 che rappresenta la Madonna del Latte, attribuibile alla scuola dei Cagnola.\nNel territorio sono presenti diversi \"cascinali\" antichi: Baraggia e Baraggione, Brignona, Brus\u00e0, Calcinara, Carrera, Lobietta, Martelletto, Nuova e Pila che sono diventati l'ambientazione del romanzo di Dante Graziosi \"Nando dell'Andromeda\": la storia di un cantastorie giramondo che vagava per le campagne della bassa novarese con la sua fisarmonica tra le stagioni degli amori e le prime lotte sociali.\nA Monticello: su una piccola collinetta accessibile attraverso una scenografica e antica scalinata di pietra sorge la Chiesa dei Santi Gervasio e Protasio, recentemente ristrutturata. \u00c8 citata gi\u00e0 nel XIV sec. come sede pievana ma l'attuale costruzione risale al 1608; l'interno \u00e8 a navata unica, con abside semicircolare, e conserva l'altare barocco in marmi policromi e un dipinto del XVII sec. raffigurante l\u2019Annunciazione.\nAccanto alla chiesa sorge Villa Malinverni, edificata sui resti dell'antico castello citato per la prima volta nel 1113 e in parte demolito dai Visconti nel 1351. Ricostruito verso la met\u00e0 del XV sec. dalla famiglia Caccia, sorgeva alla sommit\u00e0 del colle, ancora oggi delimitato dalla vecchia cinta muraria ormai in rovina. Oltre il muro, verso oriente, sono i resti di una piccola torre con finestre ad arco acuto e uno stemma (forse dei Caccia). Poco oltre sorge il torrione del '400, anch'esso in rovina, mentre i due corpi della Villa, recentemente recuperati (2015) dai Ricciardo, attuali proprietari, sorgono ad occidente e si affacciano sulla piazza della chiesa.\nPiana dell'Agogna: zona nella quale prevale la coltivazione del riso, \u00e8 molto interessante da vedere: sempre andando verso Vespolate \u00e8 visibile il terrazzo fluvio - glaciale della Valle dell'Arbogna. La zona \u00e8 percorsa dalla SP di Mercadante ed \u00e8 un ottimo itinerario ciclistico\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35554", "revid": "554814", "url": "https://it.wikipedia.org/wiki?curid=35554", "title": "Ligosullo", "text": "Ligosullo (\"Liuss\u00fbl\" in friulano standard, \"Liussj\u00fbl\" in friulano carnico) \u00e8 una frazione di 107 abitanti del comune di Treppo Ligosullo nella provincia di Udine in Friuli-Venezia Giulia.\nIl comune di Ligosullo confluisce dal 1\u00ba febbraio 2018 assieme a Treppo Carnico nel nuovo comune di Treppo Ligosullo come da legge regionale 28 dicembre 2017, n. 47.\nGeografia fisica.\nLigosullo sorge a 949 in Val Pontaiba, in Carnia, della quale era il comune pi\u00f9 piccolo. Oltre al capoluogo il comune \u00e8 composto dalla piccola frazione di Murzalis, costituita da una trentina di case.\nStoria.\nIl comune \u00e8 stato istituito nel 1839 per distacco dal comune di Paluzza.\nSimboli.\nLo stemma e il gonfalone di Ligosullo erano stati concessi con decreto del presidente della Repubblica del 25 giugno 1952.\nMonumenti e luoghi d'interesse.\nIn comune di Ligosullo si trova il castello di Valdajer (ex albergo e ristorante), costruito da un certo colonnello Kreig, comandante del forte di Osoppo nella guerra tra Austria e Repubblica di Venezia.\nCraighero, \u00e8 il cognome di gran lunga pi\u00f9 diffuso in paese.\nA Ligosullo \u00e8 nato il poeta austriaco Jacob Nicolaus Craigher de Jachelutta (1797-1855), le cui liriche Franz Schubert (di cui il poeta era amico) diverse volte metter\u00e0 in musica.\nSociet\u00e0.\nLingue e dialetti.\nA Ligosullo, accanto alla lingua italiana, la popolazione utilizza il friulano carnico, una variante della lingua friulana. Nel territorio comunale vige la Legge regionale 18 dicembre 2007, n. 29 \"Norme per la tutela, valorizzazione e promozione della lingua friulana\". Non ci sono residenti stranieri nel comune di Ligosullo."}
{"id": "35555", "revid": "1354930", "url": "https://it.wikipedia.org/wiki?curid=35555", "title": "Grignasco", "text": "Grignasco (\"Grignasch\" in piemontese) \u00e8 un comune italiano di abitanti della provincia di Novara in Piemonte.\nGeografia fisica.\nIl comune, nonostante si trovi in provincia di Novara, rientra nel territorio della Valsesia ed \u00e8 situato ai confini con la provincia di Vercelli ad un'altitudine di 322 m s.l.m.\nConfina a nord con i comuni di Borgosesia e di Valduggia, ad est con Boca e Maggiora, a sud con Prato Sesia e ad ovest con il fiume Sesia ed il comune di Serravalle.\nDal monte Fenera, che delimita a Nord il territorio proteggendolo dalle fredde correnti del monte Rosa, si diramano a semicerchio verso Est le propaggini collinari che cingono l'abitato e le frazioni in una verde conca sino ai confini di Prato Sesia.\nPrincipali corsi d'acqua.\nI principali corsi d'acqua scorrenti nel territorio di Grignasco sono:\nStoria.\nLe testimonianze scritte su Grignasco risalgono alle soglie dell'anno Mille. Il diploma dell'imperatore Ottone III del 7 maggio 999 cita per la prima volta il nome di Grignasco tra le terre restituite e confermate al vescovo di Vercelli: \"\"confirmamus [...] cum Bornade et Grignascho et districto Vallis Sicidae\" e nei documenti successivi compaiono riferimenti precisi al castello.\nLa prima indicazione di Grignasco come sede di pieve della diocesi di Novara \u00e8 del 26 giugno 1132, contenuta in una bolla di papa Innocenzo II che, tra le altre, elenca \"plebem Grinassi\" e, in un documento del 1151 compare il nome di uno dei primi chierici officianti, tale \"Marinus diaconus de Grignasco\"\".\nSi pu\u00f2 immaginare quindi una organizzazione del territorio caratterizzata da una serie di insediamenti, corrispondenti alle frazioni, disseminati prevalentemente nella zona pianeggiante, facenti capo alla \"pieve\" di \"Santa Maria in Bovagliano\", mentre, come testimoniato in un manoscritto di fine Settecento, a ridosso del colle su cui sorgeva il castello vi erano le \"cantine di Grignasco\", una sorta di piccolo ricetto pi\u00f9 facilmente difendibile attorno al quale si concentrarono gli sviluppi edilizi successivi.\nI pochi ruderi del castello di San Genesio sono tuttora visibili e dall'antico ricetto si pu\u00f2 cogliere l'immagine percorrendo le vie Castello e Torrione che attraversano il fitto tessuto edilizio dell'abitato medioevale.\nI documenti successivi attestano come i territori di Grignasco e di Ara fossero compresi nel pi\u00f9 ampio Marchesato di Romagnano che, dal 1441 al 1550, appartenne a vari membri della famiglia dei Romagnano. Nel corso del XVI secolo, il Marchesato fu ceduto ad altri feudatari e, nel 1588, fu acquistato dal conte Giovanni Battista Serbelloni i cui discendenti detennero il possesso sino alla soglia del XIX secolo.\nLe chiese e gli affreschi quattrocenteschi presenti in esse, testimoniano la vitalit\u00e0 ed il grado di civilt\u00e0 della popolazione: le vicende della comunit\u00e0 si intrecciano con quelle dei suoi edifici di culto. I secoli XV, XVI e XVII sono caratterizzati dalla costruzione e successivi ampliamenti della chiesa di Santa Maria delle Grazie al centro dell'abitato e dell'oratorio di San Graziano, nonch\u00e9 degli oratori nelle cascine come la cappella di S. Antonio alla frazione Negri e l'oratorio di San Rocco nell'omonima frazione.\nNel corso del XVIII secolo venne ristrutturata l'antica pieve di Bovagliano e si comp\u00ec la grande impresa della costruzione della nuova parrocchiale dell'Assunta su progetto di Bernardo Antonio Vittone. \nIn quegli anni Grignasco appartenne al ducato di Milano sotto la dominazione prima dei Visconti e degli Sforza e poi degli Spagnoli e, all'inizio del XVIII secolo, pass\u00f2 tra i possedimenti dello Stato Sabaudo.\nIl graduale affrancamento del regime feudale si manifest\u00f2 con una pi\u00f9 attiva presenza della popolazione in campo politico e amministrativo (come attestano le produzioni statutarie degli anni 1570 e 1608), e con l'emergere di una sempre pi\u00f9 influente classe borghese che, grazie anche alle fortune di alcuni suoi esponenti emigrati a Roma, lasci\u00f2 significative tracce di s\u00e9 nella storia civile e religiosa della comunit\u00e0.\nGli echi della ventata rivoluzionaria di fine Settecento si manifestarono anche a Grignasco, testimoniati dall'erezione dell'Albero della Libert\u00e0 in piazza Viotti, davanti alla parrocchiale; ma la restaurazione dell'antico regime li spense rapidamente: nel corso dei primi trent'anni dell'Ottocento, quasi a testimoniare la mutata situazione politica, il conte Giovanni Battista Viotti finanzi\u00f2 e realizz\u00f2 una radicale ristrutturazione interna della chiesa, simbolo della comunit\u00e0 grignaschese.\nOpere importanti anche nell'ambito civico si realizzarono in quegli anni come la costruzione del ponte sul torrente Riale nei pressi della chiesa di Santa Maria delle Grazie (1827), la selciatura di via Riale (1836) e la sistemazione dei locali della parte comunale della \"g\u00e9sa v\u00e8gia\" (adattati inizialmente per accogliere la sede del Comune e poi le prime scuole pubbliche (1839) che sostituirono quelle di istituzione privata legate ai nomi di Lorenzo Testa e Giovanni Zanoli.\nDal punto di vista urbanistico, avendo l'abitato ormai raggiunto piazza Cacciami (il centro del paese), si avvert\u00ec l'esigenza di creare nuove direttrici di sviluppo per collegare il centro con le frazioni basse: nel 1855 si realizz\u00f2 la via Cesare Battisti verso San Rocco e Torchio. Uno degli atti politico-amministrativo pi\u00f9 rilevanti fu la revisione degli antichi Ordini della Comunit\u00e0 che avevano regolato la vita dei grignaschesi da oltre due secoli.\nSempre nel 1855, in campo civile si tent\u00f2 di costituire una \"Societ\u00e0 Filarmonica\" che non ottenne il necessario sostegno finanziario ma, nel 1881 sorse il \"Circolo Amicizia\" da cui prese le mosse, nel 1893 la Fanfara e poi la Banda Musicale e nel 1883 nacque il \"Circolo Grignaschese\" da cui prese avvio la Societ\u00e0 Operaia nel 1886. \nIn campo devozionale-religioso nel 1870 si celebr\u00f2 il primo centenario di fondazione del Consorzio dell'Immacolata con una cerimonia cos\u00ec solenne che pass\u00f2 alla storia come \"il festone\". Si organizzarono i primi Carnevali e, nel 1895, comparvero le maschere del Gi\u00f9an Baceja e della Mariana Curbela.\nSviluppo economico ed espansione del paese.\nIl paese si espanse rapidamente, ed attorno al 1881-1882 si costru\u00ec la strada carrozzabile che collega le frazioni alte di Sella, Carola, Bertolotto e Pianaccia: in quegli anni Pietro Iannetti rientrato da Roma, don\u00f2 alla comunit\u00e0 le prime fontane pubbliche ed il lavatoio che porta il suo nome.\nAccanto alla coltivazione della vite che si diffuse ulteriormente nelle zone collinari, emerse nell'economia locale l'artigianato del mobile: nato su modelli tardo barocchi, si fece fiorente in paese con l'aprirsi di numerose botteghe che portartono il nome di Grignasco anche oltre i confini nazionali.\nLo sviluppo, la modernizzazione e la diversificazione delle attivit\u00e0 produttive del paese, crearono le condizioni per il decisivo passaggio dall'economia agricola a quella industriale.\nL'arrivo a Grignasco della ferrovia Novara-Varallo (1884), legata al nome dell'illustre grignaschese Costantino Perazzi, e la costruzione della Filatura lane \"Figli di Federico Bozzalla\" (1894) furono i momenti decisivi di questo trapasso che incise anche a livello sociale e culturale sulla futura crescita del paese e della comunit\u00e0 grignaschese nel corso del XX secolo.\nAra.\nIl comune di Grignasco comprendeva fino al 1500 la frazione di Ara, che divenne poi comune autonomo\n ma fu riaggregata a Grignasco nel 1927.\nCultura.\nBiblioteche.\n\u00c8 presente la Biblioteca Civica fondata nel 1966.\nInfrastrutture e trasporti.\nGrignasco \u00e8 posto lungo la strada provinciale Novara-Alagna che, a Sud dell'abitato si divide proseguendo a destra per il centro del paese e verso Borgosesia, Varallo e la Valsesia, e innestandosi a sinistra alla statale 299 per Alagna.\nLa strada panoramica della \"Traversagna\" conduce, attraverso le frazioni Torchio e Sagliaschi, al territorio di Borgomanero e ai laghi d'Orta e Maggiore.\nLa stazione di Grignasco \u00e8 posta lungo la ferrovia Novara-Varallo, chiusa all'esercizio regolare e interessata solo da saltuari traffici turistici. Fra il 1908 e il 1935 il medesimo impianto rappresent\u00f2 inoltre il capolinea orientale della ferrovia Grignasco-Coggiola, in seguito rimasta in esercizio per alcuni anni come raccordo industriale fino a Serravalle Sesia a servizio della locale cartiera.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35556", "revid": "533647", "url": "https://it.wikipedia.org/wiki?curid=35556", "title": "Santo Stefano Quisquina", "text": "Santo Stefano Quisquina (IPA: ; \"Santu St\u00e8fanu\" in ) \u00e8 un comune italiano di abitanti del libero consorzio comunale di Agrigento in Sicilia.\nPrima del 10 maggio 1863, giorno in cui assunse l'attuale denominazione, il paese fu chiamato dapprima Santo Stefano di Melia e, in seguito, Santo Stefano di Bivona.\nGeografia fisica.\nTerritorio.\nSanto Stefano Quisquina \u00e8 situato nell'entroterra agrigentino, ubicato ad un'altezza di 732 \u00c8 circondato dai monti Sicani, che fanno da corona al paese.\nOrografia.\nLe montagne che circondano il paese sono le seguenti:\nIdrografia.\nIl territorio comunale di Santo Stefano Quisquina \u00e8 situato nella valle del Magazzolo ed \u00e8 ricco di sorgenti. \u00c8 attraversato dai fiumi Magazzolo e Platani.\nOrigini del nome.\nIl nome del comune deriva dal greco \u03c3\u03c4\u03ad\u03c6\u03b1\u03bd\u03bf\u03c2 (pronuncia \"st\u00e9fanos\"), \"corona\", in quanto coronato dai monti Sicani: fu deciso, cos\u00ec, di consacrare il paese a Santo Stefano Protomartire. Quisquina, invece, \u00e8 il nome della zona boschiva che circonda il comune: il nome deriva dal termine arabo \"coschin\", cio\u00e8 \"oscurit\u00e0\", per via della fittezza dei suoi boschi. In passato il paese era chiamato dapprima \"Santo Stefano di Melia\" (attuale contrada del territorio di Castronovo di Sicilia), in seguito \"Santo Stefano di Bivona\" (per la notevole vicinanza con Bivona, antico ducato e capoluogo di distretto borbonico); il nome attuale, \"Santo Stefano Quisquina\", fu assunto definitivamente nel 1863.\nStoria.\nSanto Stefano Quisquina nasce come villaggio agro-pastorale attorno alle sorgenti di Capo Favara, sorge a 732 metri sul livello del mare e dista 73\u00a0km da Agrigento. Prima della sua fondazione, alcuni documenti attestano l'esistenza di un casale Sancti Stephani gi\u00e0 nel X secolo, il cui territorio al tempo del Re di Sicilia Ruggero II, era di propriet\u00e0 dei Sinibaldi (parenti di santa Rosalia), signori della Quisquina e del monte delle Rose.\nNel 1296, ai tempi del Regno di Sicilia con Re Federico III, compare, come primo signore di Santo Stefano, Giovanni di Caltagirone. Molte famiglie nobili governarono Santo Stefano: i Larcan, che nel 1559 vendette la baronia e gran parte dei suoi beni al Protonotaro del Regno di Sicilia Alfonso Ruiz, che fece dono della baronia alla madre Elisabetta nel 1574. Essendo questa moglie di Carlo Ventimiglia di Belmonte, nel 1599 ogni diritto pass\u00f2 alla famiglia Ventimiglia. Questi dominarono a lungo, e durante il loro regno il paese ebbe uno sviluppo demografico ed edilizio. Durante il Settecento fecero ricostruire importanti opere come il Castello Baronale e la Chiesa Madre. Nel 1812, con l'emanazione della nuova Costituzione del Regno di Sicilia, il paese entr\u00f2 a far parte del nuovo Distretto di Bivona e il 10 maggio 1863 ha assunto definitivamente il nome attuale.\nSimboli.\nLo stemma del comune di Santo Stefano Quisquina \u00e8 stato concesso con il decreto del presidente della Repubblica Italiana del .\nMonumenti e luoghi d'interesse.\nArchitetture religiose.\nVero e proprio gioiello dell'architettura sacra stefanese, \u00e8 stata costruita intorno al 1580 ed \u00e8 impreziosita da pregevoli stucchi nella volta del presbiterio e dal marmoreo altare maggiore del 1760 (nel paliotto le cinque piaghe sono rappresentate da altrettanti pezzetti di marmo rosso). Opere presenti: tela di S.Francesco di Sales del Settecento; nelle cappelle laterali S.Anna e la Madonna del Rosario del 1781; la Madonna Addolorata, scultura lignea del Pennino 1770, sul presbiterio una tela di Ges\u00f9 Risolto e Ges\u00f9 Crocifisso. Nell'altare maggiore la Deposizione del Cristo dalla Croce scultura lignea del Settecento. Recentemente, dopo la sistemazione dei locali della Chiesa Madre sono state ritrovate tre quadri in cui vengono riportati i nomi delle consorelle della Confraternita di Maria SS. Addolorata con indicazione di erezione in questa chiesa il 10 luglio 1756 ormai non pi\u00f9 esistente.\nDivenuta parrocchia nel 1950, croll\u00f2 nel 1961 e oggi dell'edificio originale sopravvive solo il campanile a base squadrata. La nuova Chiesa \u00e8 stata consacrata il 26 dicembre 1999. Custodisce numerose opere importanti che un tempo si trovavano nella Chiesa Madre, come la tela dei 15 Santi Ausiliatori e una tela dei Manno doppiamente dipinta: Santa Rosalia che fugge la vanit\u00e0 del mondo e sul retro L'epigrafe un tempo era lo sportello che chiudeva la cappella di Santa Rosalia in Chiesa Madre coprendo cos\u00ec il busto-reliquiario; inoltre le tele dell'Annunciazione e della Veronica che asciuga il volto di Ges\u00f9 di F. Panepinto dell'800 ed un prezioso crocifisso ligneo del '500.\nFondata nel 1708 la chiesa di San Antonio Abate ad unica navata con volta a botte \u00e8 ricca di opere provenienti dal vicino ex convento di S.Domenico (oggi palazzo municipale), le opere sono tutte datati intorno al Cinquecento e il Seicento. Le opere pi\u00f9 importanti sono un crocifisso ligneo del Settecento, una statua della Madonna Immacolata sorretta dagli Angeli del Settecento e una statua di San Antonio Abate rivestita d'oro zecchino del Seicento.\nFondato nel 1772 per volere di G.E.Ventimiglia, il collegio \u00e8 adiacente alla Chiesa di S.Antonio Abate ed \u00e8 delle Suore collegine della Sacra Famiglia; rappresenta un piccolo museo di opere poich\u00e9 raccoglie tele e sculture provenienti da chiese ora non pi\u00f9 esistenti.\nA quota 967 m s.l.m. sorge la cinquecentesca Chiesa di San Calogero, sul pizzo dell'omonimo monte pi\u00f9 volte restaurata, l'ultimo \u00e8 degli anni ottanta. Raggiungibile attraverso una stradella nel bosco, si pu\u00f2 scorgere una splendida chiesetta che il punto silenzioso, elevato e panoramico la rende particolarmente suggestiva. All'interno: busto di bronzo del Santo ed un altare con un bassorilievo raffigurante S.Calogero che guarda la montagna e due tele raffiguranti alcuni momenti della vita del Santo.\nAd una sola navata. L'altare \u00e8 in marmo e dominato dalla statua della Vergine della Catena, opera lignea di autore ignoto del'700. Fino agli anni cinquanta, la chiesa era affiancata da un piccolo eremo.\nSiti archeologici.\nUna campagna di scavi effettuata da un team dell'istituto archeologico dell'Universit\u00e0 di Gottingen nel biennio 2009-2010 ha messo in luce circa 200 siti archeologici rinvenuti nei territori di Santo Stefano Quisquina e di alcuni comuni limitrofi.\nAree naturali.\nLa villa comunale \u00e8 uno dei luoghi pi\u00f9 suggestivi e tranquilli di Santo Stefano Quisquina, oltre a offrire refrigerio nei mesi estivi \u00e8 un luogo d'incontro frequentato volentieri dagli stefanesi. Fu realizzata intorno al 1910 in seguito ad una frana avvenuta alla fine dell'Ottocento che distrusse alcune abitazioni, fra cui la Chiesa della Maddalena minacciando anche la Chiesa Madre. Per porre rimedio ai danni causati dallo smottamento del terreno si ebbe l'idea di creare un giardino pubblico ricco di alberi le cui radici avrebbero fermato il terreno. La villa ospita numerose variet\u00e0 botaniche come tigli, cipressi, salici, pini, palme, tasso. Varcando il cancello di ingresso il maestoso Viale dei tigli. All'interno della villa si trovano un parco giochi per i bambini, un campo da tennis e un gran numero di panchine dove sostare.\n\"L'itinerarium Rosaliae\".\nIl 5 giugno 2015, alla presenza dell'Arcivescovo della Diocesi di Agrigento il Cardinale Francesco Montenegro viene inaugurato \"L'Itinerarium Rosaliae\" un sentiero lungo 160\u00a0km che collega i due principali Santuari di Santa Rosalia, quello della Quisquina con quello di Monte Pellegrino a Palermo. Si tratta di un sentiero realizzato dalla forestale che ripercorre la strada che la Santa fece quando lasci\u00f2 la Citt\u00e0 di Palermo e si rifugi\u00f2 nella grotta della Quisquina, attraversa numerosi paesi e riserve naturali.\nSociet\u00e0.\nEtnie e minoranze straniere.\nAl 1\u00ba gennaio 2016 gli stranieri residenti a Santo Stefano Quisquina sono in totale 51, provenienti da 7 stati diversi. I residenti stranieri provengono dalla Romania (33), dal Marocco (11), dalla Tunisia (3), dalla Cina (2), dall'Ucraina (1), dal Brasile (1) e dagli Stati Uniti d'America (1).\nReligione.\nLa religione maggiormente praticata a Santo Stefano Quisquina \u00e8 il cattolicesimo\nCultura.\nIstruzione.\nBiblioteche.\nLa Biblioteca Comunale \"Giordano Ansalone\" ha sede nell'ex municipio comunale nell'omonima Piazza Municipio. Dispone di un patrimonio di 14.000 volumi, con incrementi annui di 300 opere, 10 periodici e 2 quotidiani.\nScuole.\nA Santo Stefano Quisquina si trova il Liceo delle Scienze Umane \"Madre Teresa di Calcutta\" e l'Istituto Comprensivo \"Maestro Lorenzo Panepinto\"\nEconomia.\nIl territorio del comune \u00e8 compreso nella zona di produzione del Pistacchio di Raffadali D.O.P..\nInfrastrutture e trasporti.\nIl comune \u00e8 attraversato dalla strada statale 118 Corleonese Agrigentina.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Santo Stefano Quisquina fa parte delle seguenti organizzazioni sovracomunali:\nSport.\nCalcio.\nLa squadra di calcio maschile cittadina \u00e8 la \"U.S.D. Quisquinese Santa Rosalia\" che milita nel campionato di Terza Categoria.\nLa squadra di calcio a 5 femminile \u00e8 la \"Quisquinese Santa Rosalia\" che milita nella serie C regionale."}
{"id": "35557", "revid": "1543377", "url": "https://it.wikipedia.org/wiki?curid=35557", "title": "Govone", "text": "Govone (\"Gon\" o \"Govon\" in piemontese) \u00e8 un comune italiano di abitanti della provincia di Cuneo in Piemonte.\nFa parte della regione storica del Roero ed \u00e8 posto al confine con la provincia di Asti, circa a met\u00e0 strada fra le citt\u00e0 di Alba ed Asti.\nIl sito \u00e8 abitato sin dall'epoca romana, come dimostrano numerosi ritrovamenti, ed \u00e8 citato in documenti altomedievali. Gi\u00e0 feudo vescovile, passato poi alla propriet\u00e0 della famiglia Solaro di Asti, fu in seguito sede di villeggiatura della casa Savoia nei primi decenni dell'Ottocento. \u00c8 ora conosciuto soprattutto per il suo castello, nel quale soggiorn\u00f2 appena diciottenne (anno 1730), il filosofo Jean-Jacques Rousseau, appena entrato al servizio del conte Ottavio Solaro.\nDurante la seconda guerra mondiale, nel periodo dell'occupazione tedesca e della Repubblica Sociale Italiana, Michelina Saracco, proprietaria di un servizio di autobus, nascose e protesse nella zona alcuni ebrei, familiari di Vittorio Dan Segre, suoi vicini di casa, salvandoli dalla deportazione. Per questo impegno di solidariet\u00e0, il 13 giugno 1988, l'Istituto Yad Vashem di Gerusalemme ha conferito a Michelina Saracco l'alta onorificenza dei giusti tra le nazioni.\nEconomia.\nL'economia della zona - rivalutata sotto l'aspetto del turismo solo in tempi recenti - \u00e8 prevalentemente agricola e industriale, con una particolare vocazione alla coltivazione della vite: nella parte collinare del comune vengono infatti prodotti vini rossi: barbera, bonarda, dolcetto, nebbiolo (sia Nebbiolo d'Alba che Roero) e vino bianco arneis mentre nella fertile pianura periferica si producono ortaggi e cereali.\nFra marzo ed aprile vi si tiene una manifestazione floreale denominata \"Tulipani a corte\", abbinata ad una sfilata in costume di truppe militari con vestimenti d'epoca sette-ottocentesca.\nA Govone sorge una moderna area industriale.\nMonumenti e luoghi d'interesse.\nIl castello.\nGi\u00e0 fortezza medioevale, l'antico maniero \u00e8 oggi adibito a palazzo del comune.\nAppartenne a casa Savoia dal 1792 al 1870 e, come molte altre dimore storiche sabaude del Piemonte, \u00e8 meta di visitatori richiamati specialmente dal monumentale scalone d'onore a due rampe ricco di rilievi e telamoni che provengono dai giardini di Venaria Reale.\nAlcune sale sono decorate da preziose carte cinesi. Il salone da ballo fu fatto affrescare con scene riproducenti l'episodio mitologico di Niobe - ad opera di Luigi Vacca e Fabrizio Sevesi - dal re Carlo Felice che, assieme alla moglie Maria Cristina, agli inizi dell'Ottocento fece completamente restaurare - sulla base di propri disegni - il castello e l'adiacente parco con giardino all'italiana, adibendoli a sede delle sue villeggiature estive.\nGli stessi Vacca e Sevesi curarono gli affreschi del grande salone centrale che, giocando sui chiaroscuro della tecnica trompe-l'\u0153il, simulano con realismo l'illusione della presenza di statue.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Govone sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nTeatro.\nDal 2010 Govone \u00e8 stato scelto come sede degli \"Stage Teatro al Castello\", evento di formazione teatrale (fra gli insegnanti: Michael Margotta, Danny Lemmo, Giovanna Mulas)"}
{"id": "35560", "revid": "474175", "url": "https://it.wikipedia.org/wiki?curid=35560", "title": "Andrea Balletti", "text": "Importante storico locale, fu uno dei principali esponenti della cultura reggiana tra il XIX ed il XX secolo.\nBiografia.\nUltimo di sette fratelli, Andrea Balletti nacque nel popolare quartiere del Borgo Emilio da una famiglia umile e di sentimenti patriottici. Allievo dello storico locale Antonio Aleotti, complet\u00f2 gli studi ginnasiali e liceali per poi iscriversi nel 1867 alla Regia Universit\u00e0 di Modena. Laureatosi in legge con il massimo dei voti e la lode il 14 luglio 1871, inizi\u00f2 l'anno successivo l'attivit\u00e0 di giornalista dirigendo il settimanale reggiano \"La Settimana\" e collaborando col quotidiano \"L'Italia Centrale\" e con il periodico modenese il \"Gazzettino dell'Operaio\". Nel 1873 fu assunto alla scuola tecnica del convitto di Reggio come professore di lettere, mentre l'anno successivo vinse un concorso come insegnante di economia politica presso il R. Istituto Tecnico di Ferrara. Nel gennaio 1875 vinse un concorso per un posto da professore ordinario presso il R. Istituto Tecnico della sua citt\u00e0 natale. Cinque anni pi\u00f9 tardi vinse un premio in denaro dell'Accademia Nazionale dei Lincei per uno studio sull'economista reggiano Gasparo Scaruffi. Dopo essere stato trasferito per alcuni anni presso le scuole tecniche di Piacenza, Balletti ottenne nel 1884 il posto da titolare presso l'Istituto Tecnico della sua citt\u00e0. \nDopo aver scritto alcuni testi di carattere economico, Balletti nel 1886 pubblic\u00f2 \"L'Abbate Giuseppe Ferrari-Bonini\", dedicato alla figura del religioso reggiano e alle riforme del settecento. Sul finire del XIX secolo inizi\u00f2 a dedicarsi allo studio della storia ebraica nei territori dell'ex-ducato estense. Dopo aver pubblicato un saggio, nel 1912 Balletti diede alle stampe \"Gli Ebrei e gli Estensi\", un testo che illustra con precisione la genesi e lo sviluppo delle comunit\u00e0 israelitiche nel reggiano e nel modenese. Nell'aprile 1925 usc\u00ec la sua opera pi\u00f9 celebre, la \"Storia di Reggio nell'Emilia\", un testo sul quale Balletti lavor\u00f2 per diciassette anni e che analizza la storia del territorio reggiano dalla preistoria al 1859. Il libro riscosse un grande successo tra il pubblico, nonostante si fossero alzate alcune critiche specie per quanto riguardava l'assenza di note bibliografiche. \nNello stesso anno, dopo la morte di Naborre Campanini, fu eletto presidente della locale Deputazione di Storia Patria. Nel 1933 pubblic\u00f2 la \"Storia di Reggio nell'Emilia narrata ai giovani\" e nel 1937, ormai quasi ottantenne, scrisse \"Le Quattro Castella\", incentrato sulla storia del comune reggiano dove sovente si recava in villeggiatura. Gli ultimi anni della sua vita furono segnati da frizioni con i dirigenti fascisti di Reggio. Per questo motivo, nel 1934, il locale segretario del PNF Marcello Bofondi lo costrinse a dimettersi dalla presidenza della Deputazione di Storia Patria.\nRiconoscimenti.\nA Reggio Emilia, Albinea e Quattro Castella sono state intitolate strade alla memoria di Balletti. L'istituto comprensivo di Quattro Castella \u00e8 stato dedicato nel 1965 ad Andrea Balletti."}
{"id": "35561", "revid": "124705962", "url": "https://it.wikipedia.org/wiki?curid=35561", "title": "Lusevera", "text": "Lusevera (\"Bardo\" in sloveno, \"Lus\u00e8vare\" in friulano) \u00e8 un comune italiano sparso di 595 abitanti del Friuli-Venezia Giulia, la cui sede comunale non \u00e8 l'omonima localit\u00e0, ma la frazione di \"Vedronza\".\nGeografia fisica.\nTerritorio.\nIl territorio comunale di Lusevera \u00e8 situato nell'alta valle del Torre, in provincia di Udine. Alle spalle, al di la della prima linea di cresta montuosa del Gran Monte, \u00e8 situato il gruppo montuoso del Monte Canin. A est confina marginalmente con la Slovenia.\nClima.\nLa frazione di Musi risulta essere la localit\u00e0 pi\u00f9 piovosa d'Italia con ben 3300\u00a0mm di precipitazioni medie annue.\nStoria.\nNel 1969 vi fu aggregata la frazione di Uccea, gi\u00e0 parte del comune di Resia. Tuttavia, con legge n. 7 del 1995, la regione ha riportato la situazione a quella precedente. Nel 1976 il comune fu devastato dal terremoto del Friuli, che provoc\u00f2 enormi crolli e danni.\nLe fortificazioni.\nDurante la guerra fredda, nel territorio comunale erano state realizzate delle fortificazioni dette \"opere\" che facevano parte della soglia di Gorizia. Le fortificazioni realizzate nel comune di Lusevera erano quelle di Micottis, Musi e Tanamea.\nLa fortificazione di Micottis, dal nome della omonima localit\u00e0, frazione del comune di Lusevera, era una piccola fortificazione situata sulla strada Lusevera- Villanova al bivio per Taipana. Le fortificazioni di Musi e Tanamea facevano sistema nella difesa dell'alta valle del Torre e della piana di Udine. La fortificazione di Musi era situata sulle alture di Musi in corrispondenza del restringimento della valle dell'Uccea e all\u2019inizio della valle del Torre.\nLa fortificazione di Tanamea era scavata nella roccia a chiudere la valle dell'Uccea, situata immediatamente dopo il passo di Tanamea verso il confine e difendeva l'accesso dall'alta valle dell'lsonzo alla valle del Torre e alla piana di Udine. Il controllo delle \"opere\" collocate nel territorio comunale di Lusevera era affidato al 52\u00ba Battaglione fanteria d\u2019arresto \"Alpi\". Dopo la fine della guerra fredda la fortificazioni, all'inizio degli anni novanta sono state dismesse.\nOnorificenze.\nIl 5 gennaio 2012 si aggiudica il Palio dei Pignarulars di Tarcento. Gara che si svolge nell'ambito della kermesse epifanica tarcentina. La compagine di Lusevera vince la finale grazie ai pignarulars Isacco Cerno, Mattia Sinicco, Thomas Spaggiari e Andrea Fortunato. Per Lusevera il primo trionfo nel Palio dei Pignarulars.\nSociet\u00e0.\nLingue e dialetti.\nNel comune di Lusevera si parla un dialetto sloveno, che tradizionalmente gli abitanti usano chiamare \"Po na\u0161in o Po Nasen,\" che in italiano si traduce \"a modo nostro\". Il comune rientra nell'elenco del DPR 12 settembre 2007 \"Approvazione della tabella dei comuni del Friuli-Venezia Giulia nei quali si applicano le misure di tutela della minoranza slovena, a norma dell'articolo 4 della legge 23 febbraio 2001, n. 38\". (GU n. 276 del 27-11-2007).\nGeografia antropica.\nLa sede del municipio \u00e8 a \"Vedronza\" (Njivica). Le altre frazioni abitate sono:\nUna porzione del territorio comunale fa parte del Parco naturale delle Prealpi Giulie. Non lontano dalla frazione di Micottis \u00e8 situata la localit\u00e0 L\u00f9scavaz. Lungo la strada statale per il passo di Tanamea, si trova il borgo Sriegnibosch.\nCuriosit\u00e0.\nLa scuola materna del luogo \u00e8 stata dedicata a Graham Hill, unico vincitore della Tripla Corona e scomparso nel 1975. Tale scuola fu costruita grazie ad una raccolta fondi avvenuta lo stesso anno, con una gara, cui parteciparono molti piloti di Formula 1 svoltasi all'autodromo di Varano dei Melegari ed organizzata dal settimanale Autosprint.\nCentro Ricerche Culturali.\nIstituito nel 1967.\nMuseo Etnografico.\nCostituito nel 1973 per volont\u00e0 di un gruppo di studiosi -tra cui Guglielmo Cerno - del Centro Ricerche Culturali di Lusevera e chiuso per lungo tempo a seguito del sisma del 1976, \u00e8 stato riallestito grazie al prezioso lavoro di esperti del \u201cGori\u0161ki Muzej\u201d di Nova Gorica. Il Museo ha sede in quella che fu la latteria paesana.\nStoria e tradizioni.\nL'Alta Val Torre \u00e8 abitata da un'antica comunit\u00e0 che mantiene un'identit\u00e0 etnica, linguistica e culturale ancora oggi fortemente radicata nel tessuto sociale.\nTale identit\u00e0 \u00e8 in primo luogo rappresentata dal dialetto sloveno dell'Alta Val Torre, miracolosamente sopravvissuto fino ai giorni nostri. \nSi tratta di un mondo esclusivo, ricco di peculiari tradizioni e assai diverso da quello della pianura."}
{"id": "35562", "revid": "1022840", "url": "https://it.wikipedia.org/wiki?curid=35562", "title": "Sciacca", "text": "Sciacca (IPA: ) \u00e8 un comune italiano di abitanti del libero consorzio comunale di Agrigento in Sicilia.\nCitt\u00e0 marinara, turistica e termale, ricca di monumenti e chiese, \u00e8 il comune pi\u00f9 popoloso della provincia dopo il capoluogo. \u00c8 nota per il suo storico carnevale e per la ceramica.\nGeografia fisica.\nLa citt\u00e0 si affaccia a sud sul mare. La linea di costa si estende per circa 33 km. Ad est si innalza il monte Kronio alto 386 metri s.l.m., dalle cui falde scaturiscono le acque termali.\nIl centro storico ha un\u2019area di , mentre l'intero territorio comunale si estende complessivamente per .\nIdrografia.\nI principali corsi d\u2019acqua presenti nel territorio di Sciacca sono:\nSciacca condivide con i comuni di Sambuca di Sicilia e Santa Margherita di Belice il Lago Arancio.\nL'isola Ferdinandea.\nA circa dalla costa di Sciacca, a pochi metri dalla superficie del mare sul cosiddetto banco di Graham sorge un vulcano attivo che nel 1831 erutt\u00f2 formando una piccola isola che venne chiamata Isola Ferdinandea. Il primo ad approdare sull'isola dopo alcuni primi tentativi falliti fu l'ammiraglio britannico James Graham che vi piant\u00f2 la bandiera britannica. Dopo qualche giorno un gruppo di cartografi francesi riusc\u00ec ad approdare e tracciare alcune mappe dell'isola. Questa delegazione battezz\u00f2 l'isola con il nome di Julia. Alcune settimane dopo una terza delegazione di geologi e cartografi borbonici mise piede sull'isola, e la battezz\u00f2 Ferdinandea in onore al re delle Due Sicilie Ferdinando II. L\u2019isola si inabiss\u00f2 cinque mesi dopo, ponendo fine alla disputa circa il suo possesso.\nClima.\nIl clima di Sciacca \u00e8 temperato con prevalenza delle precipitazioni nella stagione invernale. Di seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1951-1981 e pubblicati nell'Atlante Climatico d'Italia del Servizio meteorologico dell'Aeronautica Militare relativo al citato trentennio.\nFacendo un riscontro con dati pi\u00f9 recenti, questi sono i valori registrati nell'annata 2019, rilevati dalla Stazione meteorologica di Sciacca:\nOrigine del nome.\nIl toponimo Sciacca \u00e8 di probabile origine araba.\nGli studiosi Giuseppe Licata, nel 1881, e Giuseppe Ciaccio, nel 1900, si cimentarono nello studio dell'origine del toponimo. \nQui di seguito sono riportate le principali ipotesi:\nStoria.\nPreistoria.\nImportantissime testimonianze di una presenza preistorica sono state ritrovate nella Grotta Stufa, sulla vetta del Monte Cronio.\nIl primo insediamento preistorico si estendeva probabilmente tra l\u2019attuale via Figuli e la contrada Muciar\u00e8 presso la foce del torrente Bagni.\nNella valle che compresa tra il Monte Nadore e il Monte San Calogero, a circa sei chilometri dall'odierna cittadina sono venuti alla luce avanzi di fondamenta di grandi dimensioni. Ci\u00f2 confermerebbe l'esistenza di un'antica citt\u00e0 abitata dai Sicani.\nEt\u00e0 antica.\nIscrizioni puniche rinvenute nel territorio saccense confermerebbero il passaggio dei fenici.\nNel VII secolo a.C., secondo Tucidide, gli abitanti di Selinunte costruirono un castello nel territorio saccense, e vi fondarono una subcolonia, che chiamarono Terme Selinuntine, per la presenza di sorgenti termali.\nNel 409 a.C., dopo la caduta di Selinunte in mano cartaginese, Terme Selinuntine accolse parte della popolazione scampata alla distruzione della citt\u00e0. \nFu teatro di due importanti battaglie delle guerre greco-puniche.\nLa prima battaglia, avvenuta nel 383 a.C., fu quella della Cabala in cui Dionisio di Siracusa ebbe la meglio sui Cartaginesi.\nLa seconda battaglia, quella di Cronio, nella valle fra il Nadore e San Calogero, fu combattuta nel 378 a.C.; nel conflitto Imilcone, figlio di Magone, riusc\u00ec a conquistare con uno stratagemma il territorio selinuntino e quello agrigentino, fino al fiume Alico.\nNel III secolo d.C. Terme Selinuntine cambi\u00f2 nome in \"Aquae Labodes\", e nel IV secolo d.C., divenne una statio.\nMedioevo.\nGli arabi conquistarono la citt\u00e0 nell\u2019840. Ne influenzarono il tessuto urbanistico e la toponomastica (il quartiere San Nicol\u00f2, anticamente chiamato Rabato, Schiunchipani, Cartabubbo, Misilifurmi e Raganella) e diedero impulso all'industria del cotone.\nNel 1087 Sciacca fu conquistata dai Normanni e annessa alla Contea di Sicilia. Al conte Ruggero I di Sicilia si deve la costruzione delle fosse granarie del caricatore, la riorganizzazione del servizio navale e l'imposizione del dazio sul grano da esportare. Il caricatore, che si trovava a sud del Borgo della Cadda, rimase in funzione sino al 1336, quando ne venne costruito un altro fuori Porta del Mare. I normanni ricostruirono le mura e i bastioni della citt\u00e0, restaurono il castello di Cocalo e edificarono il castello Vecchio. Fuori le mura restarono tre sobborghi: quello dei Figuli, quello dei Musulmani detto \"Rabato\", Ruccera e quello degli ebrei chiamato \"Cadda\". Tale nucleo sar\u00e0 conosciuto fino al XIX secolo col nome di \"Terra Vecchia\".\nSotto la dinastia sveva, Sciacca ottenne lo status di citt\u00e0 demaniale, godendo di diversi privilegi. La citt\u00e0 era retta da un magistrato, con il diritto d'inviare i propri rappresentanti al Parlamento. Federico II di Svevia e Manfredi di Sicilia confermarono i privilegi di cui godeva la citt\u00e0.\nNel 1355, la citt\u00e0 pass\u00f2 in mano ai Peralta. A Sciacca fu istituita la carica di Capitano di guerra per la difesa della citt\u00e0. Tale compito fu affidato a Guglielmo Peraltache , oltre ad essere conte di Caltabellotta, poich\u00e9 era apparentato col re, possedeva vasti territori avuti in eredit\u00e0, per occupazione o per concessione regia. Dal re aveva ottenuto la rappresentanza della Magna Curia, cio\u00e8 l'istituzione di una suprema autorit\u00e0 con funzioni giudiziarie inappellabili.\nSimboli.\nSecondo lo statuto comunale di Sciacca:\nDurante gli anni venti del Novecento, la provincia di Girgenti (Agrigento) venne dotata di un proprio stemma: esso raffigurava gli emblemi delle citt\u00e0 di Girgenti, Sciacca e Bivona, ovvero le sedi provinciali della prefettura e delle due sottoprefetture.\nBlasonatura:\nMonumenti e luoghi d'interesse.\nPorte.\nDue porte ormai scomparse costituivano, insieme alle tre precedenti, le cosiddette cinque porte di Sciacca:\nEsistevano altre porte minori, come quella di San Pietro e quella di San Nicol\u00f2 La Latina.\nArcheologia.\nNelle acque al largo del picco Cammordino (chiamato anche Coda di Volpe), sono stati ritrovati i resti di due imbarcazioni francesi del XVI secolo, oggi conservati nella sede del Comune di Sciacca. Fra questi sono degni di nota tre cannoni di bronzo. Su un cannone sono riportate la salamandra che estingue il fuoco, simbolo di Francesco I di Francia, e una F (abbreviazione di Francesco I). Su un altro cannone sono presenti le lettere B e D con l'incisione di un fiore a cinque petali. Il terzo cannone \u00e8 tortile, e vi \u00e8 incisa una B (abbreviazione di Peter Bande, artigiano francese che fuse cannoni per il re di Francia e per il re Enrico VIII di Inghilterra). Tali reperti risalgono al 1553, quando la flotta ottomana di Mustafa Pasci\u00e0 e la flotta francese attaccarono la Sicilia Occidentale al fine di indebolire la cattolicissima Spagna. Molte citt\u00e0 siciliane furono saccheggiate e rase al suolo (come Licata che fu data alle fiamme). Sciacca, grazie a uno stratagemma di Antonino Amodei, riusc\u00ec a salvarsi e costrinse gli incursori a reimbarcarsi.\nTra la contrade Galenzo Aquilea e San Giorgio si erge un dolmen risalente al III millennio a.C. circa. In contrada Carabollace \u00e8 stato rinvenuto un insediamento, con ceramiche e lucerne africane risalenti al X e XI secolo. In contrada Locogrande (6\u00a0km a est da Sciacca nei pressi del fiume Carabollace) sono state rinvenute delle \"hexas di Akragas\", antiche monete risalenti al 400 a.C. circa. In contrada Tranchina (11\u00a0km a est da Sciacca) \u00e8 stata, nella seconda met\u00e0 del Novecento, una necropoli. Sono state trovate varie tombe, vasi, ciottoli e \"dentalium\" (collane fatte con pezzi di conchiglie) risalenti all'Eneolitico.\nSociet\u00e0.\nEvoluzione demografica.\nSecondo i dati ISTAT la popolazione straniera residente a Sciacca era di 658 persone (349 femmine e 309 maschi), con un incremento di 63 unit\u00e0 rispetto all'anno precedente. Questa rappresenta l'1,6% della popolazione residente, dato inferiore alla media regionale (3,9%) e nazionale (8,1%).\nTradizioni e folclore.\nLe leggende saccensi: la dracunara e l'oleastro Inveges.\nSecondo un\u2019antica leggenda saccense i marinai, armati di falce, possono scongiurare le trombe d'aria (in dialetto \"dracunara\"), sia che si manifestino in mare, sia che si verifichino sulla terraferma, colpendole alla loro coda, la cosiddetta \"coda del drago\". Le dracunare si vendicherebbero portando piogge di spilli.\nIn contrada Schiunchipani, a circa 8\u00a0km dal centro storico, sorge l'oleastro Inveges, un albero risalente al XIV secolo. Si racconta che l'albero di notte ospiti spiriti e folletti, e che chi danneggi l'albero avr\u00e0 una \"mala annata\", ossia un anno caratterizzato da sciagure. L\u2019albero \u00e8 chiamato Inveges poich\u00e9, fra i suoi antichi proprietari, si annovera lo studioso Agostino Inveges, oppure \"l'agghiastru di 'mmezzu\".\nFesta di Maria Santissima del Soccorso.\nUna delle pi\u00f9 importanti ricorrenze religiose di Sciacca \u00e8 la festa della Beata Vergine Maria del Soccorso, patrona del paese, celebrata il 2 febbraio e il 15 agosto. In tale occasione, alcuni marinai scalzi portano per le vie del centro (Corso Vittorio Emanuele, Via Licata) la statua della Madonna ornata di gioielli dai devoti. La processione \u00e8 preceduta da fumate di incenso (secondo la tradizione quando ai piedi della statua pass\u00f2 del fumo, i saccensi guarirono dalla peste).\nLa festa, di interesse antropologico oltre che religioso, ebbe origine in seguito a un'epidemia di peste nel 1626. Vuole la leggenda che la statua della Madonna (costruita dai maestri Guliano De Almanchino e Bartolomeo Birritao nel 1504) sia stata ritrovata in mare e portata in processione dai pescatori. La statua fu custodita nella chiesa di Sant'Agostino fino al 1796, anno in cui fu spostata nella Matrice.\nFesta di San Calogero.\nFesta celebrata in onore di San Calogero ogni marted\u00ec di Pentecoste per ringraziare il santo del miracolo del 1578, la liberazione della citt\u00e0 da una pestilenza.\nEventi.\nIl centro storico di Sciacca \u00e8 stato luogo in questi ultimi anni di eventi internazionali ed esclusivi, quali il Google Camp (per 2 anni consecutivi) e il Dolce&amp;Gabbana Party 2019.\nLa sagra del mare ha luogo, sin dal 1920, presso il porto, tra la fine di giugno e i primi di luglio. In quest'occasione la statua di San Pietro viene portata in processione in mare, seguita da una lunga fila d'imbarcazioni. Sul piazzale viene posta una grande padella con oltre cinquecento litri d'olio per soffriggere oltre cento cassette di gamberi.\nCultura.\nSciacca viene citata nel romanzo Il gioco della mosca di Andrea Camilleri. La \"buttana\" di Sciacca \u00e8 uno dei personaggi del libro.\nSciacca \u00e8 uno degli scenari del romanzo \"Il regno dei malvagi\" della scrittrice statunitense Kerri Maniscalco, i cui bisnonni erano originari della cittadina siciliana.\nTeatro.\nIl Teatro popolare Samon\u00e0, in via Agatocle, \u00e8 un moderno teatro progettato dall'architetto Giuseppe Samon\u00e0.\nMedia.\nSono presenti due emittenti televisive, Tele Radio Sciacca e RMK TV.\nHanno sede a Sciacca le emittenti radiofoniche FM \"RadioStudio5\" (104.7 MHz), \"Radio RMK\" (102.6 MHz), \"Tele Radio Sciacca\" (96.6 MHz), \"Radio Torre Macauda\" (97.6 MHz) e \"Radio Voce della Speranza Sciacca\" (94.8 MHz).\nCinema.\nSciacca fu set dei film \"Sedotta e abbandonata\" e \"In nome della legge\", del regista Pietro Germi. Fu l\u2019attore e regista Federico Fellini a consigliare al regista genovese la cittadina marinara. A Pietro Germi \u00e8 dedicata una statua commemorativa, collocata all'interno del Cinema Badia Grande.\nLa citt\u00e0 \u00e8 la destinazione di un fittizio telegramma in uno sketch della coppia comica Franco e Ciccio.\nSciacca \u00e8 stata una delle otto citt\u00e0 italiane scelte per promuovere il film di Woody Allen \"Un giorno di pioggia a New York\".\nCucina.\nI due dolci tipici di Sciacca sono l'Ova Murina e i \"cucchiteddi\". Entrambi i dolci sarebbero stati ideati dalle suore tra il Medioevo e il Rinascimento.\nL'Ova Murina consiste in una cr\u00eape di mandorle tostate, ripiena di crema al latte arricchita di scaglie di cioccolato e zuccata. La sua origine viene tradizionalmente ricondotta alle monache della Badia Grande di Sciacca. Le monache avrebbero cos\u00ec inteso sostituire il pi\u00f9 famoso cannolo siciliano, visto che nel periodo estivo non veniva prodotta la ricotta.\nI \"cucchiteddi\" sono bocconcini di pasta di mandorle a forma di mezzo cucchiaio farciti con zucca verde (la stessa che viene utilizzata per altri dolci siciliani come la cassata o la zuccata) e poi glassati con zucchero. Tale dolce fu eseguito per la prima volta nel 1380 dalle suore di clausura del Monastero di Santa Maria dell'Itria di Sciacca.\nGeografia antropica.\nUrbanistica.\nIl tessuto urbanistico di Sciacca risente dell\u2019influenza islamica. Le mura furono ricostruite e ampliate pi\u00f9 volte nel corso dei secoli. Gli interventi pi\u00f9 recenti risalgono al 1550. Il vicer\u00e9 Giovanni De Vega ne diresse i lavori e le rinforz\u00f2 con appositi bastioni armati, che furono chiamati \"Porta\", \"Bagni\", \"Alfiere\", \"Sant'Agata\", \"Santa Margherita\" e dei Vega. In un secondo momento, sempre per iniziativa di De Vega, furono rinforzate le mura della zona Nord di Sciacca con appositi bastioni che vanno dall'attuale \"porta San Calogero\" a \"porta Palermo\": il \"bastione San Calogero\", il \"bastione di Vega\", \"Gusman\" e, pi\u00f9 a sud, il \"bastione Verrana\".\nTra il XV e il XVI secolo l'aristocrazia terriera costru\u00ec sontuosi palazzi. Ne sono esempio la presunta fortezza di re Carlo V e il palazzo dello Steripinto, costruito sul finire del XIV secolo e ornato con bifore e con una merlatura a coda di rondine.\nEconomia.\nPesca.\nIl porto ospita circa cinquecento natanti tra pescherecci e piccole imbarcazioni. La flotta peschereccia comprende circa 140 barche e con 5939 TSL (tonnellate stazza lorda) \u00e8 la seconda in Sicilia dopo quella di Mazara del Vallo. Tale attivit\u00e0 impegna, comprese le strutture a terra, quasi duemila persone con un fatturato annuo che supera i trenta milioni di euro. I tipi di pesca pi\u00f9 note sono lo strascico, la sottocosta e il palangresi. La pesca pi\u00f9 praticata \u00e8 quella del pesce azzurro \"a cianciolo\", esportato in tutto il mondo, facendo di Sciacca il primo produttore europeo. Un cantiere navale di medie dimensioni provvede alla costruzione di piccole e medie imbarcazioni.\nAgricoltura.\nMolto importante \u00e8 la produzione ortofrutticola, olearia e vinicola. Sono presenti una cantina sociale e numerosi oleifici, che producono olio extravergine d'oliva D.O.P. Val di Mazara.\nIl territorio saccense \u00e8 compreso nella zona di produzione dell'Arancia di Ribera D.O.P..\nLa zootecnica, dopo anni di crisi, ha conosciuto una forte ripresa, grazie anche alla valorizzazione del formaggio D.O.P. Vastedda della Valle del Belice.\nArtigianato.\nLe ceramiche rappresentano una voce importante dell'economia della citt\u00e0. Le maioliche saccensi consistono in piatti, vasi, anfore, statue, piastrelle, dai colori accesi del giallo, verde e blu cobalto.La recente riscoperta di antiche fornaci fa pensare che la produzione della ceramica di Sciacca abbia avuto inizio nel XIV secolo.\nIl Duomo di Monreale fu decorato nel 1498 con mattoni del maestro Lombardo e l'ex Chiesa di Santa Margherita, situata nelle vicinanze della Chiesa del Carmine, decorata con mattoni dei maestri Scoma e Francavilla nel 1469.Molti altri sono i nomi dei maestri (soprattutto operanti tra il XV e il XVII secolo). Tra questi spiccano i nomi di Piparo, Di Facio, Lu Xuto, Lo Boj e di Giuseppe Bonachia.\nTurismo.\nSciacca \u00e8 la pi\u00f9 antica localit\u00e0 termale della Sicilia ed uno dei maggiori centri presenti nel tratto di costa sud-occidentale. Il Carnevale di Sciacca \u00e8 un importante richiamo turistico.\nSport.\nEsistono due squadre dilettantistiche che giocano nello stadio Luigi Riccardo Gurrera, sito in Corso Accursio Miraglia (quartiere Perriera): la Unitas Sciacca Calcio e l\u2019Asd Pro Sciacca 2019.\n\u00c8 presente una squadra dilettantistica di pallavolo, l'Asd \u201cVolley Club Sciacca\u201d. La squadra ha una sezione maschile e una femminile: la prima milita in Serie C, la seconda in Serie D.\nLo stadio Pallone Tenda, oltre alla squadra di pallavolo, ospita anche la squadra dilettantistica di basket Icaro Basket Club, che milita nel campionato di promozione, e una squadra di hockey su carrozzina, che milita in serie A1.\nTra lo stadio Gurrera e il Pallone Tenda sorge un complesso di campi da tennis e padel gestito dall\"'Asd Passione Tennis Sciacca\".\nAmministrazione.\nAltre informazioni amministrative.\nIl comune di Sciacca fa parte delle seguenti organizzazioni sovracomunali: regione agraria n.7 (Pianura tra il Belice ed il Platani)."}
{"id": "35563", "revid": "1354930", "url": "https://it.wikipedia.org/wiki?curid=35563", "title": "Landiona", "text": "Landiona (\"Langion-a\" in piemontese-lombardo) \u00e8 un comune italiano di 535 abitanti della provincia di Novara in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35564", "revid": "124705973", "url": "https://it.wikipedia.org/wiki?curid=35564", "title": "Magnano in Riviera", "text": "Magnano in Riviera (\"Magn\u00e0n\" in friulano) \u00e8 un comune italiano di abitanti in Friuli-Venezia Giulia.\nGeografia fisica.\nIl territorio del comune risulta compreso tra i 189 e i 475 . \nL'escursione altimetrica complessiva risulta essere pari a 286 metri.\nStoria.\nFino al 1818 il Capoluogo era Magnano e Billerio ne era una frazione. Nel decennio 1818-1828 la situazione si rovesci\u00f2, con il Comune denominato Billerio mentre Magnano veniva declassata a frazione dello stesso. Con decreto del Vicer\u00e9 del Regno Lombardo Veneto n. 3261 del 15 aprile 1828 (e successiva circolare informativa dell'I.R. Governo n. 14483-2186 del 27 aprile successivo) Magnano veniva \"di nuovo costituita, e denominata Capoluogo di quel comune come lo era prima dell'anno 1818, invece di quella di Billerio, e ci\u00f2 attesa la molto migliore condizione e topografica posizione di Magnano al confronto di Billerio, con che quindi innanzi quel Comune si chiamer\u00e0 Magnano e non Billerio\" (cfr. \"Collezione delle leggi Istruzioni e Disposizione di massima pubblicate o diramate nelle Provincie Venete\", vol. XIX, parte I, Venezia, per Francesco Andreola, s.d., pag. 79).\nDopo l'annessione all'Italia (1866) al nome del comune si aggiunse il suffisso \"in Riviera\" per distinguerlo da altre analoghe localit\u00e0 del territorio nazionale. \nNel 1976 il comune fu devastato dal terremoto del Friuli, che provoc\u00f2 enormi crolli e danni.\nSociet\u00e0.\nEvoluzione demografica.\nGli abitanti sono distribuiti in 913 nuclei familiari con una media per nucleo familiare di 2,51 componenti.\nLingue e dialetti.\nA Magnano in Riviera, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Magnano in Riviera rientra fra le varianti appartenenti al friulano centro-orientale.\nEconomia.\nRisultano insistere sul territorio del comune 31 attivit\u00e0 industriali con 357 addetti pari al 43,64% della forza lavoro occupata, 55 attivit\u00e0 di servizio con 121 addetti pari al 14,79% della forza lavoro occupata, altre 70 attivit\u00e0 di servizio con 249 addetti pari al 30,44% della forza lavoro occupata e 14 attivit\u00e0 amministrative con 91 addetti pari all'11,12% della forza lavoro occupata.\nRisultano occupati complessivamente 818 individui, pari al 35,75% del numero complessivo di abitanti del comune."}
{"id": "35565", "revid": "125942775", "url": "https://it.wikipedia.org/wiki?curid=35565", "title": "Lesa", "text": "Lesa (\"Lesa\" in piemontese e in lombardo) \u00e8 un comune italiano di abitanti della provincia di Novara, affacciato sulla sponda piemontese del Lago Maggiore. \u00c8 il pi\u00f9 settentrionale dei comuni della provincia che sorgono in riva al lago.\nCon Belgirate e Meina costituisce l'Unione di comuni del Vergante.\nGeografia.\nFanno parte del territorio comunale le frazioni di Solcio situata in riva al lago, tra Meina e Lesa e le frazioni collinari, Calogna e Comnago, sui colli circostanti. Queste ultime, gi\u00e0 comuni autonomi, furono aggregate a Lesa nel 1928, a sua volta unito, fino al 31 dicembre 1947 alla vicina Belgirate a formare un'unica realt\u00e0 amministrativa denominata Comune di Lesa Belgirate. \nNel 1948 Lesa e Belgirate recuperarono la propria autonomia comunale, mentre Calogna e Comnago rimasero frazioni di Lesa.\nStoria.\nDa Lesa, in epoca romana, passava la \"via Severiana Augusta\", strada romana consolare che congiungeva \"Mediolanum\" (la moderna Milano) con il \"Verbannus Lacus\" (il Lago Verbano, ovvero il Lago Maggiore, e da qui al passo del Sempione (lat. \"Summo Plano\").\nIl nome della moderna Lesa compare per la prima volta in un documento del 998, ma reperti archeologici ottocenteschi, oggi scomparsi o dispersi e i toponimi di chiara origine celtica e romana, fanno pensare a un'origine molto pi\u00f9 antica di tutti e tre i centri abitati, collocati strategicamente dove la collina incontra la piana: Lesa e Solcio alle estremit\u00e0 settentrionale e meridionale della piana del torrente Erno e Villa nel punto dove il torrente esce dalle colline.\nDal 1199 \"Lexia\" fu il centro amministrativo del Vergante sotto gli arcivescovi di Milano e in seguito dei Borromeo, sede del castellano del Vergante e poi di un podest\u00e0 fino all'inizio del secolo scorso, pur avendo perso gi\u00e0 dalla fine del medioevo gran parte della sua importanza economica e politica. Le due frazioni collinari, Comnago e Calogna, all'estremit\u00e0 meridionale della Motta Rossa e sul suo versante orientale, sopra Belgirate, hanno probabilmente la stessa origine gallo-romana, come indicano alcune incisioni rupestri.\nAttestate sin dal Medioevo nella zona sono le nobili famiglie milanesi dei Sessa di Daverio e dei Visconti di Massino, questi ultimi presenti anche in et\u00e0 moderna e ancor oggi proprietari di un antico palazzo nel centro di Lesa.\nFino al 1923 Lesa era a capo dell'omonimo mandamento, avendo quindi una buona importanza a livello amministrativo, che comprendeva Lesa con la frazione di Solcio, Belgirate, Brovello, Calogna, Carpugnino, Comnago, Gignese con Vezzo e Nocco, Graglia Piana, Massino Visconti, Nebbiuno con Fosseno, Corciago e Tapigliano, Pisano, Stresa con Brisino, Vedasco, Vignolo, Magognino, Stropino, Sovazza (oggi frazione di Armeno, all'epoca incluso nel Mandamento di Orta San Giulio).\nMonumenti e luoghi d'interesse.\nArchitetture religiose.\nA Solcio interessante \u00e8 la sua parrocchiale Chiesa di San Rocco fatta costruire in forme neoclassiche dal filantropo locale Felice Borroni nella prima met\u00e0 del XIX secolo su progetto dell'intrese Bartolomeo Franzosini (1768 - 1853), con affreschi nei pennacchi della cupola (i quattro Evangelisti) di Gerolamo Induno.\nArchitetture civili.\nA Lesa amava soggiornare Alessandro Manzoni nella villa della seconda moglie Teresa Borri, vedova Stampa, situata sul lungolago. Durante questi soggiorni frequent\u00f2 il beato e filosofo Antonio Rosmini che dimorava a Stresa.\nSempre a Solcio di Lesa, nella Villa Cavallini, un affresco di Luigi Morgari (1924) rappresentante \"Fanciulle danzanti\" in una scena di paesaggio di questa stessa localit\u00e0.\nA Solcio ha vissuto e tenuto studio anche il pittore milanese Siro Penagini morto a Solcio nel 1952 e qui sepolto e un parente del poeta e scrittore Cesare Pavese, che ha vissuto insieme con la moglie Miranda nella Villa denominata appunto \"Miranda\" in onore della consorte.\nCultura.\nIstruzione.\nA Lesa sono presenti tutti gli ordini di scuole dell'obbligo e scuola dell'infanzia aggregate all'Istituto comprensivo del Vergante. Nel parco della Villa Cavallini si trova inoltre una sezione dell'IIS Giuseppe Bonfantini con il corso di \"Servizi per l'agricoltura e lo sviluppo rurale\"\nBiblioteche.\nLa biblioteca comunale \u00e8 intitolata a Giulio Carcano e fa parte del sistema bibliotecario del Medio Novarese.\nMusei.\nNella \"d\u00e9pendance\" di Villa Stampa \u00e8 allestita una Sala Manzoniana con esposizione di edizioni delle opere del Manzoni, oggetti appartenuti allo scrittore e la ricostruzione dello studio di Giulio Carcano che ha soggiornato a Lesa per diversi anni.\nMusica.\nDal 1867 \u00e8 attivo nella cittadina il Corpo Bandistico di Lesa che dal 1993 ha assunto la denominazione di \"Volpina\u201d, recuperando il nome di una delle due bande esistenti prima del 1867.\nEconomia.\nA Lesa ha sede la ditta di abbigliamento Herno SpA.\nSociet\u00e0.\nLingue e dialetti.\nPur trovandosi Lesa in territorio piemontese, il locale dialetto \u00e8 di tipo insubre (lombardo occidentale).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35566", "revid": "869733", "url": "https://it.wikipedia.org/wiki?curid=35566", "title": "Guarene", "text": "Guarene (\"Guaren-e\" in piemontese) \u00e8 un comune italiano di abitanti della provincia di Cuneo in Piemonte. Fa parte della delimitazione geografica del Roero.\nConfina con la vicina citt\u00e0 di Alba, capitale del territorio delle Langhe e del Tartufo Bianco.\nStoria.\nSimboli.\nLo stemma e il gonfalone del Comune di Guarene sono stati concessi con decreto del presidente della Repubblica del 5 luglio 1952.\nMonumenti e luoghi d'interesse.\nCastello.\nStrategicamente importante, il maniero fu oggetto di contese nel corso dei secoli. All'inizio del XVIII secolo venne distrutto e sulle rovine fu innalzata l'attuale costruzione, improntata al classicismo dello Juvarra su disegno del conte Giacinto Roero.\nPalazzo Re Rebaudengo.\nEdificio settecentesco restaurato e trasformato in spazio espositivo, \u00e8 una delle sedi della Fondazione Sandretto Re Rebaudengo. Ospita mostre, convegni, seminari, laboratori didattici.\nSia il castello che il palazzo Re Rebaudengo fanno parte del circuito dei \"Castelli Aperti\" del Basso Piemonte.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Guarene sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni pi\u00f9 recenti che si sono succedute in questo comune."}
{"id": "35567", "revid": "1862310", "url": "https://it.wikipedia.org/wiki?curid=35567", "title": "Igliano", "text": "Igliano (\"Ijan\" in piemontese) \u00e8 un comune italiano di abitanti della provincia di Cuneo in Piemonte, situato a circa a sud-ovest di Torino e circa ad est di Cuneo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone."}
{"id": "35569", "revid": "125135669", "url": "https://it.wikipedia.org/wiki?curid=35569", "title": "Majano", "text": "Majano (\"Maian\" in friulano) \u00e8 un comune italiano di abitanti del Friuli-Venezia Giulia.\nStoria.\nA San Salvatore \u00e8 stato scoperto un sepolcreto longobardo; i ricchi corredi funebri di guerrieri che sono stati ritrovati sono ora conservati nei musei di Udine e Cividale del Friuli. A San Tomaso, localit\u00e0 posta lungo la strada che collega Concordia Sagittaria al Norico, sorse nel 1199 un ospedale con l'annessa chiesetta dell'Ordine di San Giovanni di Gerusalemme. Nel 1976 il comune fu devastato dal terremoto del Friuli, che provoc\u00f2 enormi crolli e danni.\nMonumenti e luoghi d'interesse.\nChiesa dei Santi Pietro e Paolo.\nLa chiesa parrocchiale dei Ss. Pietro e Paolo si trova nel capoluogo del comune. Il nucleo originario della chiesa fu costruito tra il 1768 e il 1780 su progetto di Domenico Schiavi e venne in seguito affrescata da Antonio Schiavi. La chiesa originale con l'adiacente campanile, a causa delle lesioni subite dopo il sisma del 1976, venne demolita.\nVenne sostituita con un edificio progettato da Oliviero Accosano, Eugenio Boranga, Tito De Biasio, e Armando Pinellini. Il 6 maggio 2012 \u00e8 stato inaugurato il nuovo campanile, utilizzando anche un troncone di quello del 1906, a suo tempo chiamato \"il biel tor\". Esso ospita un concerto di tre campane in Do3, inceppate a slancio \u201cfriulano\u201d, sono state fuse dalla fonderia Grassmayr di Innsbruck (Austria) nel 2011. Alla base del campanile si trova la vecchia campana maggiore, opera di Giovanni Battista De Poli di Udine (fusa nel 1933), che faceva parte del vecchio concerto assieme ad altre due campane fuse dalla fonderia Clocchiatti di Colugna (UD) nel 1976 e attualmente dismesse.\nOspitale di San Giovanni.\nL'Ospitale di San Giovanni di Gerusalemme \u00e8 un complesso situato nella frazione di San Tomaso di Majano. L'Ospitale \u00e8 stato fondato alla fine del XII secolo dai cavalieri di San Giovanni di Gerusalemme (poi Cavalieri di Malta) nel periodo delle crociate, come risulta dalla pergamena istitutiva originale del 1199 del \"Portis\", conservata alla Biblioteca Joppi di Udine.\nQuesto edificio costituiva una tappa importante della Via del Tagliamento nell'antica Via di Alemagna che collegava l'Europa fino ai Paesi Baltici con i ponti dell'Adriatico. L'edificio, annesso alla Chiesa di San Giovanni, offriva rifugio e ristoro ai pellegrini in viaggio verso Roma.\nCastello di Susans.\nIl castello \u00e8 situato nella frazione di Susans. Di storia antica, la sua ricostruzione nelle attuali forme risale al XVII secolo.\nSociet\u00e0.\nLingue e dialetti.\nA Majano, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007. La lingua friulana che si parla a Majano rientra fra le varianti appartenenti al friulano centro-orientale."}
{"id": "35570", "revid": "76069", "url": "https://it.wikipedia.org/wiki?curid=35570", "title": "Isasca", "text": "Isasca (\"Isasca\" in piemontese, \"Izascho\" in occitano) \u00e8 un comune italiano di 71 abitanti della provincia di Cuneo in Piemonte, situato nella Valle Varaita.\nGeografia fisica.\nIl comune di Isasca geograficamente \u00e8 posto al fondo della Valle Varaita, sulla sinistra idrografica del torrente omonimo. Il comune, grazie alla sua posizione confinante con la vicina Valle Bronda, rappresenta un crocevia nella strada verso Saluzzo. Territorialmente \u00e8 il comune pi\u00f9 piccolo dell'intera vallata, ma pu\u00f2 contare un dislivello notevole al suo interno. Si passa infatti dai 660 metri s.l.m. circa del capoluogo, ai 1400 circa del suo punto pi\u00f9 elevato. Sono presenti numerosissime borgate, oggi in gran parte disabitate, distribuite lungo le pareti delle montagne ad esso adiacenti.\nStoria.\nIl borgo molto probabilmente deve le sue origini alle popolazioni liguri, come gran parte dei borghi il cui nome termina con le desinenze \"Asca\" o \"Asco\". Tali borghi sono molto popolari nelle vicinanze del comune: Venasca, Brossasco, Piasco rappresentano gli esempi geograficamente pi\u00f9 vicini.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione della vallata sar\u00e0 poi organizzata dall'abbazia di Pagno, che amministrava il territorio assieme alla pievania del monastero di Falicetto (Verzuolo).\nIl borgo ha origini molto antiche. Ufficialmente, la prima traccia dell'insediamento risale ad un testamento datato 1247. In tale documento, l'allora signore di Venasca, Guglielmo, concesse alla vicina abbazia di Staffarda il diritto di fare legna sul suolo Isaschese. Dal 1400 circa, il borgo di Isasca risulta libero da qualsiasi vincolo di signoria. I primi statuti risalgono al 1563. Con l'avvento dei Savoia nel Marchesato di Saluzzo, il duca Carlo Emanuele I concesse Isasca come feudo al signore di Costigliole Ludovico Della Chiesa, dietro pagamento della somma di 2300 ducatoni. Nel 1928 Isasca venne unito alla vicina Venasca, salvo poi essere nuovamente separato alla fine del secondo conflitto mondiale. In anni recenti il comune ha visto un crescente spopolamento, ed un annesso crollo della natalit\u00e0. Attualmente \u00e8 sede di numerosi artigiani del legno e di produttori agricoli.\nMonumenti e luoghi d'interesse.\nIl paese presenta numerosi piloni votivi sparsi sul proprio territorio, a testimonianza della fede religiosa caratteristica del centro abitato.\nIn particolare, in centro borgo, \u00e8 possibile ammirare la Chiesa Parrocchiale, intitolata a .\nLa prima menzione della Chiesa \u00e8 datata 1386. Inizialmente la struttura comprendeva solamente la navata centrale, ed in epoca successiva vennero aggiunte le navate laterali ed il campanile. Anticamente la volta era ricoperta da un affresco raffigurante un cielo stellato, il quale \u00e8 andato perso nel corso degli anni. Alle spalle dell'altare \u00e8 posto un affresco di eccellente fattura, raffigurante gli evangelisti e datato 1545. La parte alta dell'affresco rappresenta l'annunciazione ed \u00e8 di fattura pi\u00f9 antica, seppur non vi sia una data precisa. L'affresco \u00e8 stato coperto per svariati anni da un quadro oggi andato perduto, ed \u00e8 stato scoperto solo in seguito a lavori di ristrutturazione dell'edificio.\nLa facciata \u00e8 costituita da materiale proveniente dalla vicina cava di Brossasco, ormai dismessa e presenta uno stile sobrio e compassato.\nNegli anni 70 la parrocchia \u00e8 stata oggetto di restauro volontario da parte degli abitanti del paese.\nSulla via verso Borgata Colle sorge la Cappella dedicata a San Chiaffredo, santo patrono del paese. Di costruzione molto recente (1917) sorge sulle rovine di una cappella pi\u00f9 antica. Sulla facciata, sotto il porticato \u00e8 raffigurato il Santo a cavallo\nSulla via verso Borgata Lazzari, sorge la cappella di . La prima menzione dell'edificio in documenti ufficiali risale al 1730, mentre la torre campanaria risale al 1769. All'interno della cappella sono presente affreschi raffiguranti Sant'Anna, e la Vergine Assunta, databili attorno al 1754.\nRecentemente il comune ha finanziato i lavori di ripavimentazione del centro.\nMeta molto frequentata \u00e8 rappresentata dalla fontana adiacente all'edificio comunale, recentemente ristrutturata e abbellita.\nCultura.\nEventi.\nLa festa patronale del paese ha luogo in occasione del primo weekend di settembre, durante la festa religiosa dedicata a San Chiaffredo. \nDurante il periodo natalizio \u00e8 possibile vedere il presepe meccanico, interamente realizzato da volontari del comune.\nEconomia.\nL'economia del borgo \u00e8 legata principalmente al commercio del legname e dei prodotti agricoli locali. Il legname viene destinato all'uso come combustibile per riscaldamento, mentre i prodotti locali (fra cui castagne, funghi e patate) vengono venduti sia all'ingrosso presso il tradizionale mercato delle castagne della vicina Venasca, sia al dettaglio. Non \u00e8 presente nessun tipo di attivit\u00e0 commerciale come panetterie, salumerie o calzaturifici.\nAgricoltura.\nFra i prodotti tipici del borgo figurano sicuramente i funghi. Le vaste radure ed i vasti boschi posti attorno al paese, costituiscono una riserva di funghi, in particolare di porcini e dei cosiddetti \"uluc\", termine piemontese per indicare la ditola vinata.\nAltro prodotto tipico del paese \u00e8 la castagna, in particolare la \"Bracalla\". La coltivazione della castagna rappresenta uno degli introiti principali per i cittadini isaschesi, ed il commercio avviene attraverso il tradizionale mercato della castagna di Venasca.\nAltro prodotto tipico \u00e8 la patata, in particolare nella sua variante nota come \"Mona Lisa\".\nUlteriore prodotto tipico, se cos\u00ec pu\u00f2 essere definito, \u00e8 l'acqua. Quotidianamente numerose persone si recano presso la fontana adiacente all'edificio comunale per prelevare la sua acqua, leggera e diuretica\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Valli Po, Bronda, Infernotto e Varaita.\nSport.\nSul territorio comunale non \u00e8 presenta alcun tipo di struttura sportiva, ma sono presenti numerosi sentieri naturali per gli appassionati di Mountain Bike e Trekking"}
{"id": "35572", "revid": "124705989", "url": "https://it.wikipedia.org/wiki?curid=35572", "title": "Malborghetto-Valbruna", "text": "Malborghetto-Valbruna (\"Malborgeth-Wolfsbach\" in tedesco, \"Naborjet-Ov\u010dja vas\" in sloveno e \"Malborghet e Valbrune\" in friulano) \u00e8 un comune italiano sparso di 913 abitanti in Friuli-Venezia Giulia, la cui sede comunale \u00e8 posta nella frazione di \"Malborghetto\".\nGeografia fisica.\nIl comune si trova nella regione montuosa di confine tra Alpi carniche orientali e Alpi Giulie occidentali, con gli abitati situati nel fondovalle della Val Canale, dominati dalle cime lo J\u00f4f di Montasio (2.754 m), lo J\u00f4f Fuart (2.666 m), lo J\u00f4f di Miezegnot (2.087 m), il monte Osternig (2.052 m) e il monte Poludnig (2.000 m). Il territorio comprende alcuni valloni laterali della Val Canale tra cui la Val Saisera o Valbruna.\nStoria.\nFin dall'alto medioevo, come tutta la Val Canale appartenne, con il nome di \"Buonborghetto\", ai vescovi di Bamberga, e in questo periodo divenne importante centro commerciale. Pare che abbia mutato nome in \"Malborghetto\" in seguito alle continue contese con Venezia. Vi fiorirono l'industria del ferro e del legno, che contribuirono allo sviluppo economico del paese e ancora oggi sono praticate.\nGli Asburgo vi costruirono una fortezza (poi detta forte Hensel) che fu occupata dai Veneziani nel 1616, dal Massena nel marzo 1797 e dal vicer\u00e9 Eugenio di Beauharnais nel 1805. Nel 1809, dal 14 al 16 maggio, all'interno del forte il capitano austriaco Friedrich Hensel si difese per tre giorni (Battaglia di Tarvisio) prima di cedere alle armate di Napoleone I.\nVenne assegnato all'Italia nel 1919, alla fine della prima guerra mondiale, sebbene fosse abitato prevalentemente da genti tedesche e slovene. Nel 2003 il comune \u00e8 stato colpito dall'alluvione della Val Canale, che ha causato due morti e danni rilevanti. Con le frazioni di Valbruna e Ugovizza costituisce attualmente una localit\u00e0 di villeggiatura e di sport invernali. I paesi sono basi di partenza per escursioni nelle Alpi Giulie. Fino alla realizzazione della nuova ferrovia pontebbana era servito da varie stazioni, delle quali rimane in uso solo quella di Ugovizza-Valbruna.\nSociet\u00e0.\nLingue e dialetti.\nCome le limitrofe Pontebba e Tarvisio, anche a Malborghetto-Valbruna coesistono, accanto all'italiano, altre tre lingue:lo sloveno, tutelato dalla legge regionale 26/2007, il tedesco, tutelato dalla legge regionale 20/2009 e il friulano. Le prime due sono presenti nella zona sin dal medioevo (lo sloveno addirittura dal VII secolo). Anche il friulano ha fatto la sua comparsa in epoca antica, ma ha subito una forte espansione in tempi recenti, con l'annessione del comune al Regno d'Italia e la conseguente immigrazione di famiglie provenienti dall'esterno. Ai sensi della Deliberazione n. 86 del 26 novembre 2003 del Consiglio della Provincia di Udine, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.\nQuesti idiomi sono distribuiti assai irregolarmente e nessun centro abitato pu\u00f2 dirsi unicamente slovenofono, germanofono o friulanofono; inoltre, spesso gli abitanti parlano o, perlomeno, comprendono lingue diverse.\nEccezion fatta per Ugovizza, dove una consistente minoranza degli abitanti \u00e8 slovenofona, nelle restanti parti del comune i madrelingua tedesca e slovena sono pochi.\nGeografia antropica.\nSi compone dei due nuclei abitati che danno il nome al comune, Malborghetto (721 ) che \u00e8 sede del municipio, Valbruna e le 4 frazioni.\nPresso Valbruna c'\u00e8 un cimitero militare austroungarico.\nInfrastrutture e trasporti.\nFerrovie.\nIl comune \u00e8 dotato di una stazione sulla ferrovia Pontebbana, denominata stazione di Ugovizza-Valbruna. \nDal 1879 al 1999 Malborghetto era attraversata dalla vecchia ferrovia Udine-Tarvisio, dove era presente la stazione ferroviaria. Fu dismessa nel 1999 a seguito del raddoppio della linea, il tracciato convertito a pista ciclabile e il fabbricato viaggiatori adibito ad altri usi.\nFino al 2003, sul nuovo tracciato della ferrovia, in localit\u00e0 Santa Caterina era presente una fermata ferroviaria denominata Bagni Santa Caterina.\nCuriosit\u00e0.\nQui sotto \u00e8 riportato la prima strofa di una licenziosa villotta, molto popolare in Friuli, intitolata \"El plevan di Malborghet\" (\"Il parroco di Malborghetto\"):\n\"El plevan di Malborghet\"\n\"al \u00e8 st\u00e2t tr\u00ea dis tal j\u00eat\"\n\"cule massarie\"\n\"e par no lassale plene\"\n\"i a crev\u00e2t il fil da schene\"\n\"cule manarie\"\nTraduzione letterale:\nIl parroco di Malborghetto\n\u00e8 stato tre giorni a letto\ncon la domestica\ne per non lasciarla incinta\nle ha rotto la spina dorsale\ncon la mannaia."}
{"id": "35573", "revid": "1862310", "url": "https://it.wikipedia.org/wiki?curid=35573", "title": "La Morra", "text": "La Morra (: ; \"A Mora\", in piemontese) \u00e8 un comune italiano di abitanti della provincia di Cuneo in Piemonte.\nStoria.\nAntichit\u00e0.\nAgli albori del II millennio, la citt\u00e0 di Alba Pompeia inizi\u00f2 a dissodare e lavorare le colline circostanti: fu allora che nacque il villaggio di Murra sulla cima del colle (Murra significa \"recinto per le pecore\"). \nNel 1340 pass\u00f2 sotto il dominio della famiglia Falletti; nel 1402 si diede propri Statuti nei quali sono citati per la prima volta in zona il vitigno Nebbiolo (Nebiolium), dal quale trae origine il vino Barolo, e il Pignolo (Pignolium), ormai scomparso dal territorio lamorrese. Nel 1435 si consegn\u00f2 al duca di Milano. Dopo alterne vicende sotto Francia e Spagna, nel 1631 pass\u00f2 ai Savoia. \nSeconda guerra mondiale.\nIl comune di La Morra partecip\u00f2 attivamente alla lotta di Resistenza partigiana e qui si svolsero numerosi scontri che causarono numerose vittime fra i suoi cittadini, anche con fucilazioni di massa ed eccidi.\nEt\u00e0 contemporanea.\nOggi la Morra \u00e8 diventato un paese molto attivo, grazie al vino Barolo, su cui il paese basa la propria economia ed i commerci. Negli ultimi decenni anche il turismo enogastronomico \u00e8 aumentato di molto.\nSimboli.\nLo stemma del Comune di La Morra \u00e8 stato riconosciuto con decreto del capo del governo del 9 agosto 1936.\nMonumenti e luoghi di interesse.\nLa torre campanaria (1710), costruita coi resti del castello abbattuto nel 1544, si erge a pochi passi dal monumento bronzeo al Vignaiolo d'Italia (Antonio Munciguerra, 1972), trafugato nel dicembre 2018 durante lavori di rifacimento della piazza antistante ed al busto marmoreo di Giuseppe Gabetti, compositore ottocentesco della Marcia Reale, il primo inno d'Italia, in piazza Castello, scolpito da Giuseppe Realini. \nLa piazza \u00e8 chiusa da un lato dall'edificio delle scuole elementari (1914). Poco distante si trova la Cantina Comunale, sorta nel 1973 ad opera dei vitivinicoltori della Morra e ricavata nei locali settecenteschi del palazzo dei Marchesi di Barolo. \nA pochi passi si erge la parrocchiale di San Martino (Michelangelo Garove, 1699: all'interno, pregevole \u00e8 la pala dell'altare maggiore rappresentante la \"Madonna con Bambino ed i santi Martino e Crispino\" (Giovanni Carlo Aliberti, 1715). A chiudere la piazzetta con ippocastano ci pensano la chiesa della Confraternita di San Rocco (1749; pala d'altare di un anonimo pittore di Mondov\u00ec e cupola affrescata da Pietro Paolo Operti) ed il palazzo del Municipio (facciata del 1765).\nA met\u00e0 di via Umberto si erge la chiesa della Confraternita di San Sebastiano (1700) con l'arioso campanile in cotto (1766); in via Ospedale il palazzo dell'ex Ospedale (1829) e casa Boffa (secolo XV). \nIn via XX Settembre \u00e8 presente il palazzo Falletti-Cordero mentre sul lato sud del paese sono visibili i bastioni, mura di cinta medievali. \nNelle vicinanze, la chiesetta di Santa Brigida con affreschi absidali del secolo XV. Al fondo di via Richieri sorge la cappella di Santa Lucia, con pala ottocentesca.\nNella frazione Annunziata \u00e8 visitabile il complesso romanico-barocco dell'ex monastero benedettino di San Martino di Marcenasco, ora chiesa dell'Annunziata, che contiene: \nNella frazione di Santa Maria si trova l'ottocentesca parrocchiale di Santa Maria in Plaustra.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti alla Morra sono , cos\u00ec suddivisi per nazionalit\u00e0, elencando per le presenze pi\u00f9 significative:\nIstituzioni, enti e associazioni.\nLe associazioni presenti sul territorio: Pro La Morra, AVIS, Protezione Civile, Gruppo volontari del Soccorso, Societ\u00e0 Operaia, Caritas, Associazione Alpini, Corale San Martino.\nCultura.\nVini.\nLa produzione vinicola \u00e8 l'attivit\u00e0 principale del paese.\nIl vitigno pi\u00f9 pregiato e pi\u00f9 coltivato sulle colline lamorresi \u00e8 il Nebbiolo, dal quale si ricavano il Langhe Nebbiolo e soprattutto il Barolo.\nSono coltivati anche il Dolcetto, Il Barbera, il Freisa, il Favorita, il Nascetta e altri vitigni internazionali.\nI vini dei 70 produttori di La Morra possono essere acquistati presso la Cantina Comunale di La Morra, che spesso organizza degustazioni a tema ed eventi enogastronomici.\nNocciola Piemonte IGP.\nNei versanti collinari meno esposti e quindi meno vocati alla viticoltura, oppure nei fondovalle, da ormai 20 anni si \u00e8 molto diffusa la coltivazione della nocciola trilobata, che qui si fregia del marchio IGP.\nQuesto pregiato frutto si utilizza per svariate preparazioni dolciarie e di alta pasticceria.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35576", "revid": "1272592", "url": "https://it.wikipedia.org/wiki?curid=35576", "title": "Manzano (Friuli-Venezia Giulia)", "text": "Manzano (\"Manzan\" in friulano) \u00e8 un comune italiano di abitanti del Friuli-Venezia Giulia.\nGeografia fisica.\nL'abitato sorge sulle sponde del fiume Natisone sulle prime alture del Friuli orientale.\nStoria.\nOleis dal 1915 era sede del Campo di aviazione di Oleis.\nSociet\u00e0.\nLingue e dialetti.\nA Manzano, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Manzano rientra fra le varianti appartenenti al friulano centro-orientale.\nEconomia.\n\u00c8 il centro principale del cosiddetto triangolo della Sedia, un'area industriale nella quale venivano prodotte gran parte delle sedie italiane.\nA Manzano \u00e8 infatti situata la Calligaris, un'azienda italiana di design e arredamento che produce sedie e altri complementi d'arredo.\nMonumenti e luoghi d'interesse.\nIn localit\u00e0 Sdricca, il 29 luglio 1917, nacque e si addestr\u00f2 il primo nucleo di Arditi, prime \"forze speciali\"\ndell'esercito, che vengono commemorati con un'interessante rievocazione storica nel luogo dove nacquero (localit\u00e0 Sdricca di Manzano).\nDi grande valore storico-culturale \u00e8 l'abbazia di Rosazzo, edificata tra il 958 ed il 967, ma profondamente trasformata nel Cinquecento (anche gli affreschi presenti sono in massima parte di tale epoca).\nCammini.\nSituato sul fiume Natisone, il comune di Manzano offre la possibilit\u00e0 di effettuare alcuni cammini e passeggiate, sia sul territorio comunale che uscendo dallo stesso. Sul sito della Pro Loco Manzano si possono trovare diverse informazioni in tal senso. I tre cammini proposti fanno assaporare sia la natura che la storia, soprattutto legata alla Prima Guerra Mondiale.\nSport.\nCalcio.\nLa principale squadra di calcio della citt\u00e0 \u00e8 l'A.S.D. Manzanese 1949 Calcio nata nel 1949. Il primo impianto calcistico risale al 1927: il campo Luigi Gumini in via della Stazione e il 1\u00ba presidente fu il Conte Guglielmo di Manzano.\nGrande periodo di successi dell'allora U.S. Manzanese furono i tre massimi campionati regionali vinti agli inizi degli anni 60 (1962-63, 1963-64 e 1964-65) quando per\u00f2 dovette sempre rinunciare all'iscrizione al campionato di Serie D.\nIl 10 ottobre 1976 viene inaugurato l'attuale campo di gioco, il Polisportivo Comunale di Via Olivo. In quegli anni con Armando Stacco come presidente e Diego Corolli mister la squadra ritorna a militare nel massimo campionato regionale.\nDa allora la U.S./A.S.D. Manzanese ha vinto varie volte il massimo campionato regionale ottenendo l'accesso alla Serie D : nelle Prom.1981-82, Prom.1983-84, Ecc.1991-92, Ecc.2004-05 ed Ecc.2008-09, condite anche dalla vittoria di tre Coppe Eccellenza Friuli V.G. (ovvero le Fasi Regionali della Coppa Italia Dilettanti): nel 1996-97, 2006-07 e 2011-12.\nNel campionato di Serie D 1992-93 ebbe come allenatore Andrea Mandorlini.\nLa A.S.D. Manzanese \u00e8 entrata nel circuito delle Societ\u00e0 Affiliate Scuola Calcio Inter ed in pi\u00f9 gestisce il settore giovanile della A.S.D. Virtus Corno e sostiene quello della A.S.D. Villa."}
{"id": "35577", "revid": "1862310", "url": "https://it.wikipedia.org/wiki?curid=35577", "title": "Lequio Berria", "text": "Lequio Berria (\"Lech\" in piemontese) \u00e8 un comune italiano di abitanti della provincia di Cuneo in Piemonte.\nIl toponimo deriverebbe dal termine celtico LEAK (pietra miliare).\nSociet\u00e0.\nEvoluzione demografica.\nLa popolazione residente \"\u00e8 dimezzata\" negli ultimi cento anni, a partire dal 1911.\nCultura.\nNella sede della Protezione Civile troviamo la Collezione permanente del Pastello Soffice, unica sul territorio nazionale, nata nel 2001 grazie al prof. Luigi Carbone e al pittore Pierre Tchakhotine, che conta circa 133 opere.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone."}
{"id": "35578", "revid": "125089508", "url": "https://it.wikipedia.org/wiki?curid=35578", "title": "Marano Lagunare", "text": "Marano Lagunare (\"Mar\u00e0n\" in veneto ed in in friulano) \u00e8 un comune italiano di abitanti del Friuli-Venezia Giulia.\nStoria.\nAbitata gi\u00e0 in epoca romana, il nome \u201cMarano\u201d \u00e8 riferito a un\u2019antica gens, probabilmente una di quelle inviate da Roma ad Aquileia a rafforzare la colonizzazione dell'agro aquileiese dopo il 169 a.C.. La gens da cui \"praedium Mariani\", cio\u00e8 \"fondo o podere di Mario\", \u00e8 ancor oggi ricordata dall\u2019antica piazzetta centrale \"Marii\". Il nome \"Mariano\" dur\u00f2 a lungo, tanto che lo troviamo citato sia nel primo documento riguardante Marano (la notizia del Sinodo, da Paolo Diacono nella \"Historia Langobardorum\"), come in un documento del 1239. Fu sede del sinodo del 590, che sanc\u00ec lo scisma tricapitolino da parte del patriarca di Aquileia e della sua provincia ecclesiastica. Per essere in grado di ospitare un simile evento, doveva essere presente una comunit\u00e0 cristiana gi\u00e0 fiorente con le strutture adatte per accogliere i partecipanti. L\u2019aggiunta \"lagunare\" \u00e8 novecentesca. L'origine romana \u00e8 confermata da resti archeologici trovati in laguna, conservati al Museo del Castello di Udine e al Museo Municipale di Marano, dove esiste una interessante raccolta.\nAssoggettata ad Aquileia fin dalla prima met\u00e0 dell'XI secolo, la localit\u00e0 fu contesa dal Sacro romano impero e da Venezia nei primi decenni del Cinquecento. Pass\u00f2 definitivamente sotto il dominio della Serenissima nel 1543 sotto il dominio del doge Pietro Lando.\nNel 1866 il comune passa sotto dominazione italiana. Della fine dell'Ottocento datano vari progetti - tutti abortiti - per trasformare Marano in uno scalo marittimo d'importanza adriatica (Rinaldo Olivotto, Riccardo Fabris).\nSimboli.\nLo stemma e il gonfalone del comune di Marano Lagunare sono stati concessi con decreto del presidente della Repubblica del 18 aprile 2011.\nMonumenti e luoghi d'interesse.\nSoggetta alla Repubblica di Venezia per quasi 400 anni, il borgo storico marinaro di Marano Lagunare \u00e8 orgoglioso di questo passato che si percepisce ancora: nell\u2019aspetto del centro storico, nel dialetto maranese, nell\u2019economia che assegna alla pesca un ruolo economico e culturale, nella gastronomia tipicamente marinara.\nA Marano Lagunare troviamo ancora oggi tantissimi edifici dell'epoca della Serenissima, ed il pi\u00f9 importante \u00e8 la \"Loggia Maranese\", una loggia chiusa con bugnato in pietra d'Istria, dove la comunit\u00e0 si riuniva. Un tempo sopra di essa sorgeva il Palazzo Comunale, sede delle principali decisioni, crollato nel Settecento per scarsa manutenzione. Accanto alla Loggia si osserva la cosiddetta \"Torre Millenaria\", alta 32 metri, di cui si hanno le prime notizie nel 1066.\n\u00c8 probabile che in principio fosse stata una torre d'avvistamento. Tutti i suoi lati sono ornati da busti di vari provveditori del paese. La Torre \u00e8 stata gravemente danneggiata dal terremoto del 1976, e la parte superiore \u00e8 stata ricostruita. Sulla stessa piazza si affaccia infine il \"Palazzo dei Provveditori\", abitazione dei governatori della fortezza, oggi ospitante una mostra di oggettistica.\nAnticamente tutto il paese era circondato da un sistema di mura, abbattute nell'Ottocento, di cui oggi rimangono solo \"Il Bastione di Sant'Antonio\" (su cui \u00e8 poi sorta la fabbrica \"Maruzzella\" tonno) e pochi altri frammenti. La chiesa parrocchiale, situata in via Sinodo e dedicata a San Martino, venne costruita nel Settecento. In essa erano custoditi anche dei reliquiari con presunti resti di San Vito, patrono cittadino, rubati durante la prima guerra mondiale. Poco pi\u00f9 distante dal centro c'\u00e8 invece la chiesa della Madonna della Salute.\nRiserva naturale Valle Canal Novo\nL'Area protetta \u00e8 una ex valle (deriva dal latino vallum = argine) che era utilizzata per l'allevamento ittico; si presenta ora come un'area lagunare, con specchi d'acqua e barene (formazioni della laguna che raramente vengono sommerse dalle acque). Le arginature perimetrali impediscono il ciclo delle maree. Due chiuse consentono di regolare il livello dell'acqua collegando la valle con la laguna. La valle non riceve apporti d'acqua dolce ma solamente attraverso le precipitazioni meteoriche e tre pozzi artesiani. Varie specie di ospiti popolano la Valle Canal Novo,le pi\u00f9 numerose sono le appartenenti alla classe degli uccellii specie legate all'acqua. Nella riserva \u00e8 funzionante il centro visite lagunare. Le specie pi\u00f9 facilmente osservabili sono: Cigno reale, Cigno selvatico, Oca grigia (o selvatica), Volpoca, Alzavola, Germano reale, Codone, Marzaiola, Mestolone, Moriglione, Moretta.\nhttp://www.parks.it/riserva.valle.canal.novo/index.php\nIl Museo Archeologico della Laguna contiene testimonianze dell'area lagunare e offre la possibilit\u00e0 di conoscere la storia millenaria di un territorio sospeso tra mare e terra che per secoli ha avuto una funzione di passaggio di merci e un punto di incontro di culture tra il mare Adriatico e l'Europa continentale. \nhttps://www.museolaguna.it/\nSociet\u00e0.\nLingue e dialetti.\nOltre alla lingua italiana, nel territorio di Marano Lagunare non sono riconosciute altre lingue ufficiali.\nAncor oggi viene parlato a Marano Lagunare un dialetto veneto di tipo arcaico che presenta una certa affinit\u00e0 con il \"grais\u00e0n\". Il dialetto parlato \u00e8 chiamato maranese, e ha somiglianze col gradese e con il veneziano.\nTradizioni e folclore.\nPorto peschereccio, vi viene celebrata ogni anno, nel mese di giugno, una suggestiva processione in barca in onore di San Vito, patrono della laguna di Marano.\nOgni tre anni, il 15 agosto, la statua della Beata Vergine della Salute viene portata processionalmente al molo, per essere posta su una barca che si dirige alla chiesetta del cimitero: da qui, a tarda sera, l'immagine sacra, posta nuovamente sulla barca, fa ritorno alla parrocchiale."}
{"id": "35579", "revid": "1862310", "url": "https://it.wikipedia.org/wiki?curid=35579", "title": "Lequio Tanaro", "text": "Lequio Tanaro (\"Lequi\" in piemontese) \u00e8 un comune italiano di 759 abitanti della provincia di Cuneo in Piemonte. Fa parte del Parco Regionale dell'Alta Valle Pesio e Tanaro.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Lequio Tanaro sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35580", "revid": "104265", "url": "https://it.wikipedia.org/wiki?curid=35580", "title": "Lesegno", "text": "Lesegno (\"\u00cblzegn\" in piemontese) \u00e8 un comune italiano di 829 abitanti della provincia di Cuneo in Piemonte.\nToponimo.\nCi sono due ipotesi riguardanti l'origine del nome, il primo viene da Lux Ignis, il secondo da Laeso Ligno ovvero legno tagliato, poich\u00e9 Lesegno nasce su una zona dove in precedenza c'erano dei boschi che poi sono stati abbattuti per far spazio all'insediamento.\nStoria.\nLesegno ha una storia antica; nel decimo secolo il villaggio apparteneva alla contea di Andrate, dei marchesi di Susa. Nel 1013 Olderico Manfredi marchese di Susa, vendette il castello ad un prete, pass\u00f2 al vescovo astigiano, che lo cedette ai marchesi di Ceva, che lo tennero in possesso fino al diciassettesimo secolo. Nel 1790 divenne marchesato e dato al marchese di Ceva e Lesegno Cesare Gaspare.\nSub\u00ec danni dagli spagnoli e dai francesi nel 1649 e nel 1796.\nMonumenti e luoghi d'interesse.\nCastelli.\nIn origine c'erano tre castelli, ed oggi ne rimangono solo pi\u00f9 due, il Castellazzo e il Castello dei maarchesi del Carretto, mentre il terzo fu abbattuto dai Savoia, ed oggi ospita il palazzo comunale sulla sua antica posizione e restano ancora i sotterranei ed una torre.\nChiese e Cappelle.\nNel territorio comunale ci sono le chiese di Sant'Antonio Abate e Madonna delle Casette, le cappelle di Santa Maria del Luchinetto, di San Bernardo da Mentone, di San Sebastiano, di Santo Stefano, di San Rocco e di San Nazario; quest'ultima \u00e8 stata eretta nel 1207 ed \u00e8 la pi\u00f9 antica.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Lesegno sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nLesegno faceva parte della comunit\u00e0 montana Alto Tanaro Cebano Monregalese."}
{"id": "35581", "revid": "125754890", "url": "https://it.wikipedia.org/wiki?curid=35581", "title": "Martignacco", "text": "Martignacco (\"Martign\u00e0\" in friulano) \u00e8 un comune italiano di abitanti in Friuli-Venezia Giulia.\nGeografia fisica.\nIl territorio del comune, composto da 10 frazioni/nuclei abitati, \u00e8 posto nell'alta pianura veneto-friulana ad una distanza di circa 8\u201310\u00a0km ad ovest di Udine con un territorio dalle caratteristiche morfologiche quasi del tutto pianeggianti al confine coi primi rilevi collinari a nord di esso. \u00c8 attraversato dal torrente \"Lavia\", nascente dalle colline di Moruzzo, che durante il periodo estivo va in secca, mentre invece d'inverno ha una portata d'acqua costante e nella zona sud anche dal canale \"Ledra\", da cui nasce un secondo canale dalle dimensioni minori, chiamato canale \"Martignacco\".\nLa piazza principale \u00e8 Piazza Vittorio Veneto, mentre dietro alla latteria si trova un piazzale intitolato ai Martiri delle Foibe.\nGeografia antropica.\nFrazioni.\nNel comune di Martignacco esistono cinque frazioni: \nLa costruzione di maggior valore storico \u00e8 \"Villa Totis\", un tempo dimora della famiglia Del Torso. Nome degli abitanti: faugnacchesi.\nStoria.\nIl toponimo Martignacco, comune in provincia di Udine, \u00e8 di origine prediale e deriva dal nome latino \"Martinius\". La prima volta che Martignacco viene nominata \u00e8 in un documento del 1048, quando un certo Sabadino di Martignacco lega mediante testamento alla chiesa di S. Margherita un campo in localit\u00e0 Rojuz, presso Ceresetto.\nA Torreano, nella villa del signor Linussa, si stabil\u00ec il re d'Italia Vittorio Emanuele III con la regina Elena e le sue figlie. Villa Linussa cambi\u00f2 nome, diventando Villa Italia. La villa fu frequentata da diverse personalit\u00e0, tra le quali il re Nicola I del Montenegro, suocero di Vittorio Emanuele, il principe di Galles e futuro Edoardo VIII del Regno Unito e Raymond Poincar\u00e9, presidente della Repubblica francese.\nIl 28 ottobre 1917, al gran numero di profughi che avevano trovato rifugio nella canonica di Martignacco, venne ad aggiungersi l'arcivescovo mons. Rossi con i famigliari, arrivati a piedi da Udine sotto una pioggia torrenziale.\nIl 29 ottobre, il giorno dopo, gli austriaci arrivarono a Martignacco e vi issarono la loro bandiera. La canonica venne adibita a sede del comando provvisorio.\nNel 1918 le condizioni di vita si aggravarono per via della grande guerra, e a gennaio dello stesso anno vennero requisite le campane. Furono gettate dalla torre campanaria e poi portate via da un camion. Nella chiesa di Martignacco vennero trafugate un cospicuo numero di canne dell'organo, destinate alla fabbricazione di bocche di fuoco.\nIl 3 novembre del 1918 alle ore 14.00 il tricolore annunciava alla popolazione festante il ritorno all'Italia.\nNel 1920, con il ritorno da Verona delle Sorelle della misericordia, rimaste assenti da Martignacco per l'intera durata del conflitto mondiale, fu riattivato l'asilo infantile, ospitato prima nella canonica e poi trasferito in ambienti pi\u00f9 idonei, messi a disposizione dal conte Francesco Deciani.\nNel mese di gennaio 1921 fu costituita la \"Campagna dei Luigini\" allo scopo di proseguire la formazione religiosa dei fanciulli dopo la prima comunione.\nDopo l'inverno 1921-1922, con il ritorno della primavera, riprese vita anche la volont\u00e0 di proseguire i lavori riguardanti la chiesa. I mezzi a disposizione ammontavano a un fondo cassa che non superava le 8.000 lire.\nArrivato il dicembre 1923 venne raccolta l'offerta di granoturco che diede un ottimo risultato, nonostante la grave siccit\u00e0 della passata stagione.\nNel maggio del 1924 giunsero a Martignacco le attese colonne della navata centrale, ciascuna del peso di ventotto quintali. Il costo era di 2.000 lire.\nIl 6 ottobre 1924, alla presenza del re Vittorio Emanuele III, venne solennemente inaugurato il monumento di bronzo al Fante d'Italia. Per la benedizione si occup\u00f2 il Antonio Anastasio Rossi, arcivescovo di Udine.\nSociet\u00e0.\nLingue e dialetti.\nA Martignacco, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Martignacco rientra fra le varianti appartenenti al friulano centro-orientale.\nInfrastrutture e trasporti.\nMartignacco \u00e8 attraversata dalla strada provinciale 88 ed \u00e8 interessata dal percorso della Strada statale 464 di Spilimbergo, sulle quali sono svolte autocorse in servizio pubblico a cura delle societ\u00e0 SAF e ATAP.\nFra il 1889 e il 1955 a Martignacco e nella frazione Torreano erano presenti stazioni della tranvia Udine-San Daniele, la quale funse da importante volano per l'economia cittadina nella prima parte del Novecento.\nCultura e associazioni.\nDegna di nota \u00e8 stata, nel campo della letteratura e poesia, la poetessa Elsa Buiese, mentre per quanto riguarda la cultura visiva e la pittura l'artista Gianna Liani ha ottenuto vari riconoscimenti, anche internazionali.\nSport.\nLa squadra di calcio del comune di Martignacco si chiama \"Asd Union Martignacco\", nata dalla fusione tra l\"'Ac Martignacco\"\ne l\"'Union Nogaredo\". I colori sociali sono il granata e il blu. Attualmente milita in prima categoria C (Lega Nazionale Dilettanti), ed \u00e8 detentrice della coppa regione vinta nella stagione 2007-08."}
{"id": "35582", "revid": "123366230", "url": "https://it.wikipedia.org/wiki?curid=35582", "title": "Levice (Italia)", "text": "Levice (\"L\u00e8is\" in piemontese) \u00e8 un comune italiano di 205 abitanti della provincia di Cuneo in Piemonte.\nStoria.\nIl comune di Levice ha origini molto antiche: era noto ai romani con il nome di \"Livicium\" o \"Levicium\" e in alcune carte del 991 lo ritroviamo con \"Levix\" o \"Levesj\".\nEra un antico feudo che nel XII secolo era possesso dei Marchesi di Cortemilia e che nel 1197 pass\u00f2 ai marchesi di Savona.\nQuesti lo cedettero ai Del Carretto di Spigno che successivamente lo destinarono ad un'altra branca della propria famiglia, i Marchesi di Prunetto. Ludovico figlio di Manfredi, appartenente alla famiglia citata precedentemente, fece sottomettere Levice ai Duchi di Milano nel 1491.\nNel 1522 Raffaele, primogenito di Ludovico, ricevette l'investitura del territorio di Levice dal duca Francesco II Sforza ai cui discenti i Del Carretto mantennero subordinata la propria Signoria (fino al XVII secolo).\nIn seguito il feudo di Levice pass\u00f2 nelle mani di Galeazzo Scarampi che lo tenne sino all'annessione al Regno di Sardegna del 1736.\nAlcune testimonianze storiche vanno ricercate nelle rovine di una vecchia torre, situate nel punto strategicamente pi\u00f9 alto del paese, punto in cui si poteva controllare l'intera vallata della Bormida, a partire da Cortemilia fino a Monesiglio, con una buona vista sul castello di Prunetto.\nNel 1796, con l'inizio della campagna di Napoleone in Italia, l'esercito francese, alla volta dell'alessandrino, giunse anche a Levice arrivando da Prunetto. Furono affrontati da paesani e da contingenti austro-piemontesi, pronti ad ostacolare l'avanzamento napoleonico ma la battaglia fu vinta dai francesi che lasciarono solamente pi\u00f9 le rovine della vecchia torre.\nMarciando poi verso Cortemilia ci fu un successivo scontro con gli austriaci nel luogo ancora oggi detto \"Campo della Battaglia\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone."}
{"id": "35583", "revid": "124706032", "url": "https://it.wikipedia.org/wiki?curid=35583", "title": "Mereto di Tomba", "text": "Mereto di Tomba (\"Mer\u00eat di Tombe\" in friulano) \u00e8 un comune italiano di abitanti del Friuli-Venezia Giulia.\nStoria.\nMereto di Tomba \u00e8 un piccolo comune dell'alta pianura friulana centrale posto a sud della fascia collinare morenica, \u00e8 costituito da cinque frazioni (Plasencis, Savalons, San Marco, Tomba, Pantianicco), una localit\u00e0 (Castelliere) ed il capoluogo, Mereto, forma contratta di Melereto o Melareto, cio\u00e8 \"luogo dove si coltivano le mele\", tale denominazione appare fin dalla fine del XV secolo.\nSuccessivamente i documenti storici testimoniano il cambiamento della denominazione in Mereti tumbae, in seguito al ritrovamento dell'antica tomba risalente forse all'epoca dei castellieri.\nNell'abitato del capoluogo, sorto originariamente su un castelliere, si insediarono gruppi di legionari e coloni romani che si dedicarono ad attivit\u00e0 prevalentemente agricole.\nNel 2008, i ricercatori dell'Universit\u00e0 di Udine impegnati nella terza ed ultima campagna di scavi, hanno scoperto, sotto il tumulo detto T\u00f9mbare, l'intero scheletro di una importante personalit\u00e0 vissuta nel all'inizio del II millennio a.C. Precedentemente nel 2006 fu scoperta, in modo fortuito nella parte meridionale del comune, un'urna funeraria in pietra che indic\u00f2 la presenza di una importante necropoli romana posta sulla via Concordia-Noricum, che si estendeva da Concordia Sagittaria ad Artegna e dava la possibilit\u00e0 ai viaggiatori di accorciare la strada per il Norico altrimenti raggiungibile transitando prima sulla via Annia e poi sulla Julia Augusta.\n\u00c8 ancora possibile ripercorrere alcuni tratti della Concordia-Noricum che si affianca alla Tombare e costeggia un'altra zona funeraria romana, posta centralmente sul territorio comunale e successiva alla prima come periodo storico, denominata Baraciuts e di notevole importanza.\nIl primo riferimento scritto riguardante Mereto risale al 1138, mentre al 963 risale la prima citazione di Pantianicco; posteriori risultano gli scritti relativi a Plasencis (1272), Savalons (1290), Tomba e San Marco (1375). Anche la zona di Mereto, come il resto del Friuli, fu colpita da invasioni barbariche cui fece seguito un periodo di pace sotto il patriarcato di Aquileia.\nIn quegli anni, analogamente a molti altri paesi della pianura friulana, anche a Mereto furono realizzate le cosiddette \"cortine\", fortilizi nei quali la popolazione trovava rifugio in caso di pericolo. Per l'amministrazione della giustizia e le questioni giurisdizionali Mereto risultava feudo dei Valvasone, pur rimanendo autonoma per le altre questioni che venivano risolte da tutti i capifamiglia del paese all'interno della vicinia (consiglio dei capifamiglia). Fu nel 1420 che Mereto venne ceduta alla Repubblica di Venezia e, nel 1499, il territorio friulano conobbe l'incursione dei Turchi che attraversarono il Tagliamento e giunsero sino a Pantianicco, distruggendo e saccheggiando l'intero abitato.\nNel giugno del 1815 il territorio entr\u00f2 a far parte del Regno Lombardo-Veneto, stato dipendente dall'Impero austriaco e le frazioni che avevano una propria amministrazione persero l'autonomia nel 1816. Il Comune di Mereto di Tomba fu annesso al Regno d'Italia nel 1866, al termine della Terza guerra di indipendenza.\nNel 1878 iniziano in Italia le rilevazioni dei Comuni sul \"movimento della popolazione\": da allora, fino alla fine degli anni cinquanta del XX secolo (1878-1958), il fenomeno dell'emigrazione interess\u00f2 il Comune in maniera notevole. Ottant'anni di emigrazione documentata, in tre successive ondate, con caratteristiche diverse: una, prima della Grande guerra (1915-18), un'altra, tra le due guerre, e l'ultima, dopo la seconda guerra mondiale (1939-45). I compaesani all'estero cercavano di ricreare la vita del proprio paese, di festeggiare l\u00e0, in contemporanea, le feste che si vivevano qua, mantenendo tra loro, pur sparsi su un territorio molto pi\u00f9 vasto, frequenti contatti, aiutando gli ultimi arrivati ad inserirsi nel mondo del lavoro e condividendo le iniziative che intanto nascevano in Friuli (ad esempio, con raccolte di denaro per sostenere la banda musicale o i lavori nella chiesa del paese).\nFino agli anni trenta del XX secolo, l'agricoltura costituiva l'unica risorsa della popolazione, con il 92% della gente occupata in quel settore, a coltivare l'80% di terreni di sua propriet\u00e0. Accanto ai campi, per quasi tutti c'era la stalla. Sui muri delle case di San Marco \u00e8 raffigurata l'epopea dell'universo di ieri nei dipinti di Gianni Di Lena: i lavori, le colture, i mestieri e la fatica di quel mondo, ma anche la sua serenit\u00e0; tutto ieri che pareva a misura d'uomo e permetteva ad ognuno di sentirsi in armonia con la natura ed i suoi lunghi ritmi; gli eventi della vita.\nDal secondo dopoguerra arriv\u00f2 l'industrializzazione, e Mereto di Tomba conta oggi diverse piccole e medie aziende artigiane. Qui, per\u00f2, una fu la fabbrica che apr\u00ec la strada a tutte: la Dinamite (oggi Dipharma), sorta nel 1949 a sud di Tomba. \nSimboli.\nLo stemma del Comune si blasona:\n\u00c8 raffigurato il tumulo tombale, chiamato T\u00f9mbare, di et\u00e0 protostorica, importante sito archeologico che d\u00e0 nome al paese.\nLo scudo recava un capo di porpora, residuo del capo del littorio presente nello stemma concesso il 24 maggio 1937.\nMonumenti e luoghi d'interesse.\nLa parte di pianura friulana in cui si trova Mereto di Tomba \u00e8 sempre stata storicamente una zona rurale lontana dai grandi poli culturali, quali Aquileia, Cividale ed Udine. Tuttavia, trovandosi in una area centrale, ha ricevuto influssi culturali ed artistici durante varie epoche.\nMereto vanta un suo patrimonio storico-artistico di un certo rilievo ed interesse, databile dall\u2019Alto Medioevo fino ai giorni nostri, costituito da chiese parrocchiali e campestri, sculture, pitture, arredi, oggettistica sacra in generale, edicole, affreschi votivi, murales raffiguranti scene di vita appartenenti ad un passato relativamente recente.\nLe testimonianze artistiche pi\u00f9 significative risalgono ai secoli XV-XVI. Dal 1420, il Patriarcato di Aquileia si trova sotto il dominio della Serenissima Repubblica di Venezia e Mereto, come tutti gli altri territori conquistati, risente dell\u2019influenza veneta.\nDurante l'et\u00e0 barocca, si assiste ad una graduale sostituzione della scultura lignea, fiorente e particolarmente degna di nota in Friuli, con la scultura in pietra o marmorea. Tra i secoli XVII e XIX operano nel territorio artisti, quali lo scultore Giuseppe Torretti, l'architetto Sebastiano Lotti, gli artigiani produttori di altari Giovanni Trognone, Giovanni Battista Cucchiaro, Simone e Francesco Periotti, Francesco Zuliani detto Lessano, ed i pittori Giuseppe Buzzi, Leopoldo Zuccolo, Francesco Colussi.\nAlla fine dell'Ottocento, i protagonisti sono Gerolamo D'Aronco ed il figlio Raimondo. Tra la fine dell\u2019Ottocento e gli inizi del Novecento, si assiste al sorgere di nuove chiese o ad ampliamenti e significative modifiche delle preesistenti, ispirandosi ad architetture del passato rivisitate, come il neo bizantino, il neo romanico, il neoclassico ed il neogotico in particolare.\nIl Novecento vede, invece, quali protagonisti, artisti come Enrico Ursella, Leonardo Rigo, Fred Pittino, Lorenzo Bianchini, Vincenzo Colleoni, Edoardo Furlano, Carlo Someda De Marco e molti altri.\nNella chiesa di San Michele Arcangelo (XVIII secolo) sono custodite alcune statue di Giuseppe Torretti.\nA nord della frazione di Savalons, in aperta campagna, si trova l\u2019insediamento fortificato conosciuto come Castelliere di Mereto (et\u00e0 del Bronzo). \u00c8 di forma quadrata, con lati leggermente rigonfi, per un perimetro di 740 m; sugli angoli presenta degli accessi. L'altezza dei terrapieni varia da 2 a 5 metri, con un declivio ripido esternamente, meno scosceso all\u2019interno. L'area interna \u00e8 circa 40.000 m\u00b2, all'esterno, sul lato ovest, si conserva il fossato antico, scavato per ricavare materiale utilizzato per innalzare l\u2019argine. Gli scavi hanno portato alla luce diversi frammenti di vasellame risalente all\u2019epoca del bronzo e in direzione nord si trovarono resti riconducibili a contenitori di grosse dimensioni, tale da supporre una sede abitativa sia esterna che interna alla struttura. Il recente recupero dell'area l'ha trasformato in uno dei migliori conservati del Nordest.\nSociet\u00e0.\nLingue.\nA Mereto di Tomba, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Mereto di Tomba rientra fra le varianti appartenenti al friulano centro-orientale.\nGeografia antropica.\nLe frazioni.\nIl primo riferimento scritto riguardante Mereto risale al 1138, mentre al 963 risale la prima citazione di Pantianicco; posteriori risultano gli scritti relativi a Plasencis (1272), Savalons (1290), Tomba e San Marco (1375).\nIl capoluogo ha attualmente 630 abitanti, compresi quelli della localit\u00e0 di Castelliere.\nPer l'amministrazione della giustizia e le questioni giurisdizionali Mereto risultava feudo dei Valvasone, pur rimanendo autonoma per le altre questioni che venivano risolte da tutti i capifamiglia del paese all'interno della \"vicinia\" (consiglio dei capifamiglia). Fu nel 1420 che Mereto venne ceduta alla Repubblica di Venezia.\nOggi il capoluogo \u00e8 conosciuto per la sua \"sfida dei borghi\" e per il \"Jack Day\".\nPantianicco (570 abitanti) trova la sua prima menzione in un documento in cui il Patriarca Pellegrino I\u00b0 (1138-1139) donava le ville di Pantianil, Bellianus (Beano) e Malazumpichia (Zompicchia) con le loro pertinenze al monastero delle monache benedettine di Santa Maria di Aquileia. Per quasi otto secoli e mezzo dur\u00f2 questo collegamento tra Pantianicum ed Aquileia.\nA seguito della devastazione ungarica (sec. X-XI), in Friuli furono portate genti slave per ripopolare le zone razziate ed a Pantianicco giunsero famiglie intere da Kranj, localit\u00e0 slovena.\nI pantianicchesi, per difendersi, avevano fortificato una zona al centro del paese: la cortina che aveva forma quasi circolare che, per\u00f2, fu inutile contro i Turchi che la bruciarono nel 1499. La cinta muraria non fu mai ricostruita; alcuni rustici con i muri completamente di sassi primitivi ubicati dentro l'area potrebbero costituire elementi residui di questa.\nTra fine '800 e inizio del XX secolo tanti pantianicchesi emigrarono a Buenos Aires, dove, si raccontava c'era una \"Seconda Pantianicco\".\nOggi il paese \u00e8 famoso per organizzare la Festa Regionale della Mela.\nDell\u2019abitato di Plasencis (466 abitanti) si trovano tracce gi\u00e0 in epoca romana anche se l'origine \u00e8 oscura. Il pi\u00f9 antico documento che ricordi la frazione \u00e8 del 1273.\nTra i secoli XVI e XVII si accentuano le lotte tra Plasencis e Ciconicco, Villalta e Fagagna; conflitti sostenuti a difesa di diritti relativi ai possedimenti vicini quando la frazione cercava di rendersi autonoma dal Capitolo di Cividale.\nLa Sezione AFDS comunale nasce proprio a Plasencis nel 1958, ed \u00e8 per questo che porta il nome della frazione.\nLe origini di Tomba (438 ab.) sono antichissime: la zona fu abitata gi\u00e0 in epoca preistorica lo testimoniano i due reperti ancora esistenti. Da quello principale, cio\u00e8, la \"Tumbare\" deriva il nome del paese.\nLeggende popolari invece, gli attribuiscono altre origini: una, dalla distruzione e morti (tombe) che recarono Attila e le sue soldatesche. Un'altra, dalla tomba di famiglia, di urta potente dinastia di Mereto, che, pare fosse la Cappelletta ottagonale che si trova dietro l'altare maggiore della attuale chiesa parrocchiale.\nLa pieve di Tomba si costitu\u00ec verso la met\u00e0 del 1400 con alle dipendenze le filiali di San Marco e di Savalons e riscuoteva il quartese in tutto il territorio.\nLa parrocchia era amministrata dalla \"Vicina\" assemblea dei capifamiglia composta da un Decano in qualit\u00e0 di presidente, un Procuratore. Tale organismo venne istituito nel 1590 e termin\u00f2 la sua opera il i dicembre del 1807, quando per ordine di Napoleone venne costituito il Comune di Mereto di Tomba.\nProbabilmente gi\u00e0 attorno all\u2019anno Mille in questo luogo sorgeva una chiesetta intitolata a san Marco, il cui culto, nell'VIII secolo, si professava ad Aquileia, da l\u00ec diffondendosi anche in queste zone. Sembra che poi fosse stato costruito un piccolo convento con annesse case per i contadini che lavoravano la campagna nei dintorni e fu creato un cimitero.\nNemmeno San Marco (438 ab.) fu indenne dalle invasioni turche, dalla guerra tra Venezia e l\u2019Impero austriaco e dal terribile sisma del 1511.\nOggi il paese ha recuperato le propriet\u00e0 collettive, che storicamente appartengono ai frazionisti e la Pro Loco porta avanti interessanti progetti di economia solidale.\nA Savalons (104 ab.), da quanto si sa, gi\u00e0 nel 1235 c'era una torre di vedetta poi diventata campanile.\nNel 1936, nel mulino della frazione si install\u00f2 una turbina che forniva l'elettricit\u00e0 che alimentava le poche lampadine del paese. A Savalons, negli anni '50, c'\u00e8 stata la balera \"da Nives\" , punto di riferimento e ritrovo dei giovani non solo del comune ma anche dei paesi limitrofi."}
{"id": "35584", "revid": "848247", "url": "https://it.wikipedia.org/wiki?curid=35584", "title": "Lisio", "text": "Lisio (\"Lisi\" in piemontese) \u00e8 un comune italiano di 192 abitanti della provincia di Cuneo in Piemonte.\nGeografia fisica.\nTerritorio.\nLisio si trova in valle Mongia e si sviluppa interamente nella stretta valle scavata da questo torrente, ad un'altitudine di 575 \n\u00c8 classificato nella zona sismica 3A(sismicit\u00e0 bassa).\nClima.\nIl comune \u00e8 stato inserito nella zona climatica F ed ha un fabbisogno termico di 3028 gradi giorno. La normativa attuale non pone limiti all'accensione degli impianti di riscaldamento.\nOrigini del nome.\nNon si conosce con certezza l'origine del toponimo Lisio, ma sono vi sono solo alcune congetture. Una di esse vede l'analogia fra il nome Lisio ed il termine comune nelle lingue indoeuropee \"lis\", stante ad indicare qualcosa di fluido e piano. Considerando l'orografia della zona in cui si trova Lisio si pensa che potesse indicare un \"luogo in cui l'acqua scorre in piano, lentamente\".\nStoria.\nLe prime notizie accertate su Lisio risalgono al periodo medioevale, con la documentazione che afferma l'appartenenza di questi territori all'impero carolingio, nella contea di Bredulo e alla diocesi di Asti.\nIl territorio di Lisio venne conquistato da Bonifacio del Vasto nel 1091 e nel 1125 pass\u00f2 a suo figlio Anselmo, marchese di Ceva. Sotto il controllo del marchesato di Ceva il paese venne aggregato alla diocesi di Alba e venne costruito il castello, di cui oggi non rimangono che sparuti ruderi.\nEssendo parte dei domini di Ceva, Lisio venne a trovarsi sotto il controllo di Asti, dei Visconti ed infine dei Savoia, che ne smantellarono il castello.\nDurante il periodo sabaudo Lisio fu sottoposto prima alla provincia di Ceva, poi a quella di Mondov\u00ec. Sono documentati disordini nel 1685 durante la guerra del sale che coinvolse il monregalese, ed \u00e8 riportata la presenza di una miniera di piombo, dismessa alla fine del XVII secolo.\nLisio pat\u00ec, come buona parte degli insediamenti piemontesi, le conseguenze della campagna d'Italia di Napoleone Bonaparte, subendo saccheggi sia da parte delle truppe napoleoniche, sia di quelle sabaude. Non vi \u00e8 comunque nota di scontri diretti fra i due eserciti.\nDurante il XIX secolo e per parte del XX Lisio, come moltissimi altri paesi, sub\u00ec lo spopolamento causato dall'emigrazione verso le grandi citt\u00e0 o le Americhe, soprattutto verso l'Argentina.\nIl comune venne soppresso durante il ventennio fascista venendo aggregato a Viola nel 1929. Ridivenne autonomo solo nel 1947.\nSimboli.\nLo stemma comunale di Lisio \u00e8 descritto come \"inquartato di rosso e d'azzurro, alla lettera \"L\" corsiva in cuore, sul tutto. Ornamenti esteriori da comune\".\nAmministrazione.\nDati del Ministero dell'Interno.\nAltre informazioni amministrative.\nLisio faceva parte della comunit\u00e0 montana Alto Tanaro Cebano Monregalese."}
{"id": "35585", "revid": "1862310", "url": "https://it.wikipedia.org/wiki?curid=35585", "title": "Limone Piemonte", "text": "Limone Piemonte (\"Limon\" in occitano e in piemontese, pronuncia ) \u00e8 un comune italiano di abitanti della provincia di Cuneo in Piemonte. Vi transitano la Strada Statale 20 del Colle di Tenda e la ferrovia Cuneo-Ventimiglia. Proprio la presenza del treno ne fece una delle prime \"stazioni sciistiche\" delle Alpi, all'inizio del Novecento. I collegamenti stradali con la val Roya e la Liguria prima del disastro meteo della tempesta Alex erano affidati ad un traforo stradale del colle di Tenda inaugurato nel 1882, che all'epoca era la galleria stradale pi\u00f9 lunga del mondo. \nAlla fine del 2013 era iniziata la costruzione del nuovo tunnel, deliberata dal parlamento francese nel 2007 e successivamente da quello italiano; i lavori proseguirono a rilento, fermi dal mese di maggio 2017 e ripresi nella primavera del 2020, a seguito dell'intervento della magistratura italiana, l'Anas revoc\u00f2 l'appalto alla ditta aggiudicataria, che fu riassegnato in data 15 maggio 2019 al consorzio Edilmaco, classificatosi secondo nell'iniziale gara di appalto. L'alluvione del 2-3 ottobre 2020 ha causato - tra l'altro - il crollo della strada all'imbocco del vecchio tunnel, sul versante francese, per cui i collegamenti tra Limone e la confinante val Roya sono sospesi a tempo indeterminato.\nStazione sciistica tra le pi\u00f9 nevose d'Italia, Le piste del comprensorio della \"Riserva Bianca\" si estendono per totali 80\u00a0km su 3 aree (Limone-Sole, Tre Amis, Limonetto), tra loro collegate. Una quarta area (quella di Limone-Cros) \u00e8 stata abbandonata nel 1998 alla scadenza tecnica della seggiovia (la prima costruita a Limone, nel 1948) che consentiva di raggiungere i tre sovrastanti ski-lift. Nel 2005-2006 sono stati realizzati con finanziamenti pubblici (in parte connessi alle Olimpiadi invernali di Torino 2006) tre impianti di propriet\u00e0 comunale: la cabinovia \"Severino Bottero\" (Limone-Sole), la seggiovia quadriposto \"Cabanaira\" (Tre Amis) e la seggiovia biposto \"Pernante\" (Limonetto). Il parco-impianti, nel suo complesso, \u00e8 stato quasi completamente rinnovato tra il 2004 ed il 2008.\nL'attenzione dell'amministrazione comunale e degli operatori turistici per a favorire il turismo sostenibile e la mobilit\u00e0 dolce ha portato Limone ad essere incluso nel consorzio delle Perle delle Alpi.\nNel 1976 e 1987 si sono svolti a Limone i Campionati italiani di sci alpino. Nel 1980 e 1981 ha ospitato due slalom giganti validi per la Coppa del Mondo di sci alpino, vinti rispettivamente da Hanni Wenzel e Marie-Th\u00e9r\u00e8se Nadig; nel 1982 e 1984 ha ospitato 2 slalom speciali, vinti da Tamara McKinney e Daniela Zini.\nIn seguito sulle sue piste si sono svolte delle gare di Coppa Europa e 3 edizioni del \"Parallelo di Natale\".\nNel dicembre del 2007, del 2008 e del 2010 ha ospitato una tappa della Coppa del Mondo di snowboard.\nGeografia fisica.\nCollocato in prossimit\u00e0 del valico del Colle di Tenda sulle Alpi marittime, Limone \u00e8 stato storicamente un luogo di transito sulla via tra il Piemonte e la Riviera di Ponente e provenzale.\nLa conca di Limone \u00e8 percorsa dal torrente Vermenagna. \u00c8 delimitata a nord dal massiccio Besimauda (2.231\u00a0m) \u2013 Bric Costa Rossa (2.403\u00a0m), ad est dalla Cima della Fascia (2.495\u00a0m), a sud dalla Rocca dell'Abisso (2.755\u00a0m) e dal Colle di Tenda (1.820\u00a0m), ad ovest dal Ciotto Mien (2.375\u00a0m) e dal Monte Vecchio (1.920\u00a0m).\nOrigini del nome.\nIl toponimo \"Limonus\", attestato per la prima volta in una pergamena del 1290 conservata presso l'Archivio di Stato di Tenda, non ha alcun legame con il limone (che pure \u00e8 raffigurato nello stemma comunale almeno dal 1614). Esso trae origine dal termine celtico \"limo\", designante la pianta dell'olmo.\nForse dal greco leimon, cio\u00e8 luogo erboso; forse dalla voce dialettale limount.\nStoria.\nDal Medioevo al Settecento.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nTra il 1275 ed il 1581, Limone fece parte della Contea di Tenda. Poi, con il passaggio di quest'ultima ai Savoia, venne inglobato nel Ducato di Savoia e, successivamente, nel Regno di Sardegna.\nDall'Ottocento ad oggi.\nLe fortune turistiche di Limone Piemonte, iniziate nella seconda met\u00e0 dell'Ottocento, dipesero dalla presenza del treno e dalla vicinanza con localit\u00e0 rinomate come Sanremo, Montecarlo e Nizza.\nMonumenti e luoghi d'interesse.\nChiese:\nSociet\u00e0.\nEtnie e minoranze straniere.\nGli stranieri residenti a Limone Piemonte al 1\u00ba gennaio 2013 sono 48 e rappresentano il 3,3% della popolazione residente. Le nazionalit\u00e0 maggiormente rappresentate in base alla loro percentuale sul totale della popolazione straniera residente erano:\nGeografia antropica.\nIl centro storico \u00e8 di stampo tipicamente alpino. Negli anni 1960 e 1970 si \u00e8 registrata una consistente espansione urbanistica; la quasi totalit\u00e0 delle nuove costruzioni \u00e8 stata acquistata da turisti liguri e piemontesi.\nDal 1947, Limone si trova sul confine italo-francese, per effetto del passaggio alla Francia del confinante comune di Tenda.\nEconomia.\nGrazie alla presenza della ferrovia \u00e8 stata, agli inizi del Novecento, una delle prime localit\u00e0 sciistiche italiane. A Pasqua del 2007 vi \u00e8 pertanto stato simbolicamente celebrato il centenario dello sci.\nFino all'apertura del traforo ferroviario, buona parte della popolazione era dedita al trasporto di merci (con muli, buoi o cavalli) tra il porto di Nizza e la pianura piemontese; in seguito, molti abitanti emigrarono verso la Costa Azzurra. Oggi l'economia locale si basa prevalentemente sul turismo sia invernale attirato dal comprensorio sciistico della Riservabianca che estivo grazie alle attrattive storiche come la Via del Sale, strada bianca realizzata secoli addietro per motivi commerciali e militari che va dalla zona dei Forti del Colle di Tenda a Monesi percorrendo in quota suggestivi paesaggi sul confine fra Italia e Francia e molto apprezzata da chi la percorre in bicicletta ed e-bike gratuitamente sia da chi con pagamento di pedaggio la percorre con moto o fuoristrada. \nLa ricettivit\u00e0 alberghiera \u00e8 stata assai ridotta (circa 500 posti-letto), mentre quella nelle case private \u00e8 di circa 20.000 posti-letto. La maggior parte delle residenze private appartiene a famiglie liguri, storicamente amanti della villeggiatura montana in estate e dello sci in inverno. In tempi pi\u00f9 recenti si \u00e8 intensificata la presenza di villeggianti francesi e monegaschi, provenienti dalla vicina Costa Azzurra. \"[Fonte?]\"\nInfrastrutture e trasporti.\nFerrovie.\nIl paese dispone di una propria stazione ferroviaria sulla linea Cuneo-Ventimiglia.\nIl treno giunse a Limone Piemonte nel 1891, ma venne collegato a Sanremo, Montecarlo e Nizza nel 1928, grazie all'ultimazione della ferrovia Cuneo-Ventimiglia-Nizza. Quest'ultima venne distrutta dalle armate tedesche nell'aprile del 1945. I collegamenti verso Cuneo, Torino e Genova ripresero gi\u00e0 nel 1946; quelli verso Nizza, Sanremo e Monaco soltanto nel 1979.\nImpianti a fune.\nLimone \u00e8 fra la principali stazioni sciistiche della provincia di Cuneo, sia per lunghezza totale delle piste che per numero di impianti di risalita.\nIl primo impianto di risalita (una \"slittovia\", cio\u00e8 una slitta trainata da una fune) vi venne realizzato nel 1937. Segu\u00ec nel 1948 la prima seggiovia ed in seguito si ebbe il progressivo ampliamento del dominio sciabile che port\u00f2, nel 1975, alla realizzazione della \"Riserva Bianca\" con circa 100\u00a0km di piste (estese dalla conca del Cros a quella di Limonetto). Attualmente le piste si estendono per circa 80\u00a0km mentre gli impianti di risalita raggiungono la quota di 2.070 metri presso il Monte Alpetta, da dove (con una pista lunga 3,8\u00a0km ed un dislivello di oltre 1.000 metri) si pu\u00f2 ridiscendere direttamente in paese.\nGrazie ai fondi olimpici si sono potute realizzare la nuova telecabina \"Severino Bottero\", la seggiovia quadriposto \"Cabanaira\" e la seggiovia biposto di Limonetto. Parallelamente, la societ\u00e0 LIFT (nata nel 1999 dalla fusione tra le preesistenti societ\u00e0 di gestione degli impianti) ha realizzato le seggiovie quadriposto \"Carosello\", \"Colle di Tenda\", \"Pancani/Pian del Leone\", \"Belvedere\" e biposto \"Pian del Sole\". \nA Natale del 2006 \u00e8 stata inaugurata una nuova cabinovia, dedicata al limonese Severino Bottero, allenatore di sci morto il 2 gennaio 2006 in un incidente automobilistico, che segu\u00ec dapprima Deborah Compagnoni e poi, nel 2002, port\u00f2 il francese Fr\u00e9d\u00e9ric Covili alla conquista della Coppa del Mondo di slalom gigante.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Limone Piemonte faceva parte della Comunit\u00e0 montana delle Alpi del Mare.\nSport.\nLimone Piemonte \u00e8 stata pi\u00f9 volte arrivo di tappa del Giro d'Italia:\nLe Olimpiadi invernali di Torino 2006 hanno portato giovamento anche a questa localit\u00e0, le cui piste sono state omologate per gli allenamenti e come possibile sede delle competizioni in caso di mancato innevamento di quelle della Val di Susa."}
{"id": "35586", "revid": "124706041", "url": "https://it.wikipedia.org/wiki?curid=35586", "title": "Moggio Udinese", "text": "Moggio Udinese (\"Mue\u00e7\" in friulano, \"Mosach\" in tedesco, \"Mo\u017eac\" in sloveno) \u00e8 un comune italiano di 1613 abitanti in Friuli-Venezia Giulia. Ha dato i natali all'attrice Miranda Martino.\nGeografia fisica.\nMoggio Udinese sorge a 341 m s.l.m. alla confluenza del Canal del Ferro con la Val d'Aupa. Il paese, che si divide nei due nuclei di Moggio di Sotto (341 m) e Moggio di Sopra (381 m), \u00e8 circondato dalle alte vette delle Alpi Giulie e delle Alpi Carniche: a sud domina il gruppo del Plauris (1.958 m), a ovest la piramide calcareo - dolomitica del monte Amariana (1.906 m), a nord si ergono imponenti la Creta Grauzaria (2.065 m) e il Zuc dal B\u00f4r (2.195 m), mentre a est vi \u00e8 il gruppo del Canin. Il comune conta poi diverse frazioni, alcune ormai disabitate; esse sono:\nBevorchians, o \"Bevorcjans\" in friulano, si trova in alta val d'Aupa ed \u00e8 formata da circa 15 fra borghi, casali e agglomerati sparsi situati tra 630 e 970 m di altitudine. Da essa sono possibili innumerevoli escursioni.\nStoria.\nRitrovamenti archeologici e numismatici attestano l'esistenza di una vedetta o castelliere di epoca romana, che dal colle di Santo Spirito dominava buona parte della valle del Fella.\nNell'XI secolo il conte Cacellino, nobile carinziano, conte palatino e supremo maestro della corte imperiale, possedeva vasti territori in patria e in Friuli, fra cui il castello di Moggio. Disponendosi a partire per la Terra Santa nel 1070 o 1072 secondo la leggenda avrebbe lasciato i suoi beni al cugino Federico, patriarca di Aquileia, per edificare nel luogo del castello un monastero benedettino, che godesse delle rendite e dei possessi del castello. Il 9 giugno 1119 il patriarca Voldarico I fece consacrare il monastero di Moggio da Andrea Emona (vescovo di Cittanova d'Istria). Il monastero fu intitolato a San Gallo, come il celebre monastero in Svizzera del quale il patriarca era stato abate. Per accrescere il prestigio della nuova abbazia il patriarca le concesse vasti beni in Carinzia, in Friuli e in Carnia. Accord\u00f2 inoltre la supremazia sui feudi delle pievi di Cavazzo, Dignano, Flaibano, Gorto, Osoppo, Venzone, San Martino in Feistritz, Dignano d'Istria e Portole d'Istria.\nDopo la bolla di Lucio III (1185) gli abati moggesi furono immediatamente soggetti solo alla Santa Sede. L'abbazia fu saccheggiata dai soldati germanici dell'imperatore Corrado IV. Ghiberto da Marano sul Panaro, contemporaneo e vicario generale del patriarca Bertrando di San Genesio, ne fu abate dal 1329 al 1349, anno in cui venne assassinato. Dall'abate dipendevano parrocchie o cure, sulle quali esercitava la propria giurisdizione per mezzo di pievani, curati o cappellani, secolari o regolari, nominati da lui; l'amministrazione avveniva per mezzo di camerari, che erano tenuti a presentarsi per la visita di omaggio ogni anno, nella solennit\u00e0 della consacrazione del monastero o in quella del santo patrono San Gallo (16 ottobre).\nPer la giurisdizione temporale, l'abate era feudatario del patriarca di Aquileia ed aveva piena ed intera giurisdizione con mero e misto impero compreso il \"jus sanguinis\" e con molte altre prerogative, sopra l'intera valle del Fella e sulla villa di Baiuzzo in Friuli. Aveva diritto di voto nel parlamento del Friuli. I documenti di XIII e XIV secolo enumeravano 146 possessi fondiari.\nCon il Quattrocento la giurisdizione e l'amministrazione dell'abbazia venne affidata dagli abati, divenuti commendatari, a loro vicari e procuratori. Nel 1420 pass\u00f2 nel territorio della Repubblica di Venezia. San Carlo Borromeo fu abate di Moggio dal 1561 al 1566. Con la morte del conte Felice Faustino Savorgnano (1773) la chiesa abbaziale venne convertita a semplice chiesa parrocchiale e la giurisdizione feudale posta all'incanto e acquistata per 44000 ducati dai signori Mangilli e Leoni che assunsero il titolo di marchesi di San Gallo. Soltanto con il 1869 papa Pio IX restitu\u00ec alla pieve di Moggio il titolo di chiesa abbaziale. Moggio pass\u00f2 nel 1815 con il Congresso di Vienna sotto il dominio dell'Austria. Con la terza guerra di indipendenza (1866) entr\u00f2 a far parte del Regno d'Italia.\nTra il 1750 ed il 1790, Moggio era stata la sede di uno dei tre opifici friulani di propriet\u00e0 dell'imprenditore Jacopo Linussio (o dei suoi eredi): essi rappresentano uno degli esempi pi\u00f9 chiari dell'esperienza della protoindustria, attivit\u00e0 economica di passaggio tra le forme di produzione artigianali tardo medievali e le future forme di industrializzazione meccanizzata moderne.\nDurante la prima guerra mondiale fu sede del comando militare del settore Val Fella e del distaccamento a Bevorchians. Nel 1917 il ponte di ferro sul Fella che univa Moggio alla strada statale venne fatto saltare dagli artificieri italiani in occasione della rotta di Caporetto. Nel 1976 il comune sub\u00ec danni consistenti dal terremoto del Friuli.\nSociet\u00e0.\nLingue e dialetti.\nA Moggio Udinese, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.\nParte della popolazione del paese conosce anche la lingua tedesca e la lingua slovena.\nInfrastrutture e trasporti.\nFerrovie.\nDal 1877 al 1992 Moggio Udinese era attraversata dalla ferrovia Udine-Tarvisio dove era presente la stazione ferroviaria. Fu dismessa nel 1992 a seguito del raddoppio della linea, il tracciato \u00e8 convertito a pista ciclabile mentre il fabbricato viaggiatori \u00e8 adibito ad altri usi."}
{"id": "35587", "revid": "125859707", "url": "https://it.wikipedia.org/wiki?curid=35587", "title": "Macra", "text": "Macra (\"L'Arma\" in piemontese e in occitano) \u00e8 un comune italiano di 46 abitanti della provincia di Cuneo in Piemonte.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', che amministrava tutto il territorio del comitato di Bredolo cui era inserita anche la val Maira, mentre in seguito dall'VIII secolo la gestione della vallata sar\u00e0 poi organizzata dall'abbazia di Villar San Costanzo.\nMonumenti e luoghi d'interesse.\nArchitetture religiose.\nCappella di San Salvatore: la fondazione risale ad un periodo compreso tra il 1120 e il 1142 ed \u00e8 acrivibile ai monaci benedettini della Prevostura di San Lorenzo di Oulx. La piccola cappella, affacciata sul torrente Maira, \u00e8 a navata unica con soffitto a capriate e presenta nell'interno affreschi di epoca tardo romanica rappresentanti scene della Genesi. Gli affreschi dell'abside risalgono al XV secolo.\nIl campanile \u00e8 situato nella parte absidale, la facciata \u00e8 a vela e l'esterno si presenta con linee estremamente semplici. Di epoca successiva \u00e8 il portico sorretto da due colonne. La cappella, nel complesso, presenta uno dei cicli di affreschi romanici pi\u00f9 importanti del Piemonte orientale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni.\nMacra faceva parte della comunit\u00e0 montana Valli Grana e Maira."}
{"id": "35588", "revid": "124706049", "url": "https://it.wikipedia.org/wiki?curid=35588", "title": "Moimacco", "text": "Moimacco (\"Muimans\" in friulano) \u00e8 un comune italiano di abitanti del Friuli-Venezia Giulia.\nMonumenti e luoghi d'interesse.\nNel borgo si possono ammirare la \"Villa dei Puppi\", piccolo edificio residenziale del XVIII secolo, e la \"Pinacoteca Guido Tavagnacco\", contenente numerose opere pittoriche donate al Comune da un artista locale.\nSociet\u00e0.\nLingue e dialetti.\nA Moimacco, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Moimacco rientra fra le varianti appartenenti al friulano centro-orientale.\nInfrastrutture e trasporti.\nIl comune \u00e8 servito dall'omonima stazione a fermata facoltativa della ferrovia Udine-Cividale. \n\u00c8 presente una scuola elementare e una scuola materna."}
{"id": "35589", "revid": "124706056", "url": "https://it.wikipedia.org/wiki?curid=35589", "title": "Montenars", "text": "Montenars (\"Monten\u00e2rs\" in friulano) \u00e8 un comune italiano di 491 abitanti del Friuli-Venezia Giulia.\nGeografia fisica.\nComune montano posto, in massima parte, nella conca valliva formata dal torrente Orvenco, un ramo del fiume Ledra (con disposizione sud-ovest nord-est), chiusa a nord dal massiccio del monte Cuarnan (1372 m) e a sud da quello dei monti Faeit e Cjampe\u00f3n. Il territorio del comune risulta compreso tra i 240 e i 1.372 metri sul livello del mare. Il territorio \u00e8 diviso in tre frazioni, in ordine: San Giorgio, Sant'Elena, Santa Maria Maddalena, a loro volta comprensive di numerosi borghi. La sede comunale \u00e8 in Borgo Isola a Sant'Elena. Il paese \u00e8 immerso nella natura pressoch\u00e9 incontaminata e non \u00e8 difficile incontrare animali selvatici nei dintorni come capriolo, volpi e talvolta addirittura orsi.\nStoria.\nIl significato del toponimo, documentato in passato anche nella forma \"Montenario\", non \u00e8 certo: accanto alla derivazione da \"Montanarius\", abitante di montagna, comunemente proposta, pare piuttosto vada valorizzata la finale \"-ars\", presente in altri toponimi (\"Gon-ars\", \"Beiv-ars\", \"Rutt-ars\") e parrebbe stare ad indicare una arimannia longobarda, forse di montagna, contrapposta a quella di Artegna posta in valle.\nIl territorio comunale fu pesantemente colpito dalle disastrose scosse del terremoto del 1976 il cui epicentro fu nei pressi di quest'area e che caus\u00f2 qui 35 vittime e numerosi danni al patrimonio. Oggi gran parte delle strutture sono state ricostruite e recuperate. \nSociet\u00e0.\nEvoluzione demografica.\nGli abitanti sono distribuiti in 251 nuclei familiari con una media per nucleo familiare di 2,14 componenti.\nLingue e dialetti.\nA Montenars, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Montenars rientra fra le varianti appartenenti al friulano centro-orientale.\nIl comune rientra anche nell'ambito di tutela della lingua slovena.\nEconomia.\nRisultano insistere sul territorio del comune 5 attivit\u00e0 di servizio con 9 addetti pari al 15,25% della forza lavoro occupata, altre 13 attivit\u00e0 di servizio con 37 addetti pari al 62,71% della forza lavoro occupata e 3 attivit\u00e0 amministrative con 13 addetti pari al 22,03% della forza lavoro occupata.\nRisultano occupati complessivamente 59 individui, pari all'11,01% del numero complessivo di abitanti del comune."}
{"id": "35591", "revid": "124768024", "url": "https://it.wikipedia.org/wiki?curid=35591", "title": "Mortegliano", "text": "Mortegliano (\"Mortean\" in friulano) \u00e8 un comune italiano di abitanti del Friuli-Venezia Giulia. Deve parte della sua notoriet\u00e0 alla presenza del campanile pi\u00f9 alto d'Italia (113,20 m).\nTerritorio.\nMortegliano si trova a circa 41 m di altezza slm e si estende per circa 30 chilometri quadrati, \u00e8 parte degli undici comuni componenti il Medio Friuli. L'area comunale si colloca nella parte pi\u00f9 alta della pianura friulana che si allunga fino al mare, e a pochi chilometri a Nord della linea delle risorgive, dove le argille e le sabbie fini fanno risalire l'acqua in superficie.\nLa profondit\u00e0 del terreno e la ricchezza d'acqua consentono e hanno consentito un'ottima fertilit\u00e0 del suolo e raccolti abbondanti che hanno reso l'attivit\u00e0 agricola storicamente importante per la popolazione del luogo. Rispetto alla tipica pianura friulana, che \u00e8 piuttosto povera di vegetazione, questo territorio ha conservato una notevole vivacit\u00e0 paesaggistica e, oltre al consueto aspetto caratterizzato dalla presenza dei campi coltivati, presenta anche ampie aree verdi, soprattutto lungo i terrapieni arginali del torrente Cormor che attraversa l'abitato.\nQuesto corso d\u2019acqua, infatti, pur solcando un paesaggio rurale improntato a una regolare suddivisione degli appezzamenti, secondo i dettami del riordino fondiario dei primi anni sessanta, arricchisce il territorio di aree interessanti dal punto di vista naturalistico. Anche se a prima vista sembra un fiume di risorgiva, con una portata perenne e una temperatura dell\u2019acqua pressoch\u00e9 costante, in realt\u00e0 \u00e8 un corso d\u2019acqua pedemorenico, che ha origine alle pendici dell\u2019anfiteatro morenico dalle acque meteoriche dei rilievi collinari; tuttavia il suo solco \u00e8 pressoch\u00e9 asciutto per buona parte dell\u2019anno lungo tutta l\u2019alta pianura, tranne che nei periodi di piogge intense.\nProprio per questa sua caratteristica in un opuscolo del 1899 viene cos\u00ec descritto dal Collini: \u201cI tanti stessi regionali non lo conoscono altrimenti che pel burlesco nomignolo di corre e muore (da cui Cormor)\u201d.\nNel corso dei secoli l\u2019uomo \u00e8 dovuto intervenire pi\u00f9 volte modificando il corso del Cormor: gi\u00e0 nel 1543 furono realizzati i lavori di canalizzazione della roggia di Pozzuolo, che garantendo un apporto d\u2019acqua costante permise l\u2019irrigazione dei campi, cos\u00ec come le successive opere di sistemazione idrica portate a termine nei secoli seguenti. In ogni caso sono stati registrati numerosi straripamenti del Cormor in corrispondenza dell\u2019abitato di Mortegliano: ad esempio fu terribile l\u2019alluvione del 20 settembre 1920 quando il Cormor superata la stretta di Pozzuolo si apr\u00ec a ventaglio sommergendo Santa Maria di Sclaunicco, Lestizza, Talmassons e Flumignano.\nTipici del territorio sono i filari di gelsi (mor\u00e2r) a delimitare gli appezzamenti, un tempo utilizzati per la coltivazione del baco da seta, mentre da secoli la coltivazione del granturco, con i vasti campi di mais, contraddistingue l'economia agricola morteglianese.\nStoria.\nOrigine del nome e et\u00e0 antica.\nI primi insediamenti nella zona risalgono probabilmente all\u2019et\u00e0 del bronzo, a cui subentrarono popolazioni celtiche e romane. Il nome Mortegliano, come molti toponimi della zona, \u00e8 di certa derivazione romana e riconducibile al nome latino \"Mortelius\", probabile antico colono della zona. Di quest\u2019epoca rimangono alcuni ritrovamenti di anfore e manufatti rinvenuti nel secondo dopoguerra nell\u2019attuale piazza San Paolo in occasione di scavi per le fondamenta di nuovi edifici. Due anfore (risalenti al I o II secolo d.C.) sono conservate presso gli uffici pubblici del Comune.\nIl Medio Evo.\nIl periodo patriarcale.\nData la posizione del Friuli, porta di accesso di tutte le principali invasioni avvenute nel Medio Evo, dopo la caduta dell\u2019impero romano il territorio di Mortegliano fu soggetto ai grandi spostamenti di popoli che videro l\u2019entrata in Italia, in diverse ondate, di goti, ostrogoti, longobardi, unni. \u00c8 certo che l\u2019area morteglianese fu abitata in modo stanziale da genti longobarde, come provato dalle testimonianze archeologiche rinvenute nella vicina frazione di Lavariano e nell'area della Chiesetta di San Nicol\u00f2, per poi divenire parte nel VI secolo dei domini del Sacro Romano Impero.\nNel XII secolo Mortegliano, come il resto del Friuli, entr\u00f2 a far parte dello Stato Patriarcale di Aquileia, un\u2019entit\u00e0 feudale con larga autonomia rispetto al potere imperiale, comprendente oltre che al Friuli, un vasto territorio che nei secoli si estese tra Cadore, Carinzia, Carniola, Stiria e Istria. Il Patriarca, nella cui nomina intervenivano il Papa e l\u2019imperatore, deteneva sia il potere spirituale, che per investitura feudale imperiale, quello temporale.\nCome in altri luoghi del Friuli, al fine di ripopolare le campagne dopo i secoli bui contraddistinti da invasioni, tra le ultime quella degli Ungari, e da cicliche epidemie i Patriarchi ricorsero a immigrazioni forzate di popoli slavi (in taluni casi con la fondazione di nuovi insediamenti, come nel caso della vicina Basiliano). Anche a Mortegliano una significativa presenza di questi nuovi abitanti \u00e8 testimoniata dalla presenza di un \u201cBorc Sclavs\u201d, lungo l\u2019attuale via Marconi, dove si riunirono intorno al 1100-1200 le famiglie provenienti dalle terre slave.\nLa prima citazione storica di Mortegliano risale al 1247, anno in cui viene nominata \u201cMortellanum\u201d tra le pievi soggette a tassazione da parte del Patriarca di Aquileia. Tra il X e il XV secolo \u00e8 ipotizzabile che l\u2019abitato fosse costituito da un nucleo antico, posto nell\u2019area leggermente sopraelevata dell\u2019attuale Piazza San Paolo, sorto intorno ad un edificio di culto dedicato al Santo omonimo, che verr\u00e0 demolito nel 1490 per far posto ad una chiesa di dimensioni maggiori. Quest\u2019ultima verr\u00e0 demolita a sua volta nel 1864 per far posto all\u2019attuale duomo.\nIl piccolo nucleo urbano originario si costitu\u00ec presto in un sistema fortificato \"a cortina\", tipico di molte zone friulane, a protezione della popolazione dalle numerose minacce che si susseguirono per i secoli. Al di fuori di questo nucleo, di limitata estensione, si sviluppava il grosso del villaggio con i campi e le abitazioni della popolazione dedita all\u2019attivit\u00e0 agricola.\n\u00c8 presumibile che la creazione di un sistema fortificato ben definito, con mura, torre di avvistamento e fossati, sia riconducibile agli inizi del XII secolo. Nel 1309, nella lotta tra il conte di Gorizia e il Patriarca di Aquileia, bande armate sotto la guida del conte slavo Giovanni Babanic, cognato del conte di Gorizia, entrarono nel paese saccheggiandolo, incendiandolo e conquistandolo. L\u2019incendio e la conquista di Mortegliano fu l\u2019unico fatto di rilievo dell\u2019invasione dei Goriziani nel 1309, che port\u00f2 il Patriarca Ottobono a fuggire da Udine verso Bologna. La ferocia usata dal Babanic sull\u2019abitato di Mortegliano venne considerata un serio pericolo per il Patriarcato, e spinse Ottobono a trattare un veloce accordo (1310) con il Conte di Gorizia il quale, in cambio di cospicui benefici, venne nominato comandante delle forze del Patriarcato.\nNei decenni successivi i Patriarchi riorganizzarono i domini affidando la giurisdizione di Mortegliano ai conti di Strassoldo (1321) potente famiglia di origine tedesca, residente nell\u2019omonimo complesso fortificato sorto nei pressi dell\u2019antica Aquileia. A pi\u00f9 riprese per\u00f2 l\u2019abitato torn\u00f2 feudo dei Conti di Gorizia, fermamente filo-imperiali, che ciclicamente si contrapposero al potere dei Patriarchi.\nIl dominio di Venezia e il ruolo delle vicinie.\nNel 1420 l\u2019esercito veneziano sconfisse le forze imperiali poste a difesa dell\u2019ultimo Patriarca, Ludovico di Teck. La Serenissima costitu\u00ec in Friuli un dominio autonomo dei cosiddetti domini di terraferma. L\u2019abitato di Mortegliano rimase anche sotto i veneziani un feudo dei Conti di Gorizia, ma la famiglia Strassoldo continu\u00f2 ad amministrare parte della vita politica; gi\u00e0 a met\u00e0 del '400 il malcontento dei morteglianesi verso gli Strassoldo sfoci\u00f2 in una lite per ottenere di essere sottoposti alle leggi vigenti nei territori direttamente amministrati dai conti di Gorizia e a pi\u00f9 riprese Mortegliano cerc\u00f2 di rendersi quanto pi\u00f9 autonoma dalle signorie feudali. Ancora nel 1864 tuttavia, quando si avviarono i lavori di demolizione della Cortina e dalla torre anteposta all\u2019antica chiesa, gli Strassoldo poterono opporsi alla demolizione del manufatto sulla base dei diritti che ancora vantavano sull'abitato.\nL\u2019amministrazione di Mortegliano, sia durante il periodo patriarcale che in quello veneziano, godette comunque di ampie dosi di autonomia. Era retta dal sistema delle vicinie: assemblee cui partecipavano i capi famiglia residenti da un certo numero di anni, chiamati a riunirsi con regolarit\u00e0 per decidere sia dei beni della collettivit\u00e0 che dei lavori da eseguire. Questi potevano riguardare le opere di difesa del borgo (manutenzione delle fortificazioni) o gli adempimenti necessari a garantire l\u2019utilizzo dei beni collettivi (mantenimento argini e strade, utilizzo delle acque, disboscamenti). Di primaria importanza era la gestione dei territori non coltivati e lasciati boschivi o a pascolo che i vari villaggi rivendicavano per le proprie necessit\u00e0 .Nel 1332 si verificarono forti contrasti con le ville di Castions e Carlino, soggette al Capitolo di Aquileia e ai signori di Castello, per rivendicazioni reciproche di territori e pascoli, mentre a Sud dell\u2019attuale napoleonica a lungo sopravvisse una vasta area incolta assegnata ai morteglianesi per la legna e la caccia nominata Paludo di Mortegliano.\nLe vicinie durarono per secoli, e si riunirono fino al XIX secolo. Almeno a partire dal 600 sono testimoniate a Mortegliano ben tre vicinie referenti ai Borghi cittadini: la vicinia del Borg Suvie, tra l\u2019attuale piazza Verdi e via Udine, la vicinia del Borg di Sore, la pi\u00f9 recente lungo l\u2019attuale via Cavour e la Vicinia dei Borg Sap\u00f4c e Sclavs (Borghi Sottopozzo e degli Slavi), che si riunivano congiuntamente, facente riferimento alle attuali via Roma e Marconi. Nel caso di decisioni di grande importanza tutte e tre le vicinie si riunivano in assemblea generale sotto alla guida del Decano (o Degano) eletto a rappresentanza dell\u2019intera comunit\u00e0.\nL'assedio turco del 1499 e i secoli successivi.\nNel 1477 i turchi assediano per una prima volta l\u2019abitato causando profondi danni. Nel 1411 infatti la Cinta muraria trecentesca era stata demolita dagli Udinesi in guerra contro Cividale e probabilmente non pi\u00f9 adeguatamente ricostruita, rendendo il paese particolarmente vulnerabile agli attacchi. Questo primo assedio port\u00f2 gli abitanti a rinforzare le difese murarie della cortina.\nIl 3 e 4 ottobre 1499 i Turchi assediarono nuovamente l\u2019abitato. Avvisati dal suono delle campane i morteglianesi si riversarono nell\u2019area fortificata, pronti questa volta a non cedere alle orde turchesche. Narrano le cronache che chi non potendo offrire utile contributo alla battaglia si rivers\u00f2 nell\u2019antica chiesa di San Paolo, contribu\u00ec con la preghiera, affinch\u00e9 la Madonna proteggesse l\u2019abitato e i suoi abitanti e facendo voto alla Vergine Maria qualora il villaggio fosse scampato alla prova. Vuoi per l\u2019eroismo degli abitanti sugli spalti, vuoi per l\u2019invocata protezione celeste, Mortegliano resistette, a differenza di molti centri dalla bassa friulana, all\u2019assedio. Trenta furono i morti tra i morteglianesi, ventinove uomini e una donna, di cui si conservano ancora i nomi.\nI superstiti vollero onorare il voto alla Madonna e l\u2019eroicit\u00e0 dei caduti realizzando la Pala del Martini, uno dei capolavori dell\u2019arte lignea del Friuli, realizzata dall\u2019artista udinese Giovanni Martini. Non mancarono per la creazione di un cos\u00ec prezioso manufatto lungaggini e controversie legate anche all'importante spesa necessaria, al cui costo contribuirono volontariamente le famiglie di Mortegliano.\nLa Pala, completata nel 1526 e destinata a decorare l\u2019altare maggiore della Chiesa di San Paolo, rappresenta il capolavoro di Giovanni Martini: \u00e8 l\u2019altare ligneo pi\u00f9 grande del Friuli, alto 5 metri e con oltre 60 statue raffiguranti scene della vita di Maria, dalla crocifissione di Ges\u00f9, passando per la dormizione e ascensione della Vergine in cielo. Smontata e rimontata nella nuova chiesa della Santissima Trinit\u00e0 nel 1650, la Pala venne poi traslata negli anni '20 del 900 nell\u2019attuale Duomo dove si conserva ancora oggi.\nSeguirono nel 500 e nel 600 numerose guerre e pestilenze combattute da parte della Repubblica Veneziana sul suolo del Friuli che prostrarono una popolazione povera e prevalentemente dedita all\u2019attivit\u00e0 agricola, ma in costante crescita. \u00c8 della met\u00e0 del 1600 l\u2019edificazione della nuova e grande chiesa Parrocchiale, dedicata alla Santissima Trinit\u00e0 nell'attuale Piazza Verdi, e la costruzione negli stessi anni da parte dei Conti di Varmo di una villa di Campagna, che contribu\u00ec a inurbare l\u2019area a nord dell\u2019abitato lungo l'attuale via Cavour.\nVenezia govern\u00f2 l\u2019area per quasi quattro secoli fino al 1797, quando Mortegliano venne dapprima assoggettata all\u2019impero austriaco, in base al Trattato di Campoformido, quindi annessa al breve Regno d\u2019Italia istituito da Napoleone (1805-1814), che l\u2019assegn\u00f2 all\u2019interno del neo costituito mandamento di Passariano.\nLa caduta di Napoleone coincise con il ritorno degli austriaci fino all\u2019annessione al Regno d\u2019Italia dei Savoia nel 1866 con la terza guerra di Indipendenza. \u00c8 di questi anni l\u2019idea di dotare il paese di una nuova e grandiosa costruzione destinata a offrire un luogo di culto degno a una popolazione in crescita e portare lustro e prestigio agli abitanti: il duomo la cui costruzione si protrarr\u00e0 per oltre cinquant\u2019anni.\nMortegliano nel 900.\nPrima Guerra Mondiale e Battaglia di Mortegliano.\nLa prima guerra mondiale vide Mortegliano in prima linea sul fronte militare essendo posizionata nelle retrovie del fronte austriaco; nel 1915 venne individuata per ospitare il primo Comando della III Armata e pi\u00f9 volte durante il conflitto il Re d'Italia Vittorio Emanuele III e il Duca e la Duchessa d\u2019Aosta sostarono a Mortegliano, ospiti della famiglia di industriali Brunich proprietari della principale filanda lungo la via Roma.\nFu nel 1917, durante la ritirata di Caporetto, che la guerra entr\u00f2 violentemente nell\u2019abitato. Il 30 ottobre del 1917 cruenti combattimenti coinvolsero Mortegliano all\u2019interno della pi\u00f9 nota Battaglia di Pozzuolo, resasi necessaria per rallentare l\u2019avanzata austriaca e permettere alla III Armata di attraversare il fiume Tagliamento, e riorganizzare la difesa (successivamente i comandi ripiegheranno sulla linea del Piave). Molti abitanti, soprattutto donne e bambini, fuggirono all\u2019arrivo degli austriaci, prima che i ponti sul torrente Cormor venissero fatti saltare per rallentare ulteriormente l\u2019avanzata.\nLa battaglia a Mortegliano coinvolse in particolare l\u2019attuale via Udine, porta di accesso dell\u2019abitato da Est, dove i soldati e la popolazione rimasta in loco resistettero per diverse ore facendo fuoco dalle case e dai magazzini costeggianti la via sulle avanguardie austriache.\nI colpi di mortaio austriaci colpirono pesantemente alcune abitazioni (come le case Gattesco e Garzitto) che vennero completamente distrutte. Solo dopo lunghi combattimenti gli austriaci riuscirono ad aggirare le difese e, impossibilitati a procedere per la via Udine, sfondarono nella piazza principale del Paese (oggi piazza Verdi) passando per gli orti retrostanti. Le perdite nella battaglia di Mortegliano tra i due schieramenti sono stimate tra i 300 e i 400 caduti.\nTornata la pace, nel 1919 il Duca d\u2019Aosta Emanuele Filiberto di Savoia inaugurava a Mortegliano il monumento presso il cimitero per onorare le decine di soldati morteglianesi caduti nelle trincee della prima guerra mondiale. Una lapide bronzea \u00e8 stata posta pi\u00f9 recentemente a ricordare anche i caduti austriaci.\nIl periodo tra le due guerre e la seconda Guerra Mondiale.\nNel 1920, anche a causa dei ritardi della guerra, viene finalmente inaugurato il Duomo. A prestigio dell\u2019intera comunit\u00e0 la parrocchia di Mortegliano viene elevata al rango di Arcipretura e il parroco in sede, in base al Breve apostolico di Papa Pio XI del 6 febbraio 1932, pu\u00f2 da quel momento fregiarsi del titolo di Monsignore Arciprete e godere degli attributi spettanti ai Prelati d'Onore di Sua Santit\u00e0. Il cantiere del Duomo proseguir\u00e0 per l\u2019arredo degli interni fino agli anni 50 del XX secolo, le pregevoli opere marmoree come l\u2019altare e il pulpito verranno realizzati dal marmista Davide Paroni, figura rilevante della comunit\u00e0 morteglianese degli anni 40 e 50, fondatore e direttore a Mortegliano della scuola di disegno professionale.\nDurante la parentesi del ventennio fascista (1922-1943) inizia la transizione da un paese fortemente agricolo verso una societ\u00e0 pi\u00f9 urbanizzata ed operaia. Vengono inaugurati l\u2019asilo infantile, il cinema parrocchiale, la Scuola Professionale di disegno e il nuovo Municipio.\nLa ricerca di fortuna spinge molti morteglianesi (e friulani) ad emigrare, alcuni verso il lontano Sudamerica, altri nei nuovi centri urbani creati a seguito delle bonifiche del fascismo. Una nutrita comunit\u00e0 di Morteglianesi emigrer\u00e0 nella nuova citt\u00e0 di Arborea in Sardegna (gi\u00e0 Mussolinia) oggi gemellata con Mortegliano a ricordo di questo legame tra le due comunit\u00e0. Ulteriori ondate emigratorie si avranno nel dopoguerra verso il Belgio e la Svizzera.\nDurante la seconda guerra mondiale la presenza del campo di volo di Lavariano rese il territorio di Mortegliano oggetto di numerosi bombardamenti. Morteglianesi caddero in particolare sui fronti della Grecia, dell\u2019Africa e della Russia.\nMedaglie d\u2019argento al Valor Militare verranno conferite ai morteglianesi Lionello Barbina, aviatore (1916 -1943) e ai fratelli partigiani Gino Lizzero (1917-2007) e Mario Lizzero (1913-1994), quest\u2019ultimo nel dopoguerra sar\u00e0 a lungo deputato del PCI. Alto fu il contributo di molti morteglianesi nella resistenza partigiana, tra questi Addo Mosanghini (1916-2017) fondatore dell\u2019unit\u00e0 locale della divisione Osoppo, e Faustino Barbina (1900-1982) commissario politico della Divisione Osoppo, e successivamente deputato per la Democrazia Cristiana.\nIl secondo dopoguerra e l'et\u00e0 contemporanea.\nNegli anni del dopoguerra il Comune verr\u00e0 retto ininterrottamente dal partito della Democrazia Cristiana fino al 1990 incontrando, come tutta l\u2019area del Nord Est italiano, un periodo di stabilit\u00e0 e di crescita economica.\nSono soprattutto legate alla parrocchia le principali edificazioni del secondo dopoguerra, con la realizzazione della Casa della Giovent\u00f9 in Piazza del Duomo, e soprattutto con l\u2019edificazione del Campanile, principale simbolo odierno di Mortegliano, realizzato a partire dal 1956, con l'utilizzo, per i tempi audace, del cemento armato. Inaugurato dal Patriarca di Venezia Giovanni Urbani il 20 settembre del 1959, il nuovo campanile, con i suoi 113 metri e 20 centimetri \u00e8 il pi\u00f9 alto d\u2019Italia (superando di circa un metro il torrazzo di Cremona) e figura tra i pi\u00f9 alti d\u2019Europa.\nNel 1976 viene fondata dal cappellano, don Adriano Piticco, l\u2019emittente radiofonica di ispirazione cattolica \u201cRadio Mortegliano\u201d, destinata col tempo a coprire gran parte del territorio friulano.\nNegli ultimi decenni diversi morteglianesi si sono distinti nella vita civile e sportiva: tra questi Ezio Pascutti (1937-2007) calciatore della nazionale italiana e Virginio Pizzali, ciclista, la cui squadra vinse l\u2019Oro nel 1956 alle Olimpiadi di Melbourne.\nNella letteratura e teologia numerosi riconoscimenti ha raccolto il morteglianese Mons. Vittorino Canciani, canonico della Citt\u00e0 del Vaticano, mentre grande notoriet\u00e0 ha raggiunto in Friuli il cantante e poeta friulano Dario Zampa, autore e presentatore di numerose trasmissioni televisive a livello locale.\nMonumenti e luoghi d'interesse.\nArchitetture religiose.\nDuomo di Mortegliano: in stile neogotico \u00e8 un edificio a pianta centrale progettato nel 1864 dall'architetto udinese Andrea Scala, all'interno trova collocazione la Pala del Martini, opera in legno dorato risalente al 1526.\nCampanile di Mortegliano: \u00e8 considerato il simbolo del paese. Eretto tra il 1957 ed il 1959 dall'architetto udinese Pietro Zanini, interamente in cemento armato, con i suoi 113,20 metri \u00e8 il pi\u00f9 alto d'Italia.\nChiesa della Santissima Trinit\u00e0: inaugurata nel 1655 \u00e8 stata titolare della parrocchia fino all'edificazione del Duomo. Caduta in disuso dagli anni 20 e per decenni utilizzata come deposito, \u00e8 stata riaperta al culto nel 1971 da Mons. Faustino di Benedetto, e restaurata dal successore mons. Pietro Antares. Sia gli affreschi della volta dell'artista Pietro Venier che l'altare maggiore, del gemonese Sebastiano Pischiutti, risalgono ai decenni a cavallo tra XV e XVI secolo.\nChiesetta campestre di San Nicol\u00f2 de \"Arnaces\u201d\" o \u201c\"Urnaces\"\u201d (riferito ai ritrovamenti nell'area di urne funerarie romane): sorge sulle rovine di antiche dimore e, verosimilmente, fu edificata dopo il VI sec. ai tempi dei Longobardi. Durante il Medioevo fu adibita a lazzaretto; distrutta al tempo degli Ungari fu ricostruita dopo l\u2019anno Mille e con Ottone II, che ne introdusse il culto dedicato a S. Nicol\u00f2. \u00c8 stata infine sopralzata e ampliata nella seconda met\u00e0 del XVI secolo.\nArchitetture civili.\nVilla dei Conti di Varmo: esempio di villa di campagna risalente alla fine del 1600. Abitata da un ramo della famiglia di Varmo -San Daniele Pers fino ai primi decenni del XX secolo, \u00e8 dal 1988 di propriet\u00e0 del comune e sede della biblioteca comunale. Nel vasto parco negli anni 60 e 70 sono state realizzati edifici civili e sportivi per la collettivit\u00e0. Conserva all'interno pregevoli affreschi settecenteschi a decorazione dei soffitti delle sale di rappresentanza, nonch\u00e9 i ritratti di molti esponenti della famiglia di Varmo - San Daniele Pers.\nCanonica e casa parrocchiale: risalente al 700 e sita in Piazza San Paolo di fronte al Duomo, rappresenta un esempio ben conservato di edificio residenziale del XVI secolo destinato a ospitare i sacerdoti morteglianesi. Recentemente restaurata, conserva all'interno vedute affrescate del borgo nel XVI secolo.\nAmministrazione e Societ\u00e0.\nLingue e dialetti.\nA Mortegliano, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Mortegliano rientra fra le varianti appartenenti al friulano centro-orientale.\nEconomia.\nL'attivit\u00e0 prevalente \u00e8 stata da sempre l'agricoltura, con un elevato numero di proprietari terrieri di appezzamenti di piccoli dimensioni; non mancavano nel paese attivit\u00e0 artigianali, come la lavorazione del legno e dei metalli, Successivamente a partire dal primo novecento si svilupparono le prime industrie legate all'industria della seta e delle materie prime (legno, cartiere).\nOggi \u00e8 un centro a prevalente carattere residenziale.\nSanto patrono e feste.\nIl santo patrono di Mortegliano, San Paolo, si festeggia il 25 gennaio. Dagli anni '90 del '900 \u00e8 stato istituito il premio \"Sigillo d'oro di San Paolo\" per premiare personalit\u00e0 e associazioni morteglianesi che abbiano rappresentato un esempio per la comunit\u00e0 o abbiano dato lustro con le loro attivit\u00e0 e le loro azioni a Mortegliano.\nA settembre si svolgono i festeggiamenti settembrini, che notoriamente chiudono l'estate e il lungo periodo di feste e sagre estive che caratterizza la zona del medio Friuli.\nCuriosit\u00e0.\nLa blave di Mortean.\nIl motto \"blave di Mortean\" (letteralmente \"granturco di Mortegliano\"), fa erroneamente riferimento a una supposta variet\u00e0 di granoturco coltivata nella zona.\nIl modo di dire deriva dal fatto che nell'800 il terreno particolarmente adatto a questa coltivazione procur\u00f2 ai proprietari fondiari di questa zona discreti capitali che questi prestavano a usura ai contadini di zone pi\u00f9 povere della bassa pianura friulana. La \"blave\" rappresentava quindi, con il suo color giallo, il denaro che questi prestavano e per estensione veniva attribuito agli abitanti del centro identificati come usurai e gente di cui diffidare; il termine era infatti usato in modo spregiativo. Con il trascorrere degli anni e il venir meno della prevalenza della cultura contadina il significato originale si \u00e8 perso e oggi non mantiene pi\u00f9 quel carattere di negativit\u00e0 delle origini.\nOggi \"la blave di Mortean\" \u00e8 una variet\u00e0 di farina di grande qualit\u00e0, prodotta secondo un rigido disciplinare degli appartenenti al consorzio di produttori, e prodotta sul territorio di Mortegliano. Caratterizzata da eccellenti propriet\u00e0 organolettiche \u00e8 molto ricercata dall'industria culinaria locale.\nIl canto di Mortegliano.\nMortegliano possiede un canto, scritto in lingua friulana nei primi del 900 dal cappellano dell'epoca, che ben descrive la realt\u00e0 del paese degli inizi del XX secolo (sotto la traduzione delle strofe):\n\"\"Je une vile di sot Udin traviersade dal Cormor, Je un biel Domo, il mior de basse e ancjem\u00f2 plui biel il Tor. Une brave cantorie, popul sant e laborios. Contadins e operaios che lavorin come p\u00f4c.\"\n\"Omps e feminis si judin, la lor prole ad educ\u00e2, sa continuin varin simpri, zoventu di fa trama. O sin puars ma nus baste. Union, onestat, lavor, Ce biel vivi in armonie cun la fede in tal Signor.\"\n\"Dut nus cognossin, par dut si sint. Ce biele vile, ce buine int. Nus disin Blave in bon furlan. Vive la blave di Mortean.\"\"\nC'\u00e8 un paese sotto a Udine attraversato dal Cormor. C'\u00e8 un bel Duomo, il migliore della bassa e ancora pi\u00f9 bello \u00e8 il campanile. Una brava cantoria e un popolo santo e laborioso. Contadini e operai che lavorano come pochi.\nUomini e donne si danno aiuto per educare i propri figli, se continuano averemo a lungo una giovent\u00f9 laboriosa. Siamo poveri, ma ci\u00f2 che abbiamo ci basta: unione, onest\u00e0 e lavoro. Che bel vivere in armonia con la fede nel Signore.\n\"Ritornello X2\": Tutti ci conoscono e dappertutto si sente. Che bel Paese e che brava gente. Ci chiamano \"Blave\" nel buon friulano. Viva la Blave di Mortegliano\"\nSport.\nCalcio.\nNella frazione omonima ha sede il Chiasiellis, societ\u00e0 calcistica femminile che ha militato pi\u00f9 volte nella massima serie."}
{"id": "35592", "revid": "580", "url": "https://it.wikipedia.org/wiki?curid=35592", "title": "Moruzzo", "text": "Moruzzo (\"Mur\u00f9s\" in friulano) \u00e8 un comune italiano di abitanti del Friuli-Venezia Giulia.\nGeografia fisica.\nMoruzzo sorge sull'altura maggiore della cerchia collinare, prospiciente la pianura.\nDalla piazza principale del paese, dove un tempo sorgeva un tiglio secolare, si gode un panorama particolarmente ampio. Verso nord si trovano il Castello di Rive d'Arcano e le colline su cui sono posti Colloredo di Monte Albano, San Daniele e Tricesimo. Verso ovest ci si apre davanti il paesaggio caratterizzato dai Castelli di Fagagna e Villalta, mentre a sud, oltre ad una veduta di insieme di Udine e dell'area urbana udinese, si sviluppa la pianura fittamente coltivata ed urbanizzata fino alla laguna, che si pu\u00f2 ammirare nelle giornate serene.\nClima.\nAll'interno del territorio comunale \u00e8 ubicata la stazione meteorologica di Moruzzo, che offre informazioni rilevanti il clima della zona.\nOrigini del nome.\n\"Moruzzo\" deriva dal latino \"m\u016brus\", \u2018muro\u2019, con il suffisso diminutivo -\"\u016bcius\", quindi \u2018muretto\u2019, ma potrebbe anche essere il plurale friulano di \"mor\u00f9t\", \u2018muretti\u2019.\nStoria e luoghi d'interesse.\nMoruzzo ha origini antichissime, come dimostra la necropoli di epoca celtica rinvenuta nel 1897. Nel territorio potrebbe essere sorto un \"castrum\" romano. Sembra, infatti, che il confine territoriale dell'agro aquileiese passasse per Rive d'Arcano e Moruzzo, per poi toccare Tavagnacco.\nIl primo documento che riguarda il territorio si riferisce a tre fratelli di stirpe longobarda che donarono ai monasteri di Salt di Povoletto e Sesto al Reghena le loro propriet\u00e0, tra le quali spiccava la Vigna di Grobanges, identificata nell'attuale localit\u00e0 di Santa Margherita del Gruagno. Nel Diploma di Ottone II del 983 viene confermato, al patriarca di Aquileia Rodoaldo, il possesso dei castelli di Buia, Magagna, Udine, Brazzacco e Gruagno.\nNel 1161, in un documento, compare, per la prima volta, il nome del paese di Moruzzo. Nel 1511, durante la rivolta denominata del \"Crudele Gioved\u00ec Grasso\" (\"Crudel Joibe Grasse\" in friulano), il Castello di Moruzzo fu saccheggiato e depredato come quelli di molti altri paesi friulani. La Torre Sant'Andrea, nonch\u00e9 l'omonima chiesetta e l'ex casa parrocchiale, sono tutto ci\u00f2 che ci resta del Castello Inferiore di Brazzacco, anch'esso incendiato nel 1309 e nel 1511.\nIl Castello di Brazzacco di Sopra \u00e8 invece, fortunatamente, meglio conservato: i muri di grosse pietre squadrate e gli interni ci permettono di riconoscere in questo mastio un tipico esempio di edificio feudale tre-quattrocentesco. Bisogna aspettare il '600 e il '700 per trovare nell'architettura signorile e negli arredi sacri le espressioni di una vita pi\u00f9 raffinata ed opulenta rispetto al passato.\nA Moruzzo sorge anche la chiesa parrocchiale dedicata a San Tommaso.\nSparse nelle campagne o in cima ai colli, sorgono poi numerose chiesette votive come quella di Santa Eurosia, del 1400, quella dedicata a San Michele Arcangelo, che sorge sull'omonimo colle e quella della SS. Trinit\u00e0, risalente al 1600 e fatta edificare da Giovanni Manin, canonico del Capitolo patriarcale, come cappella gentilizia dell'attigua residenza di famiglia.\nSociet\u00e0.\nNegli ultimi decenni nel territorio di Moruzzo hanno costruito numerose ville cittadini benestanti udinesi trasformando parte del territorio in una sorta di zona residenziale signorile del capoluogo friulano, ci\u00f2 ha determinato che nelle statistiche il comune di Moruzzo risulti quello con i contribuenti pi\u00f9 ricchi della provincia.\nLingue e dialetti.\nA Moruzzo, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Moruzzo rientra fra le varianti appartenenti al friulano centro-orientale.\nGeografia antropica.\nFrazioni.\nIl paese \u00e8 diviso in un cospicuo numero di frazioni, talvolta anche piuttosto lontane dal nucleo del paese.\nTra quelle pi\u00f9 vicine si possono annotare:\nTra le frazioni pi\u00f9 isolate invece, si possono annoverare:\nInteressante \u00e8 la villa signorile che sorge al principio del Borgo, la cui sobria eleganza accresce ulteriormente il contesto agreste della frazione."}
{"id": "35593", "revid": "1543377", "url": "https://it.wikipedia.org/wiki?curid=35593", "title": "Magliano Alpi", "text": "Magliano Alpi (\"Majan\" in piemontese) \u00e8 un comune italiano di abitanti della provincia di Cuneo in Piemonte. \u00c8 un piccolo centro agricolo situato alle porte di Mondov\u00ec\nMagliano Alpi \u00e8 divisa da tre frazioni: Magliano Soprano (dove c'\u00e8 la stazione ferroviaria), San Giuseppe (dove c'\u00e8 il centro del paese) e Magliano Sottano. Tutte e tre le frazioni hanno una propria chiesa.\nGeografia fisica.\nIl comune si articola in due unit\u00e0 territoriali del tutto distinte: una settentrionale, confinante col comune di Mondov\u00ec (420 m di altitudine) e ospitante la sede comunale, l'altra meridionale (quasi completamente non antropizzata), a ridosso delle Alpi Liguri, delimitata dai paesi di Ormea, Frabosa Soprana e Prato Nevoso. Le due frazioni territoriali distano l\u2019una dall\u2019altra circa 50\u00a0km.\nTale peculiarit\u00e0 \u00e8 dovuta al fatto che il paese (che di fatto si trova tutto a settentrione) ha mantenuto la propria giurisdizione anche sui terreni dove nei secoli precedenti la popolazione maglianese aveva ottenuto il diritto di pascolo per il bestiame.\nNel territorio comunale ricadono le cime del Raschera, del Seirasso (2435 m) e del Brignola; vi sono inoltre tre laghetti che portano il nome delle montagne in questione.\nStoria.\nCon un decreto del 14 luglio 1698 il duca Vittorio Amedeo II di Savoia sancisce lo smembramento del Distretto di Mondov\u00ec e costituiva, l'anno seguente, tredici nuovi comuni, tra i quali Magliano Alpi.\nNel 1992 si sono costruite le scuole elementari e l'asilo, ristrutturate nel 2004 quando si \u00e8 costruita anche una palestra, propriet\u00e0 del comune.\nNel 2005 il Gruppo artigiani di Magliano Alpi hanno preparato un panino col salame da 1.020 metri, entrando cos\u00ec nel Guinness dei Primati.\nNel 2008 il Gruppo musicale de i Nomadi si esibisce a Magliano Alpi per la giornata delle \u201cdiscariche aperte\u201d \nTradizioni ed eventi.\nVerso la met\u00e0 di ottobre, dalle montagne ritornano i \"margari\" insieme al bestiame e vengono accolti nel paese con la \"Fiera del margaro\" (\"F\u00e8ra del margh\u00e9\" in piemontese) dove si assaggiano i prodotti tipici del territorio e si festeggia il ritorno delle mandrie (inoltre c'\u00e8 anche un'esposizione).\nNella prima settimana di luglio c'\u00e8 il \"Festival d'estate\" dove si festeggia l'arrivo dell'estate e la Madonna del Carmine, patrona del paese.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Magliano Alpi sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nMagliano Alpi \u00e8 servita dalla Stazione di Magliano-Crava-Morozzo, posta lungo la ferrovia Torino-Fossano-Savona e servita da treni regionali svolti da Trenitalia nell'ambito del contratto di servizio stipulato con la Regione Piemonte.\nIl paese \u00e8 posto nelle adiacenze della Strada statale 28 del Colle di Nava; fra il 1884 e il 1939 tale arteria era percorsa dal binario della tranvia Fossano-Mondov\u00ec-Villanova che proprio a Magliano aveva una delle proprie stazioni.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35594", "revid": "969721", "url": "https://it.wikipedia.org/wiki?curid=35594", "title": "Muzzana del Turgnano", "text": "Muzzana del Turgnano (\"Mu\u00e7ane\" in friulano, \"Muzane\" nella variante locale) \u00e8 un comune italiano di 2351 abitanti del Friuli-Venezia Giulia.\nGeografia fisica.\nSituata nella Bassa friulana Muzzana del Turgnano sorge tra i comuni di Carlino, Castions di strada, Marano Lagunare, Palazzolo dello Stella e Pocenia.\nSeguendo il corso del fiume Cormor che la lambisce ci si insinua tra le zone boschive del comune giungendo fino alla laguna di Marano.\nI boschi.\nI boschi di latifoglie di Muzzana sono noti per essere l'avanzo pi\u00f9 importante dell'antica foresta lupanica che come descritto da Virgilio e Plinio il Vecchio si estendeva dal fiume Livenza al fiume Isonzo. Nei due boschi, dei querco-carpineti, sar\u00e0 facile trovare anche aceri, frassini, olmi e ontani, e con sorpresa anche qualche melo, pero e ciliegio selvatici.\nCon oltre 300 ettari di estensione si incastonano tra il centro del paese e la Laguna. Il pi\u00f9 grande \"bosco Baredi/selva di Arvonchi\" \u00e8 di propriet\u00e0 collettiva mentre il secondo la cosiddetta \"Coda di Manin\" \u00e8 di propriet\u00e0 privata.\nLo scenario di piccole paludi e ricche zone di risorgiva \u00e8 un ambiente ideale per una vasta variet\u00e0 di specie di funghi.\nPasseggiando col tipico \"zei\" (cesto di vimini) il cercatore di funghi a Muzzana avr\u00e0 delle piacevoli sorprese, in primis per la struttura del bosco planiziale e poi per la grandissima ricchezza di specie presenti. Delle 400 specie censite si incontreranno di sicuro chiodini, russule e amanite sia di variet\u00e0 commestibili che tossiche, fino ad arrivare a rarit\u00e0 da fotografare come la Clavaria corniculata, il Ganoderma lucidum o il Phallus impudicus.\nNon col cesto ma col cane invece il cercatore di funghi deve andare per trovare una delle meraviglie del territorio di Muzzana, il tartufo. Negli ultimi decenni si \u00e8 scoperto che diverse specie di tartufi popolano i boschi di Muzzana e della bassa friulana tra cui l'eccellente tartufo bianco.\nLa laguna.\nLa laguna di Marano tocca diversi comuni della bassa friulana compreso Muzzana.\nLa zona pi\u00f9 conosciuta dai vecchi pescatori, \"le\" \"marine\" in lingua, comprende il fiume Cormor fino al reticolo di canali che forma sboccando in laguna. Da sempre fonte inesauribile di ispirazione e contatto col mare, per i paesani di Muzzana \u00e8 parte integrante della vita sia per la pesca sia per l'esperienza naturalistica impareggiabile.\nUna tecnica di pesca praticamente unica nel suo genere che si pratica da sempre a Muzzana \u00e8 il \"palmon\u00e2\" stile che consiste nell'immergersi in acqua e scandagliare dolcemente con le mani il fondale per catturare prevalentemente passere, ma anche ghiozzi e gamberi. La passera ingannata dal fango sollevato dal pescatore non vede la mano e l'abilit\u00e0 del pescatore non le permette di scappare nemmeno dopo essere stata accarezzata. Altro e pi\u00f9 moderno stile \u00e8 quello di stendersi sul bordo della \"batele\" (barca tipica) e lasciarsi andare in acque basse (20/40\u00a0cm).\nTra la grande molteplicit\u00e0 di specie di uccelli marini e pesci vale di sicuro la pena citare oltre agli aironi, ai cormorani, alle anguille, ai cefali e ai branzini, la splendida tartaruga marina Caretta caretta che raramente si pu\u00f2 ammirare mentre fa emergere la testa per respirare tra le acque della laguna.\nLa fauna.\nLa grande variet\u00e0 di caratteristiche della campagna e dei boschi di Muzzana sono tali da favorire il mantenimento di molte specie animali. Le sostanze organiche prodotte dalla vegetazione, la ricchezza di stagni, pozze e risorgive e l'isolamento dal centro abitato diventano fondamentali per la biodiversit\u00e0. Inoltre la vicinanza della Laguna di Marano crea l'habitat ideale per la presenza di molte specie di uccelli diventando anche tappa fondamentale per i flussi migratori di molte di esse.\nSvassi, tarabusi, cannareccioni e martin pescatori sono solo alcune delle specie che si possono trovare con facilit\u00e0 tra i canneti delle barene della Secca di Muzzana, e mentre i campi coltivati sono battuti dai gheppi, dai nibbi e dai falchi, i prati spontanei dentro i boschi sono popolati da picchi neri, allocchi, cuculi e usignoli.\nLe condizioni ambientali ideali presenti all'interno dei due boschi consentono agli anfibi e ai rettili di riprodursi e prosperare per cui non \u00e8 raro apprezzare saettoni, natrici, rospi e raganelle mentre con maggior impegno e fortuna si possono incontrare gli ormai rari ululoni dal ventre giallo, tritoni e la sempre meno comune \"Vipera aspis\".\nOltre ai tipici mammiferi del nord Italia si possono evidenziare delle presenze nuove tra cui un abbondante comunit\u00e0 di cinghiali e caprioli.\nNel 1998 viene classificata una nuova specie di toporagno a cui viene dato un nome in onore al pi\u00f9 grande dei boschi di Muzzana sito del primo ritrovamento, il \"Sorex arunchi\" (selva di Arvonchi).\nDa qualche anno come nel resto d'Italia si nota la presenza di un roditore invasivo che si sta ben adattando al territorio, la nutria, animale inserito nella lista delle 100 specie pi\u00f9 invasive al mondo\nSociet\u00e0.\nEtnie e minoranze straniere.\nAl 31 dicembre 2015 i cittadini stranieri residenti a Muzzana del Turgnano sono 156. Di seguito sono riportati i gruppi pi\u00f9 consistenti:\nLingue e dialetti.\nA Muzzana del Turgnano, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Muzzana del Turgnano rientra fra le varianti appartenenti al friulano centro-orientale\n(\"friulano della fascia sudorientale del basso Tagliamento\"\").\""}
{"id": "35596", "revid": "1529788", "url": "https://it.wikipedia.org/wiki?curid=35596", "title": "Nimis", "text": "Nimis (\"Nimis\" in friulano; \"Neme\" o \"Nieme\" in sloveno; \"Nimetz\" in tedesco) \u00e8 un comune italiano di abitanti del Friuli-Venezia Giulia.\nStoria.\nDurante le invasioni barbariche nella zona erano presenti alcune roccaforti, tra cui anche \"castrum Nemas\" ricordato da Paolo Diacono nella sua Historia Langobardorum.\nSeconda guerra mondiale.\nDurante la seconda guerra mondiale il territorio del Comune fu coinvolto dalle attivit\u00e0 della resistenza friulana con la partecipazione delle Brigate Garibaldi e delle Brigate Osoppo, con conseguente incendio del paese da parte delle SS per evitare qualsiasi tipo di insurrezione partigiana. Nonostante ci\u00f2, grazie al costante impegno dimostrato dai nimensi il paese venne ricostruito in brevissimo tempo..\nIl 24 agosto 1944, nella frazione di Torlano, si svolse un eccidio nazista, compiuto da membri delle Waffen SS tedeschi . Vennero rastrellati e trucidati 33 civili, inclusi donne e bambini. Il relativo fascicolo di indagine fu oggetto di insabbiamento; fu rinvenuto soltanto nel 1994 all'interno del cosiddetto armadio della vergogna.\nNel 1976 il comune fu devastato dal terremoto del Friuli, che provoc\u00f2 enormi crolli e danni.\nVino.\nIl vino di Nimis \u00e8 rinomato in tutto il Friuli: infatti nel piccolo paese sono presenti molte cantine e vigne, e nella frazione di Ramandolo viene prodotto l'omonimo vino, ancor pi\u00f9 pregiato.\nSociet\u00e0.\nLingue e dialetti.\nA Nimis, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Nimis rientra fra le varianti appartenenti al friulano centro-orientale.\nSebbene risulti in forte regressione, in alcune frazioni montane (Cergneu Superiore/\u010cernjeja, Cergneu Inferiore/Dolenjena, Monteprato/Karnica, Chialminis/Vizont) la popolazione fa ancora uso del locale dialetto sloveno beneciano. Limitatamente alle frazioni di Cergneu Superiore/\u010cernjeja e Cergneu Inferiore/Dolenjena, questo dialetto \u00e8 sottoposto a tutela, ai sensi della Legge 38/2001. Va ricordato che alla frazione di Cergneu \u00e8 legato il cosiddetto \"manoscritto di Cergneu\" (slov. \"\u010cernjejski rokopis\").\nIn generale le frazioni della parte montana del comune sono - quantomeno per origine - riconducibili all'area linguistica del sistema dialettale sloveno, mentre quelle in pianura o pi\u00f9 prossime ad essa, a quella friulana.\nUna spiegazione del toponimo \"Ramandolo\" (friul. \"Ram\u00e0ndul\" o \"Rom\u00e0ndul\"), frazione che si trova in posizione di cerniera tra montagna e pianura, lo fa derivare dall'antica indicazione del passato confine linguistico (\"Rom\u00e0ndul\", nel senso di ultimo luogo linguisticamente \"romanzo\" prima della collina slavofona).\nCultura.\nA Nimis e nei dintorni \u00e8 ambientato il romanzo \"Il Conte pecoraio\" di Ippolito Nievo, scritto nel 1855."}
{"id": "35597", "revid": "1516566", "url": "https://it.wikipedia.org/wiki?curid=35597", "title": "Marene", "text": "Marene (\"Maren-e\" in piemontese) \u00e8 un comune italiano di abitanti della provincia di Cuneo in Piemonte.\nIl centro abitato si trova lungo la via che da Cuneo porta a Torino passando per Savigliano, in una zona principalmente pianeggiante ad indirizzo agricolo e cerialicolo, la direttrice ricalca tracciato che in tempi medievali faceva da sbocco della pianura piemontese verso il mare della Riviera di Ponente, attraversando la Val Roja e il Colle di Tenda.\nStoria.\nL'origine di Marene \u00e8 probabilmente longobarda e risalente ai secoli VI e VII come evoluzione di un avamposto romano, di questo primo nucleo, sorto intorno alla chiesa di Santa Maria della pieve. in seguito il territorio fu spesso teatro di incursioni da parte di saraceni e ungari che si susseguirono per tutto il X secolo e che impedirono un ingrandimento del centro.\nLe prime notizie certe e documentate dell'esistenza del paese risalgono all'atto di fondazione del Monastero di San Pietro di Savigliano datato 12 febbraio 1028 da parte dei coniugi Abellonio e Amaltruda di Sarmatorio, nel documento vengono citati, insieme alle propriet\u00e0 della famiglia, anche molti piccoli comuni del cuneese, di cui la met\u00e0 oggi scomparsi, e anche \"Marenis.\"\nUlteriori rinvenimenti parlano di un conferimento di dominio sui terreni e il castello di Marene fatto dalla contessa Adelaide in favore di Alberto di Sarmatorio datato 23 maggio 1078.\nNel Duecento un nuovo nucleo and\u00f2 ad aggiungersi al preesistente, mentre nel 1225 il territorio pass\u00f2 sotto il comune di Savigliano mentre la giurisdizione ecclesiastica era del vescovo di Torino.\nNel 1360 il passaggio delle truppe del conte Amedeo VI comport\u00f2 gravi danni per l'abitato e la popolazione, idem nel 1522-1525 con il transito dell'esercito dell'imperatore Carlo V, in guerra con Francesco I re di Francia.\nNel 1629 la violenta pestilenza che invase l'Europa arriv\u00f2 anche a Marene causando la morte di oltre met\u00e0 della popolazione, in seguito i saccheggi dei soldati del Cardinale Richelieu peggiorarono ulteriormente le condizioni di vita.\nNel 1690 inizi\u00f2 una grave crisi economica dovuta alle alleanze di Giacomo e Stefano Turchi, signori locali, intenzionati ad affrancare il Piemonte dal dominio Savoia, questo comport\u00f2 violente rappresaglie sul territorio. Fallita la secessione dai Savoia, Marene ottenne la dignit\u00e0 di \"comunit\u00e0 separata\" dal comune di Savigliano.\nIl successivo periodo di tranquillit\u00e0 comport\u00f2 una crescita demografica e architettonica del nucleo urbano e inizi\u00f2 ad assumere i contorni dell'attuale paese e culmin\u00f2 con la ricostruzione della chiesa parrocchiale voluta da don Vittorio Amedeo Balegno dopo che la precedente fu dichiarata pericolante e abbattuta, vennero inoltre ampliate la strada regia e la strada per Savigliano e costruiti i palazzi Galvagno e Gallina.\nNel 1799 il territorio fu interessato da una violenta battaglia tra l'esercito napoleonico e quello austro-russo, il passaggio sotto il dominio napoleonico comport\u00f2 anche l'eliminazione di 163 giornate (unit\u00e0 di misura di superficie) espropriate agli enti religiosi e vendute forzosamente, con il trasferimento della diocesi da quella di Torino a quella di Saluzzo.\nLa restaurazione del 1815 consegn\u00f2 i terreni espropriati e le aree di Marene come parte dei terreni del ramo Savoia-Carignano, rimanendo nel catasto della famiglia fino alla soppressione del regno per poi diventare definitivamente un libero comune della Repubblica Italiana dopo il referendum del 1946.\nMonumenti e luoghi d'interesse.\nChiesa della Nativit\u00e0 di Santa Maria Vergine.\nSi tratta della chiesa parrocchiale della comunit\u00e0 di Marene. L'edificio and\u00f2 a sostituire la precedente chiesa parrocchiale, probabilmente risalente all'anno Mille, il progetto dell'attuale edificio si deve a Francesco Gallo e i lavori di realizzazione iniziarono dal 1723 e si protrassero fino al 1741.\nChiesa della Santa Croce o dei \"Battuti Bianchi\".\nL'edificio, di ridotte dimensioni, venne edificato a partire dal XIII secolo come luogo di sostegno materiale e spirituale per i malati. Destinataria di molte donazioni da parte della nobilt\u00e0 locale, la chiesa conserva al suo interno un interessante repertorio di opere d'arte e ornamenti sacri. L'opera di maggior rilievo \u00e8 la Crocifissione del pittore Jean Claret esposta dietro l'altare maggiore. Recentemente sono state restaurate ed esposte quattro tele rimaste nascoste al pubblico per moltissimi anni.\nChiesa di San Giovanni Decollato o dei \"Battuti Neri\".\nSede dell'omonima confraternita, la chiesa venne edificata a partire dal 1640. Durante il Settecento si operarono significativi rimaneggiamenti all'edificio e alla sua estetica, tra cui la costruzione del campanile e l'aggiunta del porticato della facciata. La chiesa custodiva la tela di San Giovanni Decollato di Jean Claret, datata 1675 e oggi conservata nella chiesa parrocchiale.\nCappella di Sant'Anna.\nLa sua edificazione risale al Cinquecento su commissione di Giaimona Faletti ed \u00e8 uno degli edifici pi\u00f9 antichi del borgo. L'aspetto austero, con un'unica navata interna \u00e8 ingentilito da alcuni affreschi attribuiti agli allievi di Tommaso Biazaci.\nCappella di S. Giovanni in Bergamino.\nVoluta da Violante Fissore di Bra, la cappella fu fatta costruire annessa alle tenute della famiglia del marito, Francesco Galateri dei conti di Suniglia. L'interno \u00e8 affrescato con raffigurazioni attribuite agli allievi di Giovanni Angelo Dolce e la committente appare nella rappresentazione absidale ai piedi dei santi.\nI terreni del comprensorio vennero espropriati durante l'epoca napoleonica ed entrarono a far parte del patrimonio Savoia-Carignano.\nCappella di San Defendente in Valle.\nEretta nel 1621 per ordine delle famiglie Operti e Gallina in localit\u00e0 Valle, discosta dal centro abitato, fu restaurata nel 1913 e conserva una tela d'altare raffigurante San Defendente, di autore ignoto.\nTorre.\nSi presume che l'edificio, costruito in mattoni rossi con cinque piani e finestrato a bifore, facesse parte dell'originario sistema di fortificazioni difensive del castello, non pi\u00f9 visibile. Durante i secoli ha ricevuto differenti destinazioni d'uso, l'ultima come torre civica con l'introduzione delle campane e dell'orologio. Viene considerata il simbolo della citt\u00e0.\nPalazzo Galvagno.\nOggi sede del Municipio e di alcuni servizi per la cittadinanza, venne eretto per volere di Nicola Galvagno sul finire del Settecento e successivamente ampliato nel 1872 con l'aggiunta dell'ala Nord.\nAll'interno sono ancora presenti affreschi e raffigurazioni in stile rococ\u00f2 a tema floreale. Particolare \u00e8 la decorazione della camera dei bambini, dove la fascia perimetrale raffigura alcuni personaggi Disney tra cui Topolino, Minnie e Pluto ed altri di fantasia, la realizzazione reca l'anno 1936 e i nomi dei piccoli occupanti.\nDi particolare interesse \u00e8 anche il sopravvissuto parco della villa, oggi sede di eventi gastronomici locali e ricevimenti.\nPalazzo Gallina.\nEretto dall'omonima famiglia tra il finire del Settecento e l'inizio dell'Ottocento, \u00e8 un'imponente costruzione in stile neoclassico, la sua architettura di facciata \u00e8 dominata da un avancorpo da cui si accede all'interno, quattro lesene con finti capitelli dorici e il frontone orizzontale dove campeggia la scritta \u201cDeus nobis haec otia fecit\u201d, \u201cDio ci ha dato questo riposo\u201d, tratta dalle \"Bucoliche\" di Virgilio; a chiudere un timpano ornato.\nLa famiglia Gallina conobbe un prestigio sempre crescente presso la corte sabauda, accattivandosi le simpatie di Carlo Alberto al punto che questi nomin\u00f2 Stefano Gallina conte e poi ministro delle finanze e pare che si riferisse a lui come la sua \"gallina dalle uova d'oro\".\nNel 1840 Stefano Gallina commission\u00f2 il restauro del palazzo all'architetto Ernesto Melano che rimaneggi\u00f2 la facciata conferendole l'aspetto attuale.\nOggi l\u2019edificio ospita la Biblioteca Comunale \"Falcone e Borsellino\".\nCastello della Salza.\nSituato poco fuori dal centro abitato, in localit\u00e0 Salza, il castello fu eretto dalla famiglia Gorena verso la met\u00e0 del XIII secolo. A partire dal Cinquecento la propriet\u00e0 pass\u00f2 per linea dinastica ai Cravetta, a cui rimase fino al Novecento.\nNel castello sono ben visibili due stili: la facciata di ponente, di stampo medievale, \u00e8 realizzata in mattoni rossi, mentre la facciata di levante in stile rinascimentale \u00e8 caratterizzata da un ampio loggiato aperto.\nAdiacente all'edificio vi \u00e8 la cappella della Madonna del Carmine e di San Biagio realizzata nel 1757 da parte di Aimone Filiberto Cravetta e attribuita all'architetto Bernardo Vittone.\nVilla Conte Grosso di Grana.\nFu edificata dal 1850 al 1854 per ordine del conte Carlo Amedeo Grosso su progetto dell\u2019architetto Luigi Formento in stile neogotico ibrido, sono infatti presenti sia elementi richiamanti il gotico che altri medievali..\nLa villa \u00e8 il maggiore esempio di Architettura neogotica in Piemonte insieme al Castello del Roccolo.\nNel 1904 la propriet\u00e0 pass\u00f2 al conte Vittorio Solaro di Monasterolo e nel 1920 a Giuseppe Davico che lo assimil\u00f2 alla sua catena di alberghi di lusso. Oggigiorno privato, nonostante il recente restauro di alcune volte decorate e la pulizia degli ambienti interni e del parco, la villa non ha un utilizzo.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Marene sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35598", "revid": "1862310", "url": "https://it.wikipedia.org/wiki?curid=35598", "title": "Manta (Italia)", "text": "Manta (\"La Manta\" in piemontese) \u00e8 un comune italiano di abitanti della provincia di Cuneo in Piemonte.\nMonumenti e luoghi d'interesse.\nCastello della Manta.\nSul luogo dove sorge il castello della Manta, nel XII secolo esisteva gi\u00e0 una struttura fortificata poi acquisita dai marchesi di Saluzzo.\nNel XV secolo grazie a Valerano la fortezza si trasform\u00f2 in una corte a castello, grazie anche all'intervento degli artisti chiamati a decorarla.\nLa sala baronale presenta affreschi del Maestro del Castello della Manta, ispirati dal romanzo cortese \"Chevalier Errant\", con il ciclo dei \"Nove Eroi e delle Nove eroine\" e con la scena della \"Fonte della Giovinezza\".\nPoco distante dal castello - che fa parte del sistema storico-museale dei \"Castelli Aperti\" del Basso Piemonte - sorge Villa Belvedere di Saluzzo, gi\u00e0 casina di caccia dei marchesi di Saluzzo.\nChiesa di Santa Maria al Castello.\nLa Chiesa castellana custodisce al suo interno due ambienti riferibili, ai due monumenti pi\u00f9 significativi della decorazione pittorica del castello. Nell'abside si trova un ciclo di affreschi raffiguranti episodi della vita di Cristo, ascrivibile agli stessi decenni della realizzazione dei dipinti del salone baronale. La cappella funeraria di Michelantonio ha, invece, la medesima decorazione a stucco e affreschi di stampo manieristico degli ambienti dell'appartamento di Michelantonio ed \u00e8 dovuta probabilmente alle stesse maestranze.\nChiesa di Santa Maria del Monastero (ex priorato benedettino di Santa Maria).\nOpera dei monaci benedettini dell'abbazia di Borgo San Dalmazzo (sec. X-XI), di stile romanico-bizantino.\nSantuario di San Leone Magno.\nIl santuario si trova sulla collina che divide il territorio di Manta da Saluzzo. Costruita nel XII secolo, cess\u00f2 di servire come parrocchia nel 1528.\nChiesa di San Rocco.\nSorge nel medesimo borgo, e fu costruita nel 1631 come voto dopo la peste.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Manta sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nLa fermata di Manta, attivata nel 1892 sorgeva lungo la ferrovia Savigliano-Saluzzo-Cuneo e risulta priva di traffico dal 2012.\nTra il 1880 e il 1948 il comune fu servito altres\u00ec dalla tranvia Saluzzo-Cuneo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35599", "revid": "124706117", "url": "https://it.wikipedia.org/wiki?curid=35599", "title": "Osoppo", "text": "Osoppo (\"Os\u00f4f\" in friulano) \u00e8 un comune italiano di abitanti del Friuli-Venezia Giulia. Fa parte della regione storica del Gemonese.\nGeografia fisica.\nIl comune si estende su una superficie di circa 22\u00a0km\u00b2. Il territorio \u00e8 prevalentemente pianeggiante, vi sono per\u00f2 6 colline (i 3 principali rilievi sono il Forte di Osoppo, il Colle di San Rocco e il Col Vergn\u00e2l).\nIl forte di Osoppo, la cui vetta rappresenta il punto pi\u00f9 elevato del territorio comunale, arriva a circa 330 metri di altezza. Dal paese e dal bosco che lo circonda partono numerosi sentieri, ma la principale via utilizzata per giungere in vetta \u00e8 una larga e comoda strada che parte dal Borgo Ulivo.\nIl colle presenta 2 vette principali e numerose diramazioni e cime minori. Il punto pi\u00f9 elevato \u00e8 costituito dal Colle di Napoleone, sui cui versanti, dal tempo della dominazione Veneta del Friuli e fino alla seconda guerra mondiale, si trovava una caserma. Il colle di San Rocco \u00e8 il 2\u00b0 rilievo per altezza nel comune. Nei pressi della vetta si trova una piccola Chiesa, dedicata appunto a San Rocco.\nIl Col Vergn\u00e2l \u00e8 un piccolo rilievo, situato nel territorio della Frazione di Rivoli di Osoppo.\nBuona parte del territorio comunale \u00e8 ricoperta dal bosco, che \u00e8 attraversato da numerosi sentieri e da un percorso ad anello su strada in terra battuta e ghiaia, lungo circa 7\u00a0km.\nAll'interno della zona boschiva del comune scorrono diversi torrenti, fiumi e canali. Il bosco \u00e8 delimitato ad est dalle magredi del Tagliamento, il fiume pi\u00f9 importante della regione Friuli-Venezia Giulia. Tra i luoghi da visitare nel bosco, vi \u00e8 sicuramente al primo posto la zona delle suggestive risorgive di B\u00e2rs.\nOsoppo \u00e8 famosa anche per la crescita spontanea di numerose specie di orchidee nel bosco che la circonda.\nOrigini del nome.\nNumerose sono state le interpretazioni del nome della localit\u00e0, come le latine \"Os-Apertum\" (luogo aperto), \"Os-Oppidum\" (luogo fortificato), \"Os-Opum\" (luogo di ricchezze), \"Hyssopum\" (dalla pianta dell'issopo), \"Aus-opum\" (luogo presso il fiume), la preromana \"Os-Osis\" (da frassino), la gallocarnica \"Os-Hop\" (luogo per chiamare a voce alta).\nStoria.\nOsoppo fu in ogni epoca strettamente legato al pi\u00f9 celebre dei suoi colli, denominato \"il Forte\", che fu utilizzato nei secoli per la sua posizione strategica sia come elemento del sistema difensivo militare, sia come luogo di controllo delle vie che attraversano la piana.\nStoria antica.\nAnticamente il territorio comunale era abitato dalla trib\u00f9 dei Carni, facenti parte del popolo celtico e stanziati in tutto il Friuli.\nInfatti vi sono evidenti segni lasciati dalla lingua Celtica nell'attuale lingua friulana e nella cultura e nelle tradizioni del popolo friulano.\nIn un'epigrafe scoperta dal conte Girolamo Savorgnan presso la congiunzione della via Iulia Concordia con la via Iulia Augusta, alcuni hanno visto un indizio probabile dell'esistenza della via Etrusca (l'importanza di questa scritta non \u00e8 il significato delle parole ma la scrittura in s\u00e9, non di epoca romana).\nLa presenza delle importanti vie di comunicazione enunciate determin\u00f2 la costruzione di una torre di segnalazione in cima al colle e di conseguenza un insediamento abitativo.\nEpoca romana.\nLa pedemontana friulana e la Carnia (e di conseguenza Osoppo) furono conquistate dai romani durante il I secolo a.C (non si hanno notizie precise riguardo all'effettiva conquista del Gemonese da parte dei Romani, ma con buone probabilit\u00e0 avvenne fra il 115 ed il 50 a.C.).\nDa quel momento inizi\u00f3 un processo di romanizzazione della trib\u00f9 gallica dei Carni, che continuer\u00e0 per tutta l'epoca della dominazione romana e terminer\u00e1 solo dopo le invasioni dei Germani. Infatti gli ultimi documenti in lingua Celtica nella Gallia Cisalpina si hanno intorno al II secolo d.C.\nIl celtico parlato dai carni \u00e8 alla base della formazione del volgare latino che, unito a elementi germanici, porter\u00e0 alla formazione della lingua friulana\nIl Medioevo e le invasioni Germaniche.\nOsoppo fu invasa dai barbari dopo la caduta dell'impero romano, ma riusc\u00ec a resistere alle incursioni degli avari.\nImportante fu soprattutto la dominazione longobarda che interess\u00f2 il territorio del Friuli (e quindi di Osoppo).\nIn seguito alla dominazione longobarda Osoppo fu invasa dai Franchi, e successivamente dalle truppe del Sacro Romano Impero Germanico, di cui rester\u00e0 a far parte fino al 1420, anno dell'invasione Veneziana\nQuesti quasi 1000 anni di dominazione tedesca, hanno lasciato molte impronte nella cultura e nella lingua Friulana\nPossedimento, sul finire del XI, dell'abbazia di Sesto al Reghena, entr\u00f2 poi a far parte delle propriet\u00e0 del patriarca di Aquileia, che, verso la met\u00e0 del duecento, ne concesse l'investitura feudale a una nobile famiglia del luogo (un tale Cono, figlio di Amaldarico). I discendenti di costui si distinsero per la loro turbolenza, che li port\u00f2 a molestare gli abitanti dei territori vicini ed a simpatizzare con i Conti di Gorizia, tanto da impensierire i Patriarchi che non potevano permettere che il castello, importante per la posizione strategica, finisse sotto il dominio dei rivali. Fu per questo motivo che il patriarca di Aquileia invest\u00ec nel 1328 Federico Savorgnan del feudo di Osoppo.\nNel 1420 Osoppo pass\u00f2 sotto la dominazione della Repubblica Veneta, che rafforz\u00f2 le fortificazioni sul colle, facendone il suo baluardo difensivo settentrionale. Per Osoppo inizi\u00f2 una lunga serie di eroiche e memorabili lotte contro forze assedianti di gran lunga superiori a quelle dei difensori.\nLa fortezza di Osoppo nel 1514 era sotto il comando di Girolamo Savorgnan, quando scese in Italia l'esercito comandato dal brutale Cristoforo di Frangipane, che era noto per la sua fama di placare la sua ira e la sua sete di sangue sui contadini inermi, il Senato Veneziano ben conscio dei suoi atteggiamenti sulle popolazioni civili, lasci\u00f2 che tutto il Friuli si arrendesse agli Imperiali, ma il Savorgnan non volle sapere di cedere la sua fortezza, quindi vi si arrocc\u00f2 dentro aspettando i rinforzi dell'esercito veneziano comandato da Bartolomeo d'Alviano.\nIl Conte di Frangipane invece di guadare il Tagliamento volle a tutti i costi prima togliere quel \"sassolino dalle sue scarpe\", ma l'assedio and\u00f2 per le lunghe, dando il tempo all'Alviano di intervenire, sconfiggendo davanti alle mura di Osoppo l'esercito imperiale e catturando il Conte di Frangipane.\nPi\u00f9 volte assediata, fu occupata da francesi, russi e austriaci, che ne tornarono in possesso anche dopo la breve parentesi napoleonica, facendo di Osoppo una guarnigione fissa ed attrezzata con caserme, magazzini e depositi di armi e polveriere.\nStoria contemporanea.\nDurante i moti risorgimentali del 1848 Osoppo resistette per ben sette mesi agli Austriaci e al momento della resa ebbe l'onore delle armi dallo stesso avversario e fu insignita della medaglia d'oro al valor militare.\nFu sede di un presidio militare italiano durante la prima Guerra Mondiale, che fu poi abbandonato perch\u00e9 i militari e le armi presenti a Osoppo furono trasferiti sul fronte dell'Isonzo. Nel 1943 fu occupata dalle armate naziste e ci\u00f2 le cost\u00f2 pesanti bombardamenti aerei. Durante la guerra di liberazione, Osoppo diede il nome alle formazioni cattoliche partigiane (Brigate Osoppo).\nNel 1943, durante la Resistenza in Friuli si costituirono delle brigate partigiane di orientamento laico cattolico e le chiamarono Brigata Osoppo. Lo scopo delle formazioni Osoppo era duplice: combattere contro i tedeschi e distinguersi dai comunisti soprattutto quando questi ultimi accettarono di passare sotto il Comando delle formazioni jugoslavo. La scelta del nome fu significativa: Osoppo perch\u00e9 durante il Risorgimento, nel 1848, aveva opposto una strenua resistenza all'occupazione austriaca resistendo per quasi 7 mesi all'assedio degli Imperiali. Il 7 febbraio 1945, circa diciassette combattenti della brigata Osoppo furono uccisi dai gappisti (i nuclei combattenti del partito comunista) di Mario Toffanin nel cosiddetto Eccidio di Porz\u00fbs.\nNel secondo dopoguerra Osoppo dovette affrontare la dura realt\u00e0 della ricostruzione e, di conseguenza, una forte emigrazione.\nNegli anni settanta raggiunse un buon livello di sviluppo economico con l'istituzione della zona industriale, ma i terremoti del 1976 infersero un altro duro colpo al paese: provocarono enormi crolli e danni, distruggendo l'80% delle abitazioni e uccidendo oltre 120 persone. Molti crolli furono favoriti dall'et\u00e0 avanzata degli edifici, che erano stati risparmiati dalle devastazioni delle guerre mondiali. Dopo il terremoto Osoppo venne riedificata completamente con criteri antisismici.\nOnorificenze.\nIl Comune \u00e8 stato uno dei primi comuni d'Italia ad essere insignito della medaglia d'oro al valore militare per la strenua difesa contro l'Impero austriaco nel 1848 e recentemente anche della Medaglia d'oro al merito civile.\nMonumenti e luoghi d'interesse.\nTra i principali monumenti ed opere d'arte, sono presenti la chiesa arcipretale di Santa Maria ad Nives, la chiesa di San Giacomo, e la chiesa di San Rocco. Inoltre sono presenti:\nAll'interno dell'antica \"Casa del Tamburo\", oggi si trova un bar. Sulle pareti dell'edificio vi sono numerose fotografie scattate prima del terremoto del 1976 in Friuli.\nProseguendo il cammino su un comodo sentiero, si arriva alla cosiddetta \"piana dei cannoni\", appunto perch\u00e9 fino alla battaglia dell'Isonzo erano qui situati una decina di cannoni. Durante la Grande Guerra, i cannoni furono trasferiti sull'Isonzo, perch\u00e9 a Osoppo, che era lontano dalle truppe austro-ungariche, questi risultavano inutili.\nSul sentiero si incontra inoltre l'antico Castello della famiglia Savorgnan e, se si prende una stretta via che si diparte dal sentiero principale, si giunge al cimitero di famiglia dei Savorgnan.\nSociet\u00e0.\nLingue e dialetti.\nA Osoppo, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Osoppo rientra fra le varianti appartenenti al friulano centro-orientale.\nGeografia antropica.\nIl comune \u00e8 suddiviso nel capoluogo, nelle frazioni di Rivoli di Osoppo e Pineta, e in numerose borgate (le pi\u00f9 importanti Borgo Ulivo e Borgo del Forte).\nInfrastrutture e trasporti.\nFerrovie.\nNel territorio comunale sono presenti due stazioni ferroviarie, non servite ancora da servizio viaggiatori, sulla ferrovia Pinzano-Gemona:\nSport.\nLa squadra di calcio locale, l'A.S.D. Osoppo, ha militato nel campionato di calcio di Seconda Categoria regionale fino al termine della stagione sportiva 2013-2014. Al termine della stagione, conclusasi con la retrocessione dopo la sconfitta nel play-out contro la Majanese, la societ\u00e0 non si \u00e8 iscritta al campionato provinciale di Terza Categoria 2014-2015 terminando di fatto ogni attivit\u00e0 sportiva sia relativa alla prima squadra sia relativa alle squadre giovanili.\nIl paese ha anche ospitato alcuni arrivi di tappa del Giro del Friuli.\nIl 31 maggio 2014 nel paese \u00e8 transitata la 20\u00aa e penultima tappa del Giro d'Italia 2014.\nInoltre nel territorio \u00e8 presente una palestra di roccia, sita sul versante orientale del Colle di Osoppo. Questa falesia ospita numerose vie alpinistiche e una via ferrata. La gestione della falesia \u00e8 affidata alla sezione di Gemona del Friuli del Club Alpino Italiano"}
{"id": "35600", "revid": "200516", "url": "https://it.wikipedia.org/wiki?curid=35600", "title": "Ovaro", "text": "Ovaro (\"Dav\u00e2r\" in friulano) \u00e8 un comune italiano di 1755 abitanti del Friuli-Venezia Giulia. Fa parte del club dei borghi autentici d'Italia.\nGeografia fisica.\nIl paese \u00e8 posto a 525 (casa comunale) in Val Degano (detta anche \"Canale di Gorto\") di cui \u00e8 il centro principale, nella regione alpina della Carnia. Sorge in una soleggiata conca fra i gruppi montuosi del Col Gentile (2.076\u00a0m) a ovest e dell'Arvenis (1.968\u00a0m) a est, mentre lontano a nord domina la valle il monte Volaia (2.55a\u00a0m). Il comune si estende per 57,88\u00a0km\u00b2 e la sua altitudine varia dai 456\u00a0m del punto pi\u00f9 basso ai 2.076 (M.te Col Gentile) del punto pi\u00f9 alto; l'escursione altimetrica \u00e8 quindi di 1.620\u00a0m.\nStoria.\nAntichit\u00e0.\nRinvenimenti sporadici rivelano una presenza umana in epoca preistorica ed \u00e8 stata rinvenuta (frazione di Agrons) un'iscrizione in caratteri nord etruschi risalente al VI-V secolo a.C. A popolazioni celtiche sembrano risalire numerosi macrotoponimi della zona di Ovaro, tra cui il nome della vallata, \"Guart\" (it. Gorto), che indicherebbe un luogo chiuso o protetto. Quando i Romani sconfissero i Galli Carni che abitavano la zona, il territorio di Ovaro, come tutta la Carnia, entr\u00f2 a far parte dei domini romani. In et\u00e0 tardo-antica il popolamento della zona si rivela molto fitto, probabilmente anche a causa di una migrazione delle popolazioni celtiche romanizzate della pianura friulana e del Norico che, come attestato da fonti storiche , abbandonarono le proprie terre alla ricerca di zone pi\u00f9 sicure. Il nome \"Ovaro\" sembra invece derivare dalla fusione (sinalefe) della parola latina \"Ovis\" (pecora) con l'espressione celtica \"ro chi\" (portare indietro). Da qui la parola \"Ovirochi\", in seguito \"Ovaroch\" (a volte traslitterato in \"Ovarock\") ed infine \"Ovaro\".\nIl complesso paleocristiano di San Martino\nA tale periodo sono ascrivibili sia numerose piccole necropoli della zona, sia il complesso liturgico paleocristiano di San Martino: recenti scavi archeologici nei pressi della chiesetta medioevale di San Martino hanno messo in luce l'esistenza di un edificio extraurbano a pianta basilicale di grandi dimensioni (400\u00a0m2 circa) del IV secolo d.C. e di un battistero ottagonale antistante la basilica. Il complesso presenta le caratteristiche dell'architettura sacra aquileiese-alpina (vasca battesimale esagonale, banco presbiterale, \"martyrion\", triplice abside). Il complesso liturgico venne distrutto e abbandonato nel corso dell'alto medioevo e la sede della pieve sarebbe quindi stata trasferita sul pi\u00f9 sicuro colle in prossimit\u00e0 della frazione di Agrons.\nMedioevo.\nLa zona di Ovaro segu\u00ec le vicende storiche del resto del Friuli, caratterizzate dalla presenza prima dei Longobardi e quindi dei Franchi. Dopo l'anno 1000 Ovaro si trovava sotto il dominio temporale e spirituale del Patriarcato di Aquileia, feudatario del Sacro Romano Impero. Sotto i patriarchi di Aquileia si and\u00f2 affermando la famiglia dei de Luincis, furono \"gesmani\u201d, ovvero feudatari ministeriali, della chiesa di Aquileia. Noto in particolare \u00e8 Ermanno da Luincis, giustiziato nel 1351 in quanto implicato nell'assassinio del patriarca Bertrando di San Genesio. A seguito della repressione della fronda nobiliare che aveva portato all'uccisione di Bertrando, le truppe patriarcali distrussero probabilmente anche i castelli di Luincis ed Agrons.\nSituazione sociale ed economica ed organizzazione religiosa in epoca medioevale\nIl tessuto sociale di epoca medioevale sembra tuttavia essere stato costituito da uomini liberi, che si dedicavano all'agricoltura ed all'artigianato. Le terre erano principalmente di propriet\u00e0 dei comuni rustici, o in mano a piccoli proprietari o enti ecclesiastici locali. L'organizzazione del culto ruotava attorno alla pieve di Gorto, il cui territorio comprendeva il bacino del torrente Degano e dei suoi affluenti. Titolare della Pieve era l'abate di Moggio, che delegava la cura d'anime a tre sacerdoti (uno dei quali officiava nella pieve, l'altro in San Vigilio di Ovaro ed il terzo in San Giorgio di Comegli\u00e0ns). Nel corso del tardo medioevo dalla pieve si andarono staccando varie parrocchie, a partire da quelle geograficamente pi\u00f9 lontane.\nEt\u00e0 moderna.\nNel 1420 insieme al resto del Friuli, Ovaro pass\u00f2 alla Repubblica di Venezia, che mantenne inalterato lo statuto di autonomia di cui godeva la Carnia in epoca patriarcale.\nCome il resto della Carnia, infatti, la zona di Ovaro venne coinvolta solo marginalmente nelle vicende della Repubblica di Venezia. L'evento pi\u00f9 rilevante dei secoli in questione fu il terremoto che colp\u00ec la zona di Ovaro il 28 luglio del 1700. A seguito del sisma, si rese necessaria un'opera di ricostruzione, in particolare quella della pieve di Gorto.\nSviluppo economico e sociale e organizzazione amministrativa e religiosa in et\u00e0 moderna\nLe famiglie della zona andarono affiancando all'attivit\u00e0 agricola attivit\u00e0 di tipo artigianale e commerciale (commercio ambulante, soprattutto di spezie e mercerie, tessitura), dando luogo a flussi migratori stagionali, i commercianti (\"cram\u00e2rs\") verso le terre dell'Impero, i tessitori verso l'Istria interna.\nLe rimesse economiche di tali categorie, assieme al periodo di relativa tranquillit\u00e0 politica garantito dalla Repubblica di Venezia, consentirono un periodo di relativa prosperit\u00e0 economica per la zona di Ovaro, come del resto per la Carnia intera.\nTra le famiglie ovaresi che si distinsero in epoca moderna, si possono portare come esempio i De Corte di Ovasta (che erano specializzati nel commercio nelle terre interne dell'Impero, in particolare ad Edemburgo) ed i Rovis di Agrons (che avevano raggiunto un notevole benessere grazie all'attivit\u00e0 artigianale sviluppata a Gimino, nell'Istria imperiale). Accanto a queste si possono ricordare anche gli Spinotti di Muina, i Crosilla-Micoli di Mione e i Lupieri di Luint. L'importanza assunta dalle attivit\u00e0 commerciali ed artigianali si accompagnava ad un crescente ricorso ai prestiti, erogati da singoli privati oppure dalle confraternite locali.\nPer aggirare il divieto di usura imposto dalla chiesa cattolica, i prestiti venivano dissimulati mediante l'artificio giuridico del contratto di \"livello\", che presupponeva una sorta di ipoteca su un bene mobile. Di conseguenza aument\u00f2 l'importanza della propriet\u00e0 fondiaria e, di conseguenza, il prezzo delle terre, che rest\u00f2 in Carnia pi\u00f9 elevato rispetto alla ben pi\u00f9 fertile pianura friulana. Le terre di propriet\u00e0 collettiva dei comuni erano soprattutto i boschi, i pascoli ed i prati, situati nella zona pi\u00f9 lontana dai centri abitati (\"pertinenze\"), mentre quelle nella zona pi\u00f9 vicina ai centri abitati (\"tavella\") erano, invece, di propriet\u00e0 dei privati. Sconosciuto era, nella zona di Ovaro, il latifondo (con la parziale eccezione della famiglia Spinotti di Muina che aveva cercato di ampliare le sue propriet\u00e0). Il comune era, all'epoca, proprietario delle terre comuni dei villaggi e disponeva anche di poteri in materia di opere pubbliche (era responsabile del mantenimento della viabilit\u00e0, cui si provvedeva mediante corv\u00e9e).\nIn generale ad ogni villaggio corrispondeva un comune. Nella zona di Ovaro i comuni erano tredici, corrispondenti alle attuali frazioni di Muina, Agrons e Cella, Mione, Luint, Luincis, Ovasta, Entrampo, Clavais, Liariis, Lenzone, Chialina, Ovaro, Cludinico. Il comune era retto dalla \"vic\u00ecnia\", l'assemblea dei rappresentanti delle famiglie, a cui prendevano parte in teoria i capofamiglia: in realt\u00e0 la prolungata assenza degli uomini, che migravano stagionalmente per dedicarsi alle attivit\u00e0 commerciali o artigianali, faceva s\u00ec che il ruolo fosse svolto spesso dalle donne.\nLa vic\u00ecnia prendeva tutte le decisioni di competenza del comune ed eleggeva i membri della \"banca\", il governo locale, costituito da un \"mer\u00ecga\", o sindaco, affiancato da due \"giurati\", che aveva compiti esecutivi e di rappresentanza del comune verso l'esterno.\nEt\u00e0 contemporanea.\nOvaro fece parte della Repubblica di Venezia fino al 1797, quando pass\u00f2 all'impero asburgico insieme al resto del Veneto e del Friuli, come sancito dal trattato di Campoformio. In seguito alla terza guerra di indipendenza nel 1866 entr\u00f2 a far parte del regno d'Italia. Durante la prima guerra mondiale furono ben 97 le donne ovaresi impegnate come portatrici carniche, che compiendo immani fatiche rifornivano di viveri e munizioni i soldati italiani sul vicino fronte Nel 1917, dopo la disfatta di Caporetto, fu per un periodo nuovamente occupato dalla truppe austro-ungariche. Nell'ambito della guerra di resistenza nel 1944 fu sede delle truppe cosacche, alleati dei nazifascisti. fino al maggio del 1945. Il 2 maggio le truppe cosacche in ritirata, essendo state attaccate dai partigiani, uccisero per rappresaglia 22 civili tra cui il parroco di Ovaro, don Pietro Cortiula.\nDal punto di vista amministrativo i piccoli comuni preesistenti vennero progressivamente accorpati prima nei due comuni di Ovaro (riva sinistra del Degano) e di Mione (riva destra del Degano), successivamente riuniti in uno solo). Il progressivo aumento demografico era stato accompagnato da una crescente pressione sociale in direzione della privatizzazione delle terre comuni, oggi quasi del tutto scomparse. L'antico regime sopravvive nelle frazioni di Ovasta e Liariis (dove sussistono del \u201cbeni frazionali\u201d) e ad Agrons, dove i discendenti delle antiche famiglie del paese sono comproprietari privati di alcuni boschi. Da un'economia mista di tipo agricolo-commerciale o agricolo-artigianale, si pass\u00f2 nel corso del XIX secolo ad un'economia mista agricolo-operaia, sempre caratterizzata dall'emigrazione stagionale, in particolar modo verso l'Europa centrale, dove gli ovaresi si dedicavano soprattutto all'edilizia.\nNel corso del XX secolo si registr\u00f2 anche un'emigrazione permanente diretta in America, Svizzera, Francia, Belgio, Un parziale freno al fenomeno si ebbe in occasione dell'apertura della cartiera ad Ovaro e della miniera di carbone. La chiusura della miniera di carbone, nell'immediato secondo dopoguerra, rappresent\u00f2 un momento di crisi evidente dell'economia locale. In ogni caso l'emigrazione and\u00f2 rallentando negli anni sessanta, tanto che negli anni settanta si poteva dire esaurita. L'organizzazione religiosa venne rivoluzionata in seguito alle riforme del periodo napoleonico: le confraternite locali scomparvero o videro grandemente ridotto il loro ruolo economico. Fu abolito il giuspatronato popolare per l'elezione dei sacerdoti e il territorio si divise nelle parrocchie della pieve di Gorto, di Ovaro, Muina, Mione, Liariis e Ovasta.\nMonumenti e luoghi d'interesse.\nItinerari.\nItinerario dettagliato delle ascensioni con partenza dal comune di Ovaro:\nSociet\u00e0.\nLingue e dialetti.\nA Ovaro, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla ad Ovaro rientra fra le varianti appartenenti al friulano carnico e in particolare quello della Val Degano, caratterizzato dalla terminazione tipica delle parole femminili in -\"a\" (singolare) e in -\"as\" (plurale). Un tratto caratteristico della lingua friulana della zona di Ovaro \u00e8 la conservazione dei dittonghi tonici \"\"ei\" e \"ou\", che compaiono in alcuni dei contesti in cui nel friulano centrale si hanno, rispettivamente, \"\u00ee\" e \"\u00fb\".\nNella maggior parte delle frazioni del comune di Ovaro si parlano variet\u00e0 leggermente pi\u00f9 innovative, che si avvicinano maggiormente al modello del friulano centrale. Per esempio a Muina non si registra l'uso dei dittonghi \"ei\" e \"ou\"\". A Liariis, Mione e Cella, invece, la terminazione tipica del plurale delle parole femminili \u00e8 -\"es\".\nTradizioni e folclore.\nIn diverse frazioni di Ovaro si celebra il \"trai das cidulas\": un rito che consiste nel lancio di rotelle di legno infuocate da parte dei giovani del paese. Il lancio avviene normalmente da un'altura vicina al centro abitato. Al lancio delle \"cidulas\" si accompagna la declamazione di una \"raganiza\" (frase ritmata) dedicata a ogni ragazzo celibe e ad ogni ragazza nubile del paese.\nLa data di tale rito varia da frazione a frazione. A Muina si celebra la vigilia dell'epifania, ad Agrons la vigilia di Santa Fosca (13 febbraio), a Cella la vigilia di San Sebastiano, a Mione la vigilia di Sant'Antonio (17 gennaio), a Ovaro, Luincis ed Entrampo Ovaro l'ultimo giorno dell'anno.\nUn'altra tradizione popolare \u00e8 la questua dei bambini (in friulano \"l\u00e2 a sops\"), che si effettua il 31 dicembre.\nIl 6 gennaio in alcune frazioni (come Ovasta), vi \u00e8 la questua dei tre Re.\nIl comune vanta la presenza di ben tre gruppi corali e un gruppo bandistico, il coro \u201cChei di Guart\u201d, il coro \u201cRosas di Mont\u201d, il coro alpino \u201cmonte Arvenis\u201d e il \u201cCorpo bandistico Val di Gorto\u201d.\nCultura.\nBiblioteca.\nNel 1984 il Consiglio Comunale istituisce la Biblioteca che viene aperta al pubblico nel marzo 1986 con una dotazione libraria di base acquistata con contributi regionali e comunali sulla quale si sono innestati un primo importante lascito del Prof. Italo Guidetti e cospicue donazioni di enti, privati e associazioni. \nNel 1998 la Biblioteca Comunale di Ovaro \u00e8 stata ufficialmente intitolata al Prof. Guidetti nel centenario della sua nascita (1898-1984), avendo la comunit\u00e0 ovarese individuato nell'illustre concittadino - che ha devoluto al Comune la sua casa, la consistente raccolta libraria e una dotazione economica - la persona pi\u00f9 meritevole di tale riconoscimento. \nIl logo della Biblioteca \"Una passione da coltivare\" \u00e8 opera di Francesco Tonucci, ricercatore dell'Istituto di Psicologia del Consiglio Nazionale delle Ricerche di Roma (CNR).\nIl patrimonio librario \u00e8 stato via via incrementato e attualmente la dotazione supera i 14800 volumi. L'organizzazione della raccolta assicura al lettore la disponibilit\u00e0 immediata e il facile accesso a tutti i libri posseduti, ordinati secondo la materia di cui trattano e disposti su scaffali aperti. Un'apposita sezione \u00e8 riservata ai libri per ragazzi ed un'altra, piuttosto nutrita, \u00e8 destinata alla cultura locale dove sono raggruppate le opere riguardanti la regione e la Carnia in particolare. La biblioteca dispone di una raccolta di sussidi multimediali (LP, CD, CDRom, VHS, DVD): documentari, classici del cinema, del teatro, della musica sinfonica, dell'opera lirica, del musical e del balletto.\nLa struttura bibliotecaria fin dall'inizio della sua attivit\u00e0 ha ottenuto un vasto riscontro di interesse, ponendosi come punto di riferimento qualificato per tutta la vallata. Sono attualmente iscritti al prestito quasi un migliaio di lettori.\nNel corso dell'anno vengono dati in prestito mediamente 2500 volumi, oltre alle consultazioni in sede e al prestito inter bibliotecario garantito dalla Provincia di Udine che assicura un rapido servizio di trasporto dei volumi tra le varie biblioteche. \nNon mancano attivit\u00e0 di animazione della lettura e di promozione dei servizi bibliotecari.\nGli inventari, la classificazione e catalogazione del materiale, il prestito interno e inter bibliotecario, le prenotazioni, gli avvisi agli utenti, sono gestiti in forma automatizzata mediante il software applicativo Bibliowin, attraverso il cui portale [www.infoteca.it] \u00e8 possibile consultare il catalogo completo della biblioteca ed il catalogo completo di altre 104 biblioteche della regione, crearsi delle bibliografie e prenotare i volumi desiderati.\nGeografia antropica.\nFrazioni.\nIl comune \u00e8 costituito, oltre che dal capoluogo, da 13 frazioni (\"pa\u00ees\"), ed amministrativamente suddiviso in 14 consulte frazionali.\nLe frazioni del comune sono (tra parentesi \u00e8 riportato il nome in friulano standard e in friulano carnico):\nEconomia.\nL'economia del comune si basa principalmente sull'industria (cartiera con oltre 150 occupati) e sul terziario. Sono presenti alcune aziende agricole di allevamento, di modeste dimensioni, artigianato e turismo.\nNel campo della ricettivit\u00e0 \u00e8 peculiare di Ovaro e di altri centri della zona (Comeglians, Lauco, Sutrio e Raveo) \"l'albergo diffuso\": i turisti possono alloggiare in antiche case di tipo carnico ristrutturate e dotate di ogni comfort.\nNel comune di Ovaro risultano occupati 623 individui, pari al 28,6% del numero complessivo degli abitanti del comune.\nRisultano insistere sul territorio del comune 55 attivit\u00e0 industriali con 359 addetti pari al 57,62% della forza lavoro occupata, 42 attivit\u00e0 di servizio con 79 addetti pari al 12,78%, altre 47 attivit\u00e0 di servizio con 126 addetti pari al 20,22% e 21 attivit\u00e0 amministrative con 59 addetti pari al 9,47%.\nAmministrazione.\nIl comune fa parte dell'associazione intercomunale \"Alta Val Degano \u2013 Val Pesarina\" costituita nel 2007 insieme ai comuni di Comeglians, Forni Avoltri, Prato Carnico e Rigolato.\nSport.\nLa squadra di calcio, \"ASD Ovarese\", milita nel campionato carnico di prima categoria.\n\u00c8 assai fiorente il settore giovanile che comprende diverse squadre partecipanti ai rispettivi campionati.\n\u00c8 attiva l'Unione Sportiva Ovaro, fondata nel 1970, che si occupa di sport, ricreazione, tempo libero e cultura. L'US Ovaro ha ottenuto dal CONI la stella di bronzo al merito sportivo e dal CSI il discobolo di bronzo per gli oltre 35 anni di ininterrotta attivit\u00e0.\nNel Comune sono presenti i seguenti impianti sportivi:\nEsistono percorsi per la pratica del ciclismo in mountain bike. Il Giro d'Italia, nel 2007, 2010, 2011, 2014, 2018 e 2021 \u00e8 transitato sulla cima del monte Zoncolan (1.750\u00a0m s.l.m.: una salita durissima, con una pendenza media dell'11,5% e massima del 22%, a detta di molti la pi\u00f9 dura dell'intero arco alpino).\nNumerose sono le manifestazioni sportive che si svolgono a Ovaro.\nGli appassionati di calcio possono assistere ai vari incontri delle squadre locali (Campionato Carnico di 1\u00aa categoria e Amatori, pulcini, esordienti, giovanissimi e allievi).\nPer la corsa in montagna dal 1973 il primo sabato di settembre si corre il memorial Luigi Pinzan."}
{"id": "35601", "revid": "1862310", "url": "https://it.wikipedia.org/wiki?curid=35601", "title": "Marmora", "text": " \nMarmora (\"La Marmo\" in piemontese, \"La Marmou\" in occitano) \u00e8 un comune italiano sparso di abitanti della provincia di Cuneo in Piemonte.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', che amministrava tutto il territorio del comitato di Bredolo cui era inserita anche la val Maira, mentre in seguito dall'VIII secolo la gestione della vallata sar\u00e0 poi organizzata dall'abbazia di Villar San Costanzo.\nSociet\u00e0.\nEvoluzione demografica.\nLo spopolamento dei territori di montagna ha portato in cento anni alla \"perdita del 92% della popolazione\" residente nel 1911.\nAmministrazione.\nMarmora faceva parte della comunit\u00e0 montana Valli Grana e Maira.\nArte e testimonianze storiche.\nIn comune di Marmora, frazione San Sebastiano, \u00e8 presenta un'antica cappella, oggi visitabile, nella quale compaiono alcuni affreschi datati 1450 circa, opera del pittore Giovanni (o Jean) Baleison, originario di Demonte, altro comune cuneese. \nLe opere rappresentano principalmente episodi della vita di Ges\u00f9 e della vita di san Sebastiano.\nTra le particolarit\u00e0 della cappella vi \u00e8 il fatto che l'abside era inizialmente rivolta verso est, secondo un'antica tradizione.\nInoltre, nell'opera affrescata, compaiono episodi riferiti a Vangeli apocrifi: \u00e8 infatti rappresentata la levatrice di Ges\u00f9, Zachele, e inoltre compare un miracolo non compreso nei Vangeli ufficiali: si tratta del miracolo della crescita del grano, che pare essere avvenuto durante la fuga in Egitto."}
{"id": "35602", "revid": "1862310", "url": "https://it.wikipedia.org/wiki?curid=35602", "title": "Martiniana Po", "text": "Martiniana Po (\"Martinian-a\" in piemontese, \"Martinhana\" in occitano) \u00e8 un comune italiano di 720 abitanti della provincia di Cuneo in Piemonte.\nSi trova in bassa Valle Po.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione delle valli Po, Bronda, Infernotto e Varaita sar\u00e0 poi organizzata dall'abbazia di Pagno.\nSimboli.\nLo stemma del Comune di Martiniana Po \u00e8 stato concesso con decreto del presidente della Repubblica del 27 ottobre 1994.\nMonumenti e luoghi di interesse.\nMuseo del Piropo e sito geologico di ritrovamento dei Piropi (formazione geologica ovoidale tipica di Martiniana Po).\nCultura.\nEventi.\nDal 2004 vi si svolge la Sagra dei piccoli frutti intesa a far conoscere la produzione locale di mirtillo gigante, ribes bianco e rosso, lampone e fragoline.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Valli Po, Bronda, Infernotto e Varaita."}
{"id": "35603", "revid": "287204", "url": "https://it.wikipedia.org/wiki?curid=35603", "title": "Marsaglia", "text": "Marsaglia (\"Marsaja\" in piemontese) \u00e8 un comune italiano di 214 abitanti della provincia di Cuneo in Piemonte.\nGeografia fisica.\nTerritorio.\nIl territorio del comune di Marsaglia si trova disposto sul versante occidentale di una delle principali creste collinari delle Langhe che inizia a Montezemolo e prosegue, senza significativi avvallamenti, fino ad Alba. Sulla definizione geografica della \"Langhe\" sono state formulate diverse posizioni, e la pi\u00f9 seguita \u00e8 la delimitazione indicata da Ferdinando Vignolo-Lutati. Il comune di Marsaglia confina attualmente con Castellino Tanaro, Clavesana, Igliano, Murazzano, Rocca Cigli\u00e8. Non si conoscono importanti variazioni storiche nei confini, anche se nell'atto di compra-vendita del feudo di Marsaglia intercorso tra Francesco marchese di Saluzzo e Sebastiano Pensa di Mondov\u00ec il 10 marzo 1536, i confini erano allora cos\u00ec determinati: \u00ab\"Castillioni, Roche Ciglierii, Mulazani et Bervidere, salvis aliis verioribus confinibus.\"\u00bb I colli che emergono pi\u00f9 in alto sono: bric di Case Messuerasco Soprano di m.744; bric di Case Bigli di m 741; bric di Case Sorbe di m 705; bric Sav\u00f9 di m 655; bric Castello di m 641. Il punto collocato altimetricamente pi\u00f9 in basso trovasi alla confluenza fra i torrenti Arzola di Murazzano e Cusina ed posto \u00e8 a m 353.\nGeologia.\nIl territorio del comune di Marsaglia, dal punto di vista geologico, \u00e8 compreso nella Formazione di Murazzano, la quale presenta caratteri litologici sensibilmente diversi nella sua estensione, che intercorre dal fiume Tanaro fino al Belbo. Le caratteristiche geologiche del comune di Marsaglia si possono desumere sinteticamente dalle \"Note Illustrative della Carta Geologica d'Italia, alla scala 1:100.000\"; Foglio 81, Ceva. In tale documento, nella fig. 7 di pag. 66, vengono riportate sezioni di marna calcarea, marna sabbioso-siltosa, arenaria, sabbia. Lo spessore dello strato compreso fra Torresina, Murazzano e Belvedere \u00e8 di circa 1050 m. Potenti affioramenti degli strati di arenaria sono riscontrabili sul versante orientale disposti in reggi-poggio, presso le case Pracci e case Basiglio. I versanti Nord-occidentali, in frana-poggio, sono ricoperti da stati argillosi di consistenza notevole. Pertanto lungo i versanti meridionali, successivamente a fenomeni meteorici prolungati ed intensi, si possono verificare frane di ribaltamento, mentre nei versanti settentrionali possono avvenire fenomeni franosi di scorrimento, che sono stati fino ad ora di lieve entit\u00e0.\nIdrografia.\nIl comune di Marsaglia \u00e8 interessato da due corsi d'acqua: il torrente Arzola di Murazzano e il torrente Cusina. Il torrente Arzola di Murazzano, affluente di destra del fiume Tanaro, nasce nei pressi di bric Berico, di m 821. Scorre inizialmente in direzione ovest e, all'altezza di case Arzola, rivolge il corso verso sud. Riceve da destra le acque del rio della Massueria e del rio dei Manzoni. Confluisce nel Tanaro poco a Sud di case Quaiot a quota di m 329. il bacino \u00e8 equivalente a 36,4\u00a0km\u00b2; la portata media \u00e8 di 0,95 m\u00b3/s. Il torrente Cusina, affluente di sinistra del torrente Arzola, ha origine dal bric Pedaggera di m 808. Scorre inizialmente verso Ovest, con modesta deviazione verso Sud, nei pressi di casa Montazzo. Riceve da destra le acque del Rio di Bocchiardo-Messuerasco e del Rio Cerreto; da sinistra affluiscono le acque del Rio delle Coste e del Rio del Fo, che discendono dal comune di Castellino Tanaro. Confluisce, infine, nel torrente Arzola poco a valle del ponte della strada provinciale 115, in prossimit\u00e0 della localit\u00e0 Rocche. Il bacino \u00e8 equivalente a 15,3\u00a0km\u00b2; la portata media \u00e8 di 0,4 m\u00b3/s. Nel territorio del comune di Marsaglia sono presenti alcune sorgenti, aventi una portata ridotta e con carattere marcatamente stagionale. In altri tempi furono utilizzate per l'acqua potabile e per usi agrari. La Tavoletta 81, Murazzano, della Carta I.G.M. in scala 1:25.000, riporta unicamente la fonte \"Rulin\", nei pressi del capoluogo, ed un'altra fonte nelle vicinanze di casa Ciaret e Ciaretin (ora: Giaclot). Nelle \"Note Illustrative della Carta Geologica d'Italia, alla scala 1:100.000\"; foglio 81, Ceva, alla pag. 90, in fig. 11, sono segnalate numerose sorgenti senza altre indicazioni. Successivamente alla costruzione dell'acquedotto gestito dal Consorzio Acquedotto Langhe Sud Occidentali, l'utilizzo delle sorgenti locali divenne marginale.\nClima.\nPer il comune di Marsaglia non sono attualmente disponibili osservazioni storiche sistematiche sul clima locale; pertanto possono essere utili le interpolazioni effettuate entro i dati registrati dalle stazioni prossime alla localit\u00e0. Nella \"Tabella di gradi/giorno dei Comuni italiani\", Marsaglia si trova inserita nella zona climatica \"F\" e necessita di 3068 gradi/giorno di energia.\nTemperature.\nVennero pubblicate alcune osservazioni condotte da Ferdinando Vignolo-Lutati (1929): \u00ab\"per le Alte Langhe una minima assoluta aggirantesi sui -11.1 gradi ed una media delle minime sui -8,1 gradi; una massima assoluta sui 28,5 gradi ed una media delle massime sui 26,2 gradi.Le minime pi\u00f9 accentuate cadrebbero prevalentemente in dicembre, le massime in luglio\"\u00bb..Inoltre, anche nella localit\u00e0 qui descritta, \u00ab\"la vegetazione ha dapprima un risveglio anticipato di un paio di settimane rispetto alle regioni finitime: poscia sottentra un rallentamento tale che la maturazione dei frutti avviene con un ritardo di una quindicina di giorni. Quindi, primavera precoce ed estate meno caldo: \u00e8 notevole in questa zona il rapido e marcato rinfrescarsi dell'aria verso sera anche in piena estate\"\u00bb. L'osservazione formulata da Ferdinando Vignolo-Lutati, relativamente alla Valle Bormida a sud di Cortemilia deve ritenersi valida anche per il luogo di Marsaglia, come attestano le numerose osservazioni di fenologia empirica degli agricoltori. Si ritiene che il correlato e particolare andamento dello sviluppo vegetativo primaverile-estivo sia addebitabile alla notevole ventosit\u00e0.\nPrecipitazioni.\nIn corrispondenza del territorio del comune di Marsaglia venne riportata una linea di \"Isoieta delle precipitazioni medie annue\" pari a 900\u00a0mm. Sono particolarmente indicative le analisi storiche sulla piovosit\u00e0 e siccit\u00e0, valide in ambito regionale, che segnalano acme di siccit\u00e0 negli anni: 1945, 1955, 1965, 1989-90, 2003 e per piovosit\u00e0 nel: 1951, 1976-77, 2002.\nVenti.\nI venti spirano in prevalenza da Sud-est verso Nord-Ovest durante i mesi primaverili-estivi. Nei mesi autunnali si registrano occasionalmente venti da Nord-ovest. Relativamente rari i venti di \"Buriana (in dialetto: buri-na)\" che spirano da Nord-est, solo mese di gennaio.\nAltri studi di climatologia locale.\nPer un raffronto con i dati precedenti potrebbero essere utili gli studi del climatologo Carlo Bruno, nato a Murazzano, case Bruni, nel 1831.\nAmministrazione.\nSindaci di Marsaglia, dal 1946 al 1985.\nBaricalla Cav. Giovanni (1946-1951). Cuniberti Giovanni (1951 feb -1951 giu) Peira Giuseppe (1951-1953) Manildo Cav. Uff. Tommaso (1953-1960) Sartorio Avv. Enrico (1960-1964) Fenoglio Ugo (1964-1969) Revelli Germano (1969-1975) Bracco Domenico (1975-1985).\nFece parte della comunit\u00e0 montana Alto Tanaro Cebano Monregalese."}
{"id": "35604", "revid": "124706130", "url": "https://it.wikipedia.org/wiki?curid=35604", "title": "Pagnacco", "text": "Pagnacco (\"Pagn\u00e0\" in friulano) \u00e8 un comune italiano di abitanti del Friuli-Venezia Giulia.\nStoria.\nAi celti e ai carni che si insediarono nella zona nel V e VI secolo a.C. subentrarono i romani, come testimonia il toponimo, che nei documenti pi\u00f9 antichi compare come praedium Paniacum, \"propriet\u00e0 di Panio\", da cui Paniaco.\nSociet\u00e0.\nLingue e dialetti.\nA Pagnacco, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.\nCultura.\nPresso la frazione di Fontanabona si trova il Museo Etnografico di Storia Contadina di Fontanabona.\nInserito in un compendio territoriale oggetto di una dichiarazione di interesse storico-architettonico, il museo ha un patrimonio di circa duemila manufatti di cultura materiale compresi tra il XVIII e gli inizi del XX secolo. Le opere sono rappresentative della storia contadina e artigiana della Regione, in particolare del Friuli centrale, delle Valli del Natisone e della Carnia inferiore. Di particolare interesse risulta la sezione dedicata alla filatura e ai tessuti."}
{"id": "35605", "revid": "1862310", "url": "https://it.wikipedia.org/wiki?curid=35605", "title": "Melle (Italia)", "text": "Melle (\"\u00cbl M\u00e9l\" in piemontese, \"Lou Mel\" in occitano) \u00e8 un comune italiano di 292 abitanti della provincia di Cuneo in Piemonte.\nGeografia.\nIl Comune \u00e8 situato in Valle Varaita, e apparteneva alla Comunit\u00e0 montana Valli Po, Bronda, Infernotto e Varaita.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione della vallata sar\u00e0 poi organizzata dall'abbazia di Pagno, che amministrava il territorio assieme alla pievania del monastero di Falicetto (Verzuolo).\nCultura.\nOgni anno, la seconda domenica di agosto, il paese ospita la sagra del Tumin del Mel, con mercati rionali, serate con orchestre e spettacoli e assaggi dei prodotti tipici.\nCucina.\nIl comune di Melle \u00e8 noto per il tomino (\"tomin d\u00ebl Mel\"), incluso tra i prodotto agroalimentare tradizionali (P.A.T.) piemontesi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35606", "revid": "1516566", "url": "https://it.wikipedia.org/wiki?curid=35606", "title": "Moiola", "text": "Moiola (\"Moi\u00f2la\" in occitano, \"Moj\u00f2la\" in piemontese) \u00e8 un comune italiano di 223 abitanti della provincia di Cuneo in Piemonte.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nInfrastrutture e trasporti.\nTranvie.\nTra il 1914 e il 1948 Moiola fu servita dalla tranvia Cuneo-Borgo San Dalmazzo-Demonte. Attualmente il paese \u00e8 servito dalla linea 93 Cuneo-Vinadio, gestita da Bus Company.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Valle Stura."}
{"id": "35607", "revid": "1442080", "url": "https://it.wikipedia.org/wiki?curid=35607", "title": "Mombasiglio", "text": "Mombasiglio (\"Mombasili\" in piemontese) \u00e8 un comune italiano di 621 abitanti della provincia di Cuneo in Piemonte. \u00c8 posto fra Mondov\u00ec e Ceva a guardia della Valle Mongia.\nMonumenti e luoghi d'interesse.\nCastello.\nIl castello, costruito intorno all'anno 1000, si trova nel borgo storico, in una zona panoramica e ben esposta. La sua storia si intreccia con quella del paese che vi \u00e8 sorto intorno: fu feudo dei signori di Carassone ed un documento del 18 agosto 1090 ricorda una donazione fatta da \"Bonifacius cum Ottone di Mombasilio vassallo suo\" all'abbazia di Fruttuaria. Fu in seguito possesso dell'ampio consortile dei marchesi di Ceva, i quali dovettero a loro volta riconoscersi vassalli dei Savoia (1343), dei Visconti (1351) e, dopo la donazione di Asti e dell'annesso marchesato di Ceva da parte di Gian Galeazzo Visconti alla figlia Valentina (1386) appartenne al marito di questa, Luigi d'Orl\u00e9ans ed ai suoi discendenti. Mombasiglio costitu\u00ec con Bagnasco uno dei \"donzeni\" in cui era diviso il masrchesato di Ceva e verso la fine del XV secolo fu confiscato sotto l'accusa di tradimento ai marchesi che lo possedevano dal governatore orleanse di Asti, Hector de Mont\u00e9nard. Nel 1503 Luigi XII, re di Francia (e gi\u00e0 duca d'Orl\u00e9ans) don\u00f2 Mombasiglio e Bagnasco a Francesco Maria della Rovere duca d'Urbino e nipote di papa Giulio II; dieci anni dopo il duca vendette i due territori al genovese Sebastiano Sauli, da cui pass\u00f2 nel 1522 ad un altro genovese, Agostino Lomellini, alla cui morte pass\u00f2 alla figlia Caterina, moglie di Giorgio Spinola. Questi, recatosi a prendere possesso del feudo, fu trucidato nel 1530 da alcuni marchesi di Ceva, eredi degli antichi proprietari, per cui la vedova si vide costretta a cedere i diritti sul castello di Mombasiglio e su Bagnasco al marchese di Finale Giovanni del Carretto (1531). Rest\u00f2 unita al marchesato finalese fino al 1583 quando, morto il principe Alfonso II del Carretto, il feudo fu occupato per ordine del duca Carlo Emanuele I di Savoia, pur restando i diritti feudali agli eredi del marchese di Finale. Alla morte di Sforza Andrea del Carretto, ultimo marchese di Finale (1602) Mombasiglio fu venduto dalla Camera ducale alla famiglia Sandri-Trotti di Fossano, la quale apport\u00f2 al maniero vari restauri, dandovi quell'aspetto che parzialmente conserva ancora oggi: la possente torre quadrata, costruita in pietra, sul punto pi\u00f9 alto della collina, che serviva da punto di avvistamento, segnalazione e difesa ed un torrione pi\u00f9 basso che venne conglobato nel corpo del castello.\nDal 2001 \u00e8 propriet\u00e0 della Fondazione Castello di Mombasiglio, sede del G.A.L. Mongioie e del Museo Generale Bonaparte.\nNel 1796 bivaccarono al castello le armate napoleoniche, comandate dal generale Seurener e, oggi, al primo piano, \u00e8 allestito il Museo Bonaparte che ospita la collezione pi\u00f9 estesa di stampe, di acqueforti originali di Giuseppe Pietro Bagetti sulla prima campagna d'Italia di Napoleone. Giuseppe Bagetti, presumibilmente, collabora con l'armata francese fin dal 1796 - 97 anche se solo nel giugno del 1800 viene designato \"capitain ing\u00e9nieur g\u00e9ographe artiste\" presso lo stato maggiore. Dal 1802 \u00e8 assegnato, per ordine di Napoleone, all'armata d'Italia. Il suo compito \u00e8 quello di ripercorrere i luoghi dove sono avvenute le battaglie della prima campagna napoleonica in Italia (1796 - 97;1 800) per realizzare una serie di vedute, disegni ed acquarelli che, con precisione geografica, illustrino i momenti pi\u00f9 importanti che hanno visto come protagonista il generale francese ed il suo esercito. Una sorta di reportage a ritroso per esaltare il valore dell'esercito napoleonico e del suo comandante. Napoleone fa collocare la serie di 68 acquarelli nel 1807 nella galleria del castello di Fontainebleau dove si trova l'ufficio topografico personale dell'imperatore.\nLa chiesa di San Nicolao e il paese.\nDi notevole interesse anche la chiesa parrocchiale di San Nicolao, da poco ristrutturata, che completa con il castello la suggestiva vista del paese abbarbicato intorno alla collina: la zona del castello e della chiesa \u00e8 detta \" La Villa\" ed \u00e8 la pi\u00f9 antica del paese.\nAltre parti sono i \" Piani\", \" Molini\" e \"Paruzza\" che si estendono ai piedi della collina. Tali zone sono relativamente pi\u00f9 recenti: in esse sorgono il municipio, la biblioteca e le principali attivit\u00e0 commerciali.\nNel municipio a testimonianza di una storia che si sviluppa prima ancora di quella del castello si trovano alcuni reperti archeologici: una stele in calcare del IV secolo a.C.; un'ara in marmo grigio con raffigurazione di Ercole, di et\u00e0 romana imperiale; una piccola stele funeraria in arenaria, di et\u00e0 romana imperiale; due frammenti tra loro pertinenti di una stele funeraria in pietra, di et\u00e0 romana imperiale.\nIl ponte naturale.\nIl \"Ponte Naturale di Mombasiglio\" (\"\u00ebl pert\u00fcdz 'd Mundza\" in piemontese), \u00e8 una suggestiva galleria naturale scavata dall'acqua del torrente Mongia, la sua genesi e le sue caratteristiche litologiche e strutturali ne fanno un fenomeno geologico assai raro anche a livello europeo.\nSociet\u00e0.\nEvoluzione demografica.\nLentamente alla fine del 1800 Mombasiglio viene tagliata fuori dalle principali vie di comunicazioni, che prediligono il passaggio da Ceva per i traffici fra Piemonte e Liguria: dopo la seconda guerra mondiale l'emigrazione nelle grandi citt\u00e0 (in primis Torino) ha rafforzato il trend. Rimane comunque discretamente abitato in qualit\u00e0 di paese di fondovalle.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nMombasiglio faceva parte della comunit\u00e0 montana Alto Tanaro Cebano Monregalese."}
{"id": "35608", "revid": "260676", "url": "https://it.wikipedia.org/wiki?curid=35608", "title": "Mombarcaro", "text": "Mombarcaro (\"Munbarch\u00e9\" in piemontese) \u00e8 un comune italiano di 263 abitanti della provincia di Cuneo in Piemonte.\nGeografia fisica.\nIl paese viene denominato \"la vetta delle Langhe\" in quanto la sua altitudine (896 s.l.m.) \u00e8 la pi\u00f9 elevata tra tutti i comuni di quel territorio,\nUna singolare particolarit\u00e0 del luogo consiste nel fatto che nelle giornate pi\u00f9 terse, soprattutto dopo che ha soffiato il Maestrale, dal belvedere dietro l'abitato \u00e8 possibile vedere il riverbero del mare, il tipico bagliore che il mare crea quando baciato dal sole; da qui il nome del paese \"Mom - barcaro\".\nDalla sua cima si pu\u00f2 notare la vallata del Belbo, i monti Spinarda, Camulara e il colle del Melogno, gli Appennini liguri e il colle di Cadibona. A ponente si scorgono il Bric Mindino, il colle della Lombarda, lo Chambeyron, il Monviso, il Cervino e il Monte Rosa.\nStoria.\nSimboli.\nLo stemma del Comune di Mombarcaro \u00e8 stato concesso con decreto del presidente della Repubblica del 27 ottobre 2015.\nMonumenti e luoghi d'interesse.\nSulla piazza dietro il paese, dove si trova anche il Monumento ai Caduti, \u00e8 posto, come monumento, un aereo da caccia Fiat G.91.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone."}
{"id": "35609", "revid": "124706135", "url": "https://it.wikipedia.org/wiki?curid=35609", "title": "Palazzolo dello Stella", "text": "Palazzolo dello Stella (\"Pala\u00e7\u00fbl\" in friulano standard, \"Palass\u00f4l\" nella variante locale) \u00e8 un comune italiano di abitanti del Friuli-Venezia Giulia.\nGeografia fisica.\nIl territorio comunale \u00e8 posizionato nel Friuli meridionale ed \u00e8 attraversato da nord a sud dal fiume Stella che chiude il suo corso proprio qui sfociando nella Laguna di Marano.\nStoria.\nNumerosi ritrovamenti fanno datare la nascita di Palazzolo ad un'epoca romana, ma si hanno ulteriori ritrovamenti che testimoniano la presenza di un sito abitato gi\u00e0 in epoca preistorica.\nSociet\u00e0.\nLingue e dialetti.\nA Palazzolo dello Stella, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Palazzolo dello Stella rientra fra le varianti appartenenti al friulano centro-orientale.\nAssociazioni.\nNel comune sono attive numerose associazioni culturali e sportive:\nCultura.\nCinema.\nNel giugno del 1966 le rive della marina di Palazzolo furono uno dei set in Friuli del film La ragazza e il generale diretto dal regista Pasquale Festa Campanile e interpretato da Virna Lisi, Rod Steiger, e Umberto Orsini.\nNel romanzo \"L'ultima estate\", dello scrittore Salvatore Errante Parrino, il racconto \u00e8 ambientato a Palazzolo e lungo il suo fiume.\nEconomia.\nArtigianato.\nPer quanto riguarda l'artigianato, Palazzolo \u00e8 rinomata per la produzione di ceramiche e di terrecotte."}
{"id": "35611", "revid": "1862310", "url": "https://it.wikipedia.org/wiki?curid=35611", "title": "Monasterolo Casotto", "text": "Monasterolo Casotto (\"Monasteireu\" in piemontese) \u00e8 un comune italiano di abitanti della provincia di Cuneo in Piemonte.\nMonasterolo Casotto \u00e8 un piccolo paese situato nella valle Casotto, di cui il paese pi\u00f9 conosciuto \u00e8 Pamparato. Monasterolo \u00e8 diviso in varie Borgate. Le principali sono: Borgata Sottana, Borgata Cravena, Borgata Soprana e Borgata Case Scuole.\nSpesso questo paesino in inverno \u00e8 desolato, ma in estate diventa un piccolo centro in cui vanno in villeggiatura molti liguri e torinesi.\nFino a qualche anno fa un tipico ristorante era attivo. Ultimamente ha aperto in Borgata Soprana un piccolo locale che oltre al servizio bar fa da rivendita di prodotti tipici gestito direttamente da una famiglia residente.\nPoco fuori dal paese sono presenti i resti del castello, oggi rimane solo visibile la torre.\nNel paese vi \u00e8 inoltre una Pro Loco che durante l'estate viene gestita dai giovani che si recano in villeggiatura, i quali organizzano cene seguite da serate danzanti in piazza.\nStoria.\nUn'antica iscrizione ritrovata presso il santuario di San Colombano attribuisce origini romane al piccolo comune di Monasterolo Casotto, il cui nome va comunque attribuito ad un monastero di Benedettini che qui si insediarono successivamente intorno al 1000, ma che vedeva gi\u00e0 in epoca longobarda la presenza di un antico monastero di monache benedettine collegato con il convento di Pogliola di Morozzo.\nL'aggiunta di \u201cCasotto\u201d, dal nome del torrente che ne solca la valle, risale al 1862, quando un Regio decreto concesse ai Comuni della Provincia di Cuneo la facolt\u00e0 di adottare un nuovo nome.\nIn quell'occasione venne anche adottato un nuovo stemma che raffigura una chiesa addossata ad un monastero su cui si erge una torre bianca, contornati da due rami di agrifoglio.\nLa storia di Monasterolo Casotto vede passarne la propriet\u00e0 dal Conte di Bredolo a quello di Alba ed al Marchese di Ceva (su disposizione del Marchese Bonifacio di Savona che aveva diviso gli stati nel 1142). I Signori di Monasterolo abitarono il Castello, ormai distrutto, presso il torrente Feia, castello che fu sede di dazio e di giustizia durante la sanguinosa \u201cGuerra del Sale\u201d.\nI territori furono contesi fra il Marchese di Ceva e la corte Sabauda, dopodich\u00e9 anche gli abitanti di Monasterolo parteciparono alle varie guerre di liberazione che interessarono il Piemonte prima e l'Italia in seguito con i conflitti mondiali.\nDurante il regime fascista il Comune fu annesso a quello di San Michele Mondov\u00ec fino al 1947, quando gli fu nuovamente riconosciuta l'autonomia.\nAttualmente il paese \u00e8 diviso in due borgate, la Sottana a 735 m di quota e la Soprana a 824 m. A met\u00e0 strada sorge la chiesa parrocchiale costruita all'inizio del Novecento per unificare le due precedenti parrocchie: quella di San Bernardo in borgata Soprana e quella si S. Antonio in borgata Sottana. \u00c8 dedicata ai Santi Giacomo e Giovanni e mantiene la campana che era stata della chiesa di San Bernardo.\nSu un'altura oltre la borgata Soprana \u00e8 arroccato il Santuario di S. Colombano, costruito intorno al 1000 dai monaci benedettini che lo dedicarono a questo santo di origine irlandese, fondatore della vita monastica nel regno di Francia nel VII sec. Nelle Valli Monregalesi San Colombano era raffigurato come un soldato romano, forse per simboleggiare il forte legame tra azione religiosa e politica dei monasteri.\nLa chiesa attuale \u00e8 formata da due corpi di epoca differente: uno longitudinale pi\u00f9 antico ma di datazione incerta, con campanile incorporato e uno a pianta quadrata, barocco (1645). Nel corso degli anni sono state apportate alcune modifiche alla struttura, in ultimo, nel 1884, fu rifatto il porticato con tetto a vista dell'attuale facciata. All'interno sono ancora visibili quadretti ex voto a testimonianza della devozione al Santo, mentre all'esterno vi \u00e8 l'antica \"Conca\" o \"Arbi\", una pietra scavata ad incavo dove si raccoglieva liquido oleoso che pare avesse propriet\u00e0 miracolose.\nIn quell'occasione venne anche adottato un nuovo stemma che raffigura una chiesa addossata ad un monastero su cui si erge una torre bianca, contornati da due rami di agrifoglio.\nSul sito del fai, nella sezione luoghi del cuore \u00e8 presente la torre del castello di monasterolo ed \u00e8 possibile votarla.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Alto Tanaro Cebano Monregalese."}
{"id": "35614", "revid": "1862310", "url": "https://it.wikipedia.org/wiki?curid=35614", "title": "Monchiero", "text": "Monchiero (\"Munc\u00e9\" in piemontese) \u00e8 un comune italiano di 577 abitanti della provincia di Cuneo in Piemonte.\nStoria.\nParte del territorio comunale sub\u00ec gravi danni nel novembre 1994 a seguito di una violenta alluvione causata dal Tanaro e dall'affluente Rea.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Monchiero sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nMonchiero \u00e8 interessata dal percorso della ex Strada statale 661 delle Langhe, che nel tratto fino a Dogliani fu interessata, tra il 1923 e il 1953, dalla presenza del binario della tranvia Monchiero-Dogliani.\nQuest'ultima si diramava dalla stazione FS di Monchiero, posta lungo la ferrovia Bra-Ceva, soppressa nel 1994.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35615", "revid": "124706161", "url": "https://it.wikipedia.org/wiki?curid=35615", "title": "Paluzza", "text": "Paluzza (\"Paluce\" in friulano, \"Paluc\" in tedesco timavese) \u00e8 un comune italiano di 1989 abitanti del Friuli-Venezia Giulia.\nGeografia fisica.\nTerritorio.\nPaluzza sorge a 605 m (casa comunale) in Val B\u00fbt, di cui costituisce il principale centro, nella regione montana della Carnia, con il territorio del comune che si spinge fino al confine di Stato con l'Austria (Passo di Monte Croce Carnico). Il paese si trova in una conca circondata dai \"monti Paularo\" (2.043 m), \"Cimon di Crasulina\" (2.104 m) e \"Creta di Timau\" (2.218 m) a nord, Coglians (2.780 m) ad ovest, \"Tersadia\" (1.959 m) e \"Arvenis\" (1.968 m) a sud. Fra le sue valli, i Laghetti di Timau.\nLe sue frazioni sono Naunina, Rivo, Cleulis e Timau (loc. \"Tischlbong\"), quest'ultima un'isola alloglotta germanica dove si parla un particolare dialetto tedesco.\nMonumenti e luoghi d'interesse.\nLa \"Torre Moscarda\" si trova nella localit\u00e0 di \"Enfretors\" (con il significato di \"Tra le torri\"): in origine una seconda torre si trovava infatti sul lato opposto del fiume, ma venne demolita nel 1836. Le due torri facevano parte di un'estesa rete di fortificazioni (\"Castrum Muscardum\") costruito alla met\u00e0 del XIII secolo dal patriarca di Aquileia Gregorio di Montelongo, anche con funzioni doganali. Sul colle si trova anche la chiesa arcipretale di San Daniele e vestigia di fortificazioni romane. Vi si trovano anche fortini risalenti alla Grande Guerra. Presso la torre, restaurata ed utilizzata come sede espositiva facente parte del sistema museale della Carnia, si trova un giardino botanico alpino, che ospita le piante tipiche della zona.\nA Paluzza si trova la caserma intitolata ad una donna, la caserma degli alpini Maria Plozner Mentil, dedicata all'eroica portatrice carnica caduta il 15 febbraio 1916. - (\u00c8 l'unica caserma dell'Esercito Italiano dedicata ad una donna). La caserma viene dismessa nel 2001 e ceduta al Comune che ne demolisce una parte pericolante lato strada che porta al vicino confine austriaco. Il resto della caserma viene riconvertito ad uso sede del locale del Gruppo Alpini, Soccorso Alpino per addestramento unit\u00e0 cinofile, Protezione Civile e sede di una societ\u00e0 sportiva.\nNel capoluogo comunale sorge anche la chiesa di Santa Maria, risalente al Novecento. Poco fuori la frazione Timau sorge il Tempio Ossario del SS. Crocifisso, costruito nel 1936 su progetto dell'architetto Greppi.\nSociet\u00e0.\nLingue e dialetti.\nA Paluzza, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007. La lingua friulana che si parla a Paluzza rientra fra le varianti appartenenti al friulano carnico. La frazione di Timau \u00e8 un'isola linguistica germanofona e la popolazione parla un dialetto tedesco di tipo carinziano.\nGeografia antropica.\nFrazioni.\nCleulis.\nCleulis \u00e8 una frazione di circa 400 abitanti, posta a 905 metri s.l.m, alle falde del monde Zoufplan. Paese natale di Amato Matiz detto \"Pakai\", apprezzato suonatore di fisarmonica, in onore del quale si tiene l'annuale concorso per fisarmonicisti. Nella parte alta del paese da vedere l'antico lavatoio e la chiesa parrocchiale dedicata a sant'Osvaldo Re, in cui troneggia il grande organo e le due grandi tele ai lati dell'abside dedicate alla \"partenza dell'emigrante\" e alle \"portatrici carniche\". In contemporanea con le solenni celebrazioni religiose per la festa del Santo Patrono il 5 agosto, si svolge nei pressi del bar Pakai l'annuale Sagra dei Cjarsons.\nEconomia.\nArtigianato.\nPer quanto riguarda l'artigianato, Paluzza \u00e8 rinomata per la produzione di ceramiche e di terrecotte.\nSport.\nIl paese ha dato i natali ai campioni olimpici Manuela e Giorgio Di Centa ed al mezzofondista Venanzio Ortis."}
{"id": "35616", "revid": "124706172", "url": "https://it.wikipedia.org/wiki?curid=35616", "title": "Pasian di Prato", "text": "Pasian di Prato (\"Pasian di Pr\u00e2t\" in friulano) \u00e8 un comune italiano di abitanti del Friuli-Venezia Giulia.\nGeografia fisica.\nIl territorio comunale si estende su una superficie di 15,34\u00a0km\u00b2 e include oltre al capoluogo le frazioni di Colloredo di Prato e Passons e le localit\u00e0 di Santa Caterina e Bonavilla. Confina ad est con il comune di Udine, con cui forma un'unica area urbana e da cui \u00e8 separato solamente dal corso del torrente Cormor e dall'autostrada A23.\nIl territorio \u00e8 caratterizzato anche dai prati stabili, unici in regione, rappresentati con lo stemma della quercia, fondamentale per il territorio comunale.\nL'idrografia \u00e8 abbastanza semplice: nel territorio comunale scorrono il Cormor, il canale Ledra e la Lavia.\nStoria.\nIl toponimo Pasiano \u00e8 di antica origine e, secondo la concorde interpretazione di diversi studiosi, \u00e8 riconducibile al nome proprio latino Pacilius, probabilmente un colono romano che, essendo diventato proprietario in loco di alcune terre, decise di stabilirvi la sua dimora dando origine all'abitato del capoluogo.\nPer quanto riguarda le effettive origini di Pasian di Prato si pu\u00f2 far riferimento ad alcuni ritrovamenti archeologici, uno dei quali in localit\u00e0 Muris, tra il capoluogo e Colloredo, dove nel 1985 sono affiorate alcune macerie romane; sulla sponda destra del Corm\u00f4r, non lontano dalla Chiesa di Santa Caterina, nel 1907, furono rinvenuti resti funerari in vasi in terracotta.\nTornando al toponimo \"Pasiano\", esso compare per la prima volta nel Kodex Suppl. 72, conservato presso l'Archivio di Stato di Vienna. \u00c8 un documento redatto nel periodo compreso tra il 1076 e il 1084, nel quale si fa riferimento alla donazione da parte del conte goriziano Marquardo di Eppenstein, di alcuni beni in Pasiano: \"Anno domini millesimo decimo nono comes Marquardus pater Ulrici patriarche et Henrici comitis dederunt bona in Paseliano...\"; la traduzione: \"Nell'anno 1019 il conte Marquardo, padre del Patriarca Ulrico e del Conte Enrico, don\u00f2 beni a Pasiano\".\nInteressante \u00e8 anche la citazione, risalente al 10 luglio 1230 di un certo Daniel Saltary de Pasilian tra i testimoni di un processo tenuto nell'Abbazia di Sesto al Reghena.\nAltre citazioni di Pasian di Prato sono state rinvenute in diversi documenti successivi raccolti nel Thesaurus Ecclesia Aquileiensis e, a partire dal XIV secolo il nome appare nei documenti con sempre maggior frequenza.\nDurante il Medio Evo la comunit\u00e0 di Pasiano fu sottoposta all'amministrazione civile dell'Abbazia di Rosazzo. Verso il 1420 il Friuli entr\u00f2 a far parte della Serenissima Repubblica di Venezia e ne segu\u00ec le sorti anche in campo bellico. Proprio in occasione della guerra dalla Serenissima contro l'Austria si ha notizia di un soldato originario del capoluogo: le cronache infatti citano il nome di \"Bertossius filius Michaelis, Decani de Pasigliano Prato\" che fu fatto prigioniero il 1\u00ba agosto 1509 nel corso di un combattimento presso Remanzacco; per il suo riscatto furono chiesti 400 ducati , una somma considerevole per l'epoca e dovuta al fatto che questo \"decano\" di Pasian di Prato doveva essere alquanto facoltoso.\nDalla met\u00e0 del secolo XVI Pasian di Prato, istitu\u00ec una vera e propria comunit\u00e0 rurale ed amministrativa, la Vicinia o assemblea dei Capifamiglia, che ogni due anni eleggeva un Decano; dalla definizione di tale autorit\u00e0 deriva il cognome oggi pi\u00f9 diffuso nel comune: Degano.\nQuesta forma amministrativa, che faceva capo direttamente al Luogotenente Veneto con sede a Udine, prosegu\u00ec fino al 1797, anno in cui l'esercito napoleonico sconfisse il dominio della Serenissima; dopo un breve periodo di dominazione francese, con il Trattato di Campoformido, anche Pasian di Prato entr\u00f2 nel dominio dell'Impero Austriaco fino al plebiscito del 21 e 22 ottobre 1866 che sanc\u00ec il definitivo passaggio al Regno d'Italia.\nLa menzione del toponimo \"Colloreto de Prato\", compare per la prima volta, nella sua forma completa, in un documento del 1350. In realt\u00e0 la definizione Colloredo appare gi\u00e0 in alcuni atti del XII secolo; tuttavia non \u00e8 certo che tali citazioni possano riferirsi al borgo facente ora parte del nostro comune, a causa dell'omonimia con altre localit\u00e0 del Friuli quali Colloredo di Monte Albano.\nCerta invece \u00e8 l'interpretazione della voce Colloredo, che deriva dal termine latino medioevale Corylus, cio\u00e8 nocciolo, con probabile riferimento alla presenza di numerosi esemplari di queste piante nella zona in cui si insediarono i primi abitanti.\nMolto limitate sono le notizie di ritrovamenti archeologici nel territorio di Colloredo di Prato ma \u00e8 comunque certo che la zona era abitata gi\u00e0 al tempo dei Romani.\nLe origini di Passons sono certamente antichissime e risalgono probabilmente ai primi secoli dopo Cristo. Diversi ritrovamenti archeologici si verificarono nel corso dell'Ottocento, e particolarmente interessante fu il ritrovamento, il 31 gennaio 1885, di 12 scheletri sulle rive del Corm\u00f4r; ognuno degli scheletri aveva al fianco un pugnale. Secondo gli studiosi non si trattava tuttavia di sepolture romane bens\u00ec di epoca barbarica.\nLa prima traccia documentaria del toponimo Passons \u00e8 invece del 9 dicembre 1244. Si tratta del verbale di un sopralluogo, effettuato per ordine del Capitolo di Aquileia, nei campi ubicati tra Colugna e il Corm\u00f4r, con l'intento di verificare la consistenza dei beni di propriet\u00e0 dello stesso Capitolo.\nTra i presenti al sopralluogo compare un certo Adalprettus de Passono, nel quale va riconosciuto il primo paesano del quale si abbia certa testimonianza.\nLe circostanze della nascita del paese sono comunque affidate ad una leggenda molto conosciuta. Sembra che in epoca antichissima tre fratelli dediti alla pastorizia, abbandonarono il loro paese del basso Friuli, per andare in cerca di fortuna. Giunti nei pressi di Udine, attirati dalla bellezza del paesaggio allora incontaminato, decisero di stabilirvisi. Il primo si insedi\u00f2 a Passons, il secondo ai Rizzi, il terzo a Bonavilla.\nPer quanto riguarda il significato del nome Passons, i principali studiosi si trovano concordi nel farlo risalire alla voce latina Pastio-onis, che in italiano equivale a \"pascolo\", con evidente riferimento alle caratteristiche del suolo. Lo studioso Sguerzi fa notare in proposito che nella lingua friulana sopravvive il detto: \"L\u00e2 a pass\u00f2n\", cio\u00e8 \"andare al pascolo\", pertanto l'espressione \"passons\", con la desinenza in 's' fa riferimento alla forma plurale della parola e, pertanto, Passons corrisponde a \"pascoli\".\nLa prima menzione del toponimo di Santa Caterina risale al 1367 in una deliberazione del Comune di Udine che autorizzava la liquidazione delle spese sostenute da Dictalmo degli Andreotti e dal notaio Ermanno per un viaggio ad Aquileia in qualit\u00e0 di ambasciatori della citt\u00e0 incaricati di chiedere al Patriarca Marquardo di Randeck il permesso per l'istituzione di un mercato. In un primo tempo la risposta del presule fu negativa, ma successivamente - avendo ricevuto il fedele appoggio degli udinesi nella guerra contro Venezia - egli torn\u00f2 sulla sua decisione firmando il 4 novembre 1380 il decreto di concessione di un libero mercato, esente da qualsiasi imposta, della durata di cinque giorni consecutivi, dal 23 al 27 novembre di ogni anno.\nL'apertura del mercato veniva dichiarata dal pubblico banditore ed era ufficiale solo quando lo stendardo del Comune di Udine giungeva sul prato e veniva innalzato sul pennone. Durante la fiera i commerci in citt\u00e0 erano sospesi fino alla sera del 27, quando la bandiera veniva deposta e i banchi dovevano essere immediatamente smontati.\nI prati di Santa Caterina ospitarono la fiera e ne videro il grande sviluppo fino al 1405, quando ragioni di opportunit\u00e0 consigliarono di spostarla all'interno delle mura della citt\u00e0 di Udine. Da allora, il mercato si svolse nel capoluogo, nell'attuale Piazza Primo Maggio che ancor oggi \u00e8 la sede di una delle feste tradizionali pi\u00f9 amate dai friulani.\nNel territorio di Pasian di Prato insiste anche il nucleo abitato di Bonavilla, interessante borgo rurale in mezzo alla campagna tra Passons e Colloredo, \u00e8 legato a due leggende antiche.\nAlla prima, relativa alla sua fondazione, abbiamo gi\u00e0 fatto cenno nelle note storiche su Passons; l'origine del paesino sarebbero dunque legate - secondo la tradizione - all'arrivo nelle campagne di tre fratelli, dei quali il pi\u00f9 giovane si ferm\u00f2 nel luogo dell'attuale borgo, che in un primo tempo era conosciuto con il nome di Cjasemate. Fu proprio questo pastore a mettere a dimora un castagno divenuto in seguito gigantesco, con una circonferenza cos\u00ec ampia che - si diceva - per abbracciarla, ci volevano sette uomini. La pianta \u00e8 esistita realmente ed aveva assunto un grande valore simbolico tanto da essere poi rappresentata nello Stemma ufficiale del Comune; ai piedi del castagno, nella originaria rappresentazione dello stemma erano raffigurate due pecore che brucavano l'erba, poi sostituite da tre rose simboleggianti le tre frazioni del Comune.\nNelle vicinanze del luogo in cui sorgeva il castagno, abbattuto negli anni '20 a seguito di gravi danni causati da un fulmine, si trova ora un enorme albero secolare conosciuto come \"la Grande Farnia\" o \"la Grande Quercia di Bonavilla\".\nUn'altra leggenda interessante \u00e8 legata alla vicenda storica dell'assassinio del Patriarca Bertrando di San Genesio.\nDi fatto il 6 giugno 1350 il saggio Bertrando, all'et\u00e0 di novanta e pi\u00f9 anni, stava rientrando con il suo seguito da Sacile, dopo essersi recato a Padova, quando venne assalito di sorpresa e ucciso con cinque coltellate dai soldati dei congiurati sul guado del Tagliamento, a San Giorgio della Richinvelda. Subito dopo venne portato a Udine su un carro di legno tirato da vacche e accompagnato da due prostitute in segno di disprezzo per il corpo di Bertrando; pare che il Patriarca, ormai senza vita, sia passato proprio per la localit\u00e0 di Bonavilla. In questo luogo, per ricordare il passaggio del prelato, \u00e8 stato costruito un piccolo monumento commemorativo.\nIl 9 settembre 1915 arriva l'8\u00aa Squadriglia da ricognizione e combattimento che il 1\u00ba dicembre diventa 1\u00aa Squadriglia caccia ed il 15 aprile 1916 70\u00aa Squadriglia caccia che resta fino al 28 ottobre 1917 ed il 7 ottobre 1915 la 9\u00aa Squadriglia da ricognizione e combattimento fino al 28 marzo 1916.\nDal 10 aprile 1917 vi nasce il X Gruppo (poi 10\u00ba Gruppo) che resta fino all'inizio del 1918, il 1\u00ba maggio vi nasce la 91\u00aa Squadriglia che resta fino al 28 ottobre 1917, trasferendosi ad Istrana dal 6 giugno al 2 luglio per la Battaglia degli Altipiani e dal 25 maggio 1917 arriva la 82\u00aa Squadriglia fino al 28 ottobre.\nArte e cultura.\nNel territorio di Pasian di Prato \u00e8 presente l'antica Chiesetta di Santa Caterina, eretta tra il XI e il XII secolo, anche se recenti studi hanno consentito di rilevare che l\u2019edificio di culto fu costruito sui resti di un precedente insediamento, probabilmente di et\u00e0 tardoantica o altomedievale. La chiesa ha grande valore artistico per la presenza di interessanti cicli pittorici duecenteschi e trecenteschi riferiti dagli studiosi alla mano del \u201cPrimo Maestro di Santa Maria in Castello a Udine\u201d e ad altri maestri appartenenti al variegato contesto artistico-culturale veneto-friulano del sesto decennio del Trecento.\nUn altro interessante edificio \u00e8 il Palazzo Comunale, eretto in forme Liberty nel 1913, non privo di valore architettonico. L'autore del progetto \u00e8 tuttora incerto: alcuni documenti lo riportano alla mano di Luigi Taddio, mentre altre fonti ne riferiscono il disegno all'architetto Valico, del quale tuttavia non si conoscono ulteriori notizie.\nL'istituzione culturale pi\u00f9 importante del Comune di Pasian di Prato \u00e8 la Biblioteca Civica Pier Paolo Pasolini, fondata nel 1973.\nSociet\u00e0.\nEvoluzione demografica.\nNel comune l'evoluzione in rialzo del profilo demografico di Pasian di Prato \u00e8 dovuto per la maggior parte al gran numero di persone che si trasferiscono in loco ad abitare, infatti il paese sta diventando una zona residenziale satellite di Udine.\nLingue e dialetti.\nA Pasian di Prato, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Pasian di Prato rientra fra le varianti appartenenti al friulano centro-orientale.\nInfrastrutture e trasporti.\nL'abitato \u00e8 servito dalle autocorse SAF di collegamento con Udine che percorrono il tratto di strada statale Pontebbana denominato viale Venezia.\nSu tale direttrice, fra il 1932 e il 1952, operava una linea tranviaria del servizio urbano di Udine, che aveva capolinea nel borgo di Santa Caterina."}
{"id": "35617", "revid": "125928230", "url": "https://it.wikipedia.org/wiki?curid=35617", "title": "Mondov\u00ec", "text": "Mondov\u00ec (\"\u00cbl Mondv\u00ec\" [\u0259lm\u028an'dwi] in piemontese; \"Mons Regalis in Pedemonte\" o \"Mons Vici\" in latino) \u00e8 un comune italiano di abitanti della provincia di Cuneo in Piemonte.\nEtimologia.\nIl nome del comune deriva della parole latine \"Mons\" (monte) e \"vicus\" (strada, villaggio), da cui derivano le attestazioni \"Mons de Vicis\", \"Mons de Vico\" e \"Mons Vici\" da cui la derivazione \"Mondov\u00ec\".\nInvece altre attestazioni indicano l'origine del nome dal piemontese \"Mont \u00ebd V\u00ec\" (Monte di Vico), derivante dalla posizione della cittadella, posta al di sopra della citt\u00e0 di Vicoforte.\nGli abitanti, invece, prendono il nome di \"monregalesi\", che deriva da \"Mons Regalis\" ovvero il nome con cui era nominata prima la citt\u00e0.\nGeografia fisica.\nTerritorio.\n\u00c8 situata tra montagna, collina e pianura: questa \u00e8 a nord, verso Torino, distante circa 90\u00a0km; la parte posta su un colle, a est guarda verso le Langhe; verso sud e ovest guarda verso le Alpi.\nMondov\u00ec \u00e8 a 63\u00a0km da Savona e dalla Riviera ligure: la separano le Alpi Liguri dove vi sono alcune stazioni turistiche (Lurisia, Frabosa, Artesina, Prato Nevoso, San Giacomo di Roburent).\n\u00c8 su pi\u00f9 livelli: il rione Piazza, posto sulla collina (559\u00a0m s.l.m.) denominata \"del Monte Regale\" (da cui il nome dei suoi abitanti), \u00e8 il nucleo originario; i rioni di Breo, Pian della Valle, Carassone, Borgato e Rinchiuso sono collocati in basso, lungo il torrente Ellero (affluente del Tanaro), ebbero il loro massimo sviluppo tra '700 e '800, con la nascita di attivit\u00e0 manifatturiere, di fabbriche e con l'arrivo della ferrovia; il rione Altipiano, ultimo nato, \u00e8 la zona residenziale e moderna.\nImperdibile a Villanova Mondov\u00ec, la grotta dei Dossi.\nClima.\nDal 1984 \u00e8 presente nella citt\u00e0 la stazione meteorologica di Mondov\u00ec, collocata alla sommit\u00e0 della Torre Bressani nei Giardini del Belvedere (Parco del Tempo); mentre anni addietro era in funzione a Mondov\u00ec la stazione del Servizio Meteorologico dell'Aeronautica Militare che venne dismessa nel 1962.\nStoria.\nAntichit\u00e0.\nLa zona fu abitata dall\u2019uomo fin dall\u2019Et\u00e0 del Bronzo. Rientrante nel territorio dei Liguri Bagienni durante l\u2019antichit\u00e0, fu successivamente occupata dai romani che nel II sec. a.C. costruiscono una grande citt\u00e0 nelle sue vicinanze: Augusta Bagiennorum (attuale Bene Vagienna).\nMedioevo ed epoca moderna.\nAntichi insediamenti romani sono stati rinvenuti in localit\u00e0 Breolungi che, in epoca successiva, costitu\u00ec un importante avamposto bizantino, di fronte all'avanzata dei Longobardi, similmente a \"Morotia\" (Morozzo) e al \"Mons Fortis\" (Monforte). Non a caso, per pi\u00f9 di 60 anni, il limes tra Longobardi e Bizantini, che mantenevano faticosamente il controllo dell'antica provincia della Liguria, fu costituito dai fiumi Stura e Tanaro: confine che tale rimase, per secoli, a delimitare la Longobardia Occidentale (poi Piemonte) dalla Liguria.\nIl territorio fin dall'epoca longobarda era sotto la giurisdizione dell'abbazia di San Dalmazzo di Pedona che dalla fondazione dipendeva dalla potente abbazia di San Colombano di Bobbio, abbazia regia e attivissimo centro di evangelizzazione e di rinascita agricola sotto la protezione del papa. L'abbazia di Pedona nel frattempo \u00e8 diventata un importante e ricco monastero, e ha accresciuto il suo potere grazie alla protezione dei reali longobardi, che intendevano utilizzarla come strumento di controllo amministrativo-politico e quindi vi posero la direzione del comitato di Bredolo.\nI monaci colombaniani di Pedona con la rete monastica longobarda in rapporto con l'abbazia di Bobbio ed il suo vasto feudo reale ed imperiale monastico, di cui facevano parte anche per la stessa regola, l'abbazia della Novalesa, di Villar San Costanzo e di Pagno ed il loro territorio, diedero impulso all'agricoltura con il recupero di aree incolte o abbandonate, le bonifiche e le migliorie agronomiche con il recupero e la diffusione di vigneti, castagneti, mulini, ecc. Diedero, inoltre, un notevole apporto alimentare grazie agli allevamenti ed alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali e delle vie del sale ed il commercio verso la marittima ligure con scambi di merci varie come olio, sale, spezie, legname, carne, ecc.\nIn seguito, fra il X e XI secolo, il territorio monastico di Pedona pur rimanendo autonomo, pass\u00f2 alle dipendenze del vescovo di Asti.\nLa citt\u00e0 venne fondata nel 1198, esattamente e non a caso come Cuneo, dopo la distruzione di Bredolo, probabilmente Breolungi, sede di antica contea carolingia. I transfughi si unirono in una nuova comunit\u00e0, libera dal potere feudale. L'indipendenza della cittadina fu breve, poich\u00e9 il vescovo di Asti, unitosi al marchese di Ceva, riusc\u00ec, nel 1200, a espugnarla e, nel 1231, a distruggerla. La citt\u00e0 risorse nel 1232; formando una lega con i comuni di Milano, Cuneo e Savigliano, resistette a un nuovo attacco degli astigiani.\nNel 1260 fu occupata da Carlo I d'Angi\u00f2, che aveva esteso i suoi domini in gran parte del Piemonte. Fu allora che apparve, per la prima volta nella storia, il nome di Piemonte, ad indicare i domini angioini situati ai piedi dei monti, per chi giungeva da Provenza o Lombardia. Nel 1274 ritorn\u00f2 sotto la sudditanza dei vescovi di Asti. Nel 1290, dietro pagamento in denaro, ottenne il riconoscimento dell'autonomia comunale. Gli ampi diritti e privilegi sovrani ottenuti dalla citt\u00e0 diedero origine al nome con cui essa fu chiamata per tutto il Medioevo, \"Mons Regalis\".\nNel 1305 inizi\u00f2 la seconda dominazione angioina, cui succedettero i Visconti, i marchesi del Monferrato, gli Acaja e, dal 1418, i Savoia. Da quel giorno Mondov\u00ec crebbe fino a divenire, nel '500, la citt\u00e0 pi\u00f9 popolosa del Piemonte: vi fu pubblicato il primo libro stampato in Piemonte (1472) e fu sede dell'Universit\u00e0 piemontese, dal 1560 al 1566.\nUna data importante per Mondov\u00ec \u00e8 l'8 giugno 1388, quando papa Urbano VI, con la bolla \"Salvator Noster\", vergata a Perugia, a seguito di una petizione, presentata dal marchese Teodoro II del Monferrato, costitu\u00ec la diocesi del Monte Regale. Ci\u00f2 avvenne durante lo Scisma d'Occidente e la promozione di Mondov\u00ec a sede vescovile fu, probabilmente, concessa per la fedelt\u00e0 dimostrata da Mondov\u00ec al legittimo papa di Roma, mentre la diocesi madre di Asti era passata all'obbedienza dell'antipapa francese. Tuttavia il vescovo di Asti conserv\u00f2, per alcuni secoli, il diritto di elezione del vescovo di Mondov\u00ec. Comunque il vasto territorio tra Stura, Tanaro, Alpi Liguri e Marittime, gi\u00e0 appartenuto all'antica diocesi e contea di Auriate (probabilmente distrutta dai Saraceni), fu scorporato dal vescovado di Asti e acquis\u00ec una propria importante identit\u00e0. Ovviamente la nuova diocesi era suffraganea dell'arcidiocesi di Milano e il nuovo vescovo ottenne il titolo feudale di conte, ormai soltanto onorifico. La chiesa di San Donato martire, antica parrocchia e pieve del terziere pi\u00f9 popoloso, quello di Vico, situata nella parte pi\u00f9 alta del Quartiere Piazza, fu eretta a cattedrale. La diocesi giunse alla sua completa estensione geografica tra Stura, Tanaro, Alpi Marittime e Liguri con la bolla di papa Eugenio IV, nel 1440 (Cuneo, con l'antica abbazia benedettina di San Dalmazzo presso il Borgo di Pedona, era gi\u00e0 stata aggregata definitivamente a Mondov\u00ec 2 anni prima, il 29 novembre 1438, sempre per decisione di papa Eugenio IV) e con la bolla di papa Pio II nel 1461.\nNel 1537 Mondov\u00ec fu occupata dai Francesi; con alterne vicende rimase nelle loro mani fino al 1559. Nel 1560 Emanuele Filiberto restaur\u00f2 il dominio sabaudo sui territori monregalesi.\nUn ruolo centrale nella storia di Mondov\u00ec spetta alle rivolte contro i duchi sabaudi, note come \"le guerre del sale\", che si susseguirono tra il 1680 e il 1699. Si tratt\u00f2 di 3 insurrezioni consecutive, ispirate da iniziativa popolare, allo scopo di difendere le antiche autonomie e franchigie comunali, negate dal duca sabaudo, teso a forgiare uno Stato centrale di stampo assolutistico sull'esempio della Francia di Luigi XIV. Mondov\u00ec si \"era data ai Savoia\", non era stato conquistata: nell'atto di donazione venivano riconosciuti i suoi \"liberi statuti\", ora negati dal duca.\nGli iniziali successi furono compromessi dalla nobilt\u00e0 che, di fronte alla reazione del potere centrale, fin\u00ec per assoggettarsi alla volont\u00e0 dei Savoia. Paesi come Vico, poi Vicoforte dal 1862, Montaldo, Monastero Vasco, Briaglia e le Frabose (dove maggiormente si concentrava la resistenza alle truppe sabaude, messe in difficolt\u00e0 da un'autentica guerriglia favorita dai luoghi impervi) furono devastati e le popolazioni deportate nelle pianure vercellesi al di l\u00e0 del Po, con divieto di far ritorno alle proprie case. Proprio in seguito a questi eventi, Mondov\u00ec che, fino ad allora, era stato uno dei comuni pi\u00f9 popolosi, ricchi e vasti del Piemonte (comune esteso tra Alpi Liguri, Brobbio, Pesio, Tanaro), vide il suo territorio smembrato in vari comuni e precipit\u00f2 in una grave crisi economica, protrattasi nei secoli successivi.\nEpoca napoleonica.\nMondov\u00ec fu occupata, nel 1796, dalle truppe di Napoleone Bonaparte. Nei pressi di Mondov\u00ec, pi\u00f9 precisamente a Cassanio, avvenne anche l'unica battaglia vinta dalle truppe piemontesi, durante la campagna d'Italia del 1796. Venne combattuta tra un gruppo di dragoni piemontesi sbandati, circa 300, e una compagnia di cavalleria francese, comandata del generale di divisione Henri Stengel. Le truppe sabaude colsero di sorpresa, con alcune cariche di cavalleria, i francesi che, credendo di trovarsi davanti l'intera cavalleria piemontese, si dispersero, subendo gravi perdite; lo stesso Stengel venne ferito gravemente e trasportato nella cappella di San Paolo (localit\u00e0 Bertoni). Mor\u00ec nell'ospedale di Carassone, sette giorni dopo, pronunciando le parole \"Le roi me conna\u00eet\", interpretata come una conversione al cattolicesimo, e venne seppellito nella chiesa di San Giovanni in Lupazzanio, a Carassone. Tuttavia la tomba fu smantellata, durante la successiva ristrutturazione della chiesa, nella prima meta dell'800.\nIl Monregalese venne devastato dalla riconquista del 1799, allorch\u00e9 le truppe austro-russe invasero il Piemonte; si combatt\u00e9 casa per casa, porta per porta; torn\u00f2 a Napoleone, poi entr\u00f2 a far parte dell'impero francese (dipartimento della Stura), dopo la decisiva battaglia di Marengo (1800); venne infine restituito ai Savoia nel 1814.\nSeconda guerra mondiale.\nNel periodo della RSI a Mondov\u00ec si stabil\u00ec il comando della IV divisione panzer tedesca e un manipolo di SS con a capo il comandante Theo-Helmut Lieb che si insedi\u00f2 nella cittadella; questi impose il divieto di tenere le mani in tasca, quello di passeggiare in strada (solo sui marciapiedi si poteva), e il divieto di circolare in gruppi di pi\u00f9 di 4 persone. Della sua presenza furono molti i ricordi, una volta per procacciarsi i viveri i partigiani entrarono armati in citt\u00e0, e i cittadini uscirono festanti ad accoglierli con il tricolore. Lieb ordin\u00f2 un rastrellamento dove fece 2000 prigionieri che mand\u00f2 a piedi per 25\u00a0km fino a Cuneo per essere deportati in Germania; grazie all'intercessione del vescovo e del comandante dei carabinieri cos\u00ec non fu, anche se 40 ragazzi furono obbligati a entrare a far parte dell'Esercito Nazionale Repubblicano.\nIl controllo delle operazioni anti-partigiane venne affidato al tenente dei cacciatori degli Appennini, Alberto Farina, catturato a Ceva, il 26 aprile 1945 dai partigiani e fucilato, assieme alla fidanzata (ausiliaria RSI) e ad altri fascisti locali, il 30 aprile del 1945, in piazza della Repubblica (Breo). Il 27 aprile del 1945, quasi alla fine del conflitto, il comandante locale dei partigiani \"Mauri\" offr\u00ec a Lieb la resa, la sua risposta fu: \"\"Ho abbastanza potere e abbastanza armi da far saltare in aria tutta Mondov\u00ec. Comunque riferitegli che far\u00f2 saltare i ponti\".\" Mondov\u00ec rest\u00f2 intatta ma alcuni ponti vennero fatti brillare durante la ritirata tedesca.\nNella zona oper\u00f2 anche la V Divisione Alpi \"Mondovi\" (di cui fece parte Gino Mellano, medaglia d'oro al valor militare).\nMondov\u00ec \u00e8 tra le citt\u00e0 decorate al valor militare per la guerra di liberazione; insignita della Medaglia di Bronzo al Valor Militare, per i sacrifici subiti della sua popolazione e per la sua attivit\u00e0 nella Resistenza partigiana durante la seconda guerra mondiale.\nDopoguerra.\nPer ovviare alle difficolt\u00e0 di collegamento tra la parte alta e quella bassa, nel 1880 venne costruita una funicolare, sulla scia di quelle costruite a Torino verso Superga e il monte dei Cappuccini. Funzionante inizialmente a contrappeso d'acqua, quindi a vapore, infine con motore elettrico, la funicolare fu chiusa nel 1976. \u00c8 stata ricostruita e inaugurata il 16 dicembre 2006.\nA partire dai primi anni del '900, la citt\u00e0 si \u00e8 espansa sull'altopiano fronteggiante la collina, al di l\u00e0 dell'Ellero; inoltre con la localizzazione della nuova stazione nuovi quartieri di Ferrone e Altipiano, quest'ultimo, con circa abitanti, il quartiere pi\u00f9 popoloso della citt\u00e0.\nCon il piano regolatore del 2005 sono stati costruiti nuovi edifici residenziali (Altipiano \"bis\") dietro quelli gi\u00e0 esistenti, oltre alla costruzione del parco commerciale di Mondovicino nel 2007, del nuovo ospedale e di un retroporto per l'area di Savona.\nOnorificenze.\nMondov\u00ec \u00e8 tra le citt\u00e0 decorate al valor militare per la guerra di liberazione;, insignita della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nRione Piazza.\nAltri edifici sono la chiesa di santa Chiara, la chiesa della Misericordia, il convento di Nostra Donna, la settecentesca sinagoga, il Vescovado, l'antico ospedale di Santa Croce, la manierista Casa Jacod, la Chiesa delle teresiane, il Palazzo dei Bressani, quello del governatore e quello di citt\u00e0, Palazzo Fauzone, la cappella di san Rocco delle Carceri e la porta di Carassone. Da menzionare anche l'antico Teatro della citt\u00e0, situato in Via delle Scuole, ormai chiuso da decenni.\nLa funicolare, completamente rinnovata nel 2006, unisce il centro storico di Piazza a quello di Breo.\nRione Carassone.\nBorgo di antichissima origine che conserva qualche resto di epoca medioevale. Altimetria 408\u00a0m.\nLa comunit\u00e0 ebraica di Mondov\u00ec.\nMondov\u00ec fu sede, dal '500 fino alla Seconda guerra mondiale, di una piccola comunit\u00e0 ebraica. A testimonianza della sua storia rimangono l'area del vecchio ghetto, con la sinagoga settecentesca e il cimitero a Mondov\u00ec-Breo.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Mondov\u00ec sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nMondov\u00ec \u00e8 stata sede decentrata del Politecnico di Torino dal 1990 con tre facolt\u00e0 del Politecnico di Torino (II Facolt\u00e0 di Architettura e I e III di Ingegneria).\nCucina.\nTipiche di Mondov\u00ec sono le risole (dolcetti di pastasfoglia) farcite con marmellata di albicocche, un tempo cucinate a Carnevale, ora reperibili tutto l'anno.\nAltro prodotto tipico \u00e8 un liquore a base di erbe, creato nel 1924, chiamato \"Rakik\u00f2\".\nSport.\nPallavolo.\nLa citt\u00e0 \u00e8 sede di due club di volley: il VBC Mondov\u00ec, militante in Serie A2 maschile e la Pallavolo Mondov\u00ec, militante in Serie A2 femminile.\nCalcio.\nSul piano calcistico, la maggiore realt\u00e0 della citt\u00e0 \u00e8 il Monregale Calcio Sport Club, militante in Seconda Categoria.\nInfrastrutture e trasporti.\nStrade.\nMondov\u00ec \u00e8 sulla direttrice denominata Strada statale 28 del Colle di Nava ed \u00e8 servita da un'apposita uscita dell'autostrada A6.\nFerrovie e tranvie.\nServita da una stazione ferroviaria lungo la linea Torino-Savona, la citt\u00e0 era, un tempo, al centro di un importante snodo ferro-tramviario, comprendente la ferrovia Mondov\u00ec-Bastia (con la stazione di Mondov\u00ec Breo), la ferrovia Cuneo-Mondov\u00ec, la tramvia Fossano-Mondov\u00ec-Villanova e la tramvia Mondov\u00ec-San Michele, che serviva anche il celebre santuario di Vicoforte. Attualmente, la Tramvia Fossano-Mondov\u00ec costituisce parte della moderna Ferrovia Torino-Savona, mentre il tratto per Villanova Mondov\u00ec non esiste piu; il tratto Bastia Mondov\u00ec-Mondov\u00ec Breo- Mondov\u00ec (quasi interamente ancora armato) risulta soppresso dal 1 gennaio 1986, mentre il tratto Mondov\u00ec - Cuneo, inizialmente sospeso in seguito all'Alluvione del 1996, in seguito riaperta al traffico nel 2006, \u00e8 stata nuovamente sospesa dal 2012 (ed \u00e8 completamente armato).\nMobilit\u00e0 urbana.\nDa Mondov\u00ec Breo parte il percorso della funicolare di Mondov\u00ec, che conduce alla parte alta della citt\u00e0, in localit\u00e0 \"Piazza\".\nMondov\u00ec \u00e8 servita anche da 5 linee urbane, operate da Bus Company; ha numerosi collegamenti suburbani, operati da Bus Company e da altre aziende di trasporto pubblico.\nAmministrazione.\nCon i comuni limitrofi di Vicoforte, Villanova Mondov\u00ec, Carr\u00f9, Magliano Alpi e Monastero di Vasco Mondov\u00ec forma un'area urbana di circa 38.538 abitanti."}
{"id": "35618", "revid": "124858667", "url": "https://it.wikipedia.org/wiki?curid=35618", "title": "Monesiglio", "text": "Monesiglio (\"Mnisij\" in piemontese) \u00e8 un comune italiano di 604 abitanti della provincia di Cuneo in Piemonte.\nStoria.\nOrigini.\nMonesiglio ha origini molto antiche e i suoi primi abitanti erano i Liguri Stazielli che intorno al 172 a.C. dovettero sottomettersi ai \"conquistatori\" Romani da cui per\u00f2 trassero molti vantaggi per i miglioramenti alle vie di comunicazione da questi ultimi apportati.\nIl centro ha origini molto antiche, probabilmente risalenti al II secolo a.C. quando i Liguri Stazielli furono costretti, dopo una strenua opposizione, a cedere all'avanzata delle legioni romane. Alcuni rinvenimenti archeologici (lapidi e stele funerarie) testimoniano questa frequentazione.\nDi incerta etimologia il nome si potrebbe associare alla sua posizione strategica: Mons occelli, ossia monte dell\u2019occhiello, inteso come un luogo di sentinella; un\u2019altra ipotesi \u00e8 invece collegata all\u2019appellativo Monexilium, che rimanderebbe a vicende monastiche, con l\u2019esilio di alcuni su un\u2019altura vicina all\u2019attuale posizione del paese.\nMonumenti e luoghi d'interesse.\nSantuario di Santa Maria dell'Acqua Dolce.\nInserita sulla sponda sinistra del fiume Bormida si eleva, pittoresca tra gli alberi, la pieve di S. Maria dell\u2019Acqua Dolce. Conosciuto comunemente con il nome di \u201cSantuario della Madonna di San Biagio\u201d, il santuario vede la sua costruzione a cavallo tra il X e l\u2019XI secolo (\u00e8 pi\u00f9 volte citata nei diplomi ottoniani come \u201cplebs de Langa\u201d).\nLo stile costruttivo \u00e8 quello romanico arcaico e l\u2019edificio si presenta in eccellente stato di conservazione, specialmente in seguito a recenti lavori di restauro. La facciata \u00e8 a capanna, con archetti pensili intervallati da lesene, che si prolungano anche nella sezione sommitale del claristorio.\nConcludono l\u2019edificio tre absidi semicircolari, anch\u2019esse decorate con archetti pensili; quella centrale presenta anche una serie di logge cieche. L\u2019interno si presenta a tre navate, sostenute da pilastri, riplasmato in epoca barocca.\nI lavori di restauro hanno inoltre portato alla luce pregiati affreschi romanico-bizantini posti sull'abside centrale, risalenti probabilmente al XII secolo e raffiguranti un Cristo Pantocratore circondato dai simboli dei quattro evangelisti. Sulla parete destra si pu\u00f2 invece ammirare una Madonna con Bambino circondata da san Giovanni Battista e sant'Antonio Abate (risalente verosimilmente al XV secolo).\nLa pieve di Monesiglio, inserita all'interno di questa parte di vallata, rappresenta una fra le costruzioni pi\u00f9 significative per le qualit\u00e0 architettoniche e artistiche.\nCastello dei Caldera.\nIl castello detto \"dei Caldera\" risale al 1221; numerosi interventi di ristrutturazione portati a termine nel XVII secolo lo hanno trasformato in un palazzo di stile tardo-gotico.\nI Caldera furono una famiglia nobile che ottenne il titolo di conti nel XVI secolo.\nSi erge massiccio ed \u00e8 visibile dalla strada dietro campi di granoturco e quasi a difesa dell\u2019abitato.\nDella costruzione originaria del XIII secolo quasi nulla risulta pi\u00f9 leggibile: nel corso del Settecento il complesso difensivo venne trasformato in una residenza signorile.\nLa parte pi\u00f9 antica appare oggi l\u2019imponente opera di sostruzione della collina, un vero e proprio terrazzamento in muratura. Ancora in buone condizioni \u00e8 la torre centrale, decorata con merli a \u201ccoda di rondine\u201d.\nAltre modifiche furono apportate nell\u2019Ottocento e poi ancora nel secolo successivo, fino a quando l\u2019intero edificio venne poi adattato ad uso parrocchiale.\nNel 1940, durante lavori di ulteriore restauro del maniero, sono stati portati alla luce affreschi con figure del XVI secolo che decoravano l'interno della cappella. Gli affreschi sono stati attribuiti ad Antonio Occello, pittore originario di Ceva.\nIl castello \u2014 inserito nel circuito dei \"Castelli Aperti\" del Basso Piemonte \u2014 conserva all'interno la sala degli stemmi.\nMonesiglio nella letteratura.\nMonesiglio ha un dignitoso spazio nella poesia e nella narrativa:, diversi autori lo hanno menzionato, come Carlo Prandi in \"Canti delle Langhe\" dove ne rievoca la posizione geografica e le frequenti inondazioni, Augusto Monti, in \"I Sans\u00f4ss\u00ed\" e Beppe Fenoglio in \"La malora\".\nEconomia.\nTurismo.\nIl suo territorio \u00e8 toccato dal percorso escursionistico GTL (Grande Traversata delle Langhe), un anello di sentieri di circa 100\u00a0km che unisce 19 comuni dell\u2019Alta Langa in un percorso di cammino.\nL'ospitalit\u00e0 \u00e8 garantita da svariati agriturismi e B&amp;B, 3 ristoranti, 2 bar e un ostello comunale.\n\u00c8 presente l'associazione culturale \"Parco Culturale Alta Langa\" che gestisce parte del patrimonio artistico, il Gruppo Alpini locale, la protezione civile la pro loco la associazione sportiva, una sezione locale della Croce Rossa e una sezione Avis.\nMusei.\nA Monesiglio \u00e8 presente uno degli pochi \"Musei della Seta\" al mondo, posizionato al primo piano dei locali dell\u2019ex Filanda.\nL\u2019ingresso del museo \u00e8 a forma di un bozzolo del baco da seta.\n\u00c8 una sorta di \u00abinstallazione in movimento\u00bb con particolari effetti luminosi e sonori ed \u00e8 la testimonianza di ci\u00f2 che la Filanda di Monesiglio \u00e8 stata per quasi un secolo per tante lavoratrici dell\u2019Alta Langa: un ambiente duro, malsano, ma anche un sostegno economico per le loro famiglie che vivevano nella miseria.\nA fare da sottofondo durante il percorso, i canti delle \u00abfilandere\u00bb, le operaie che hanno lavorato nella fabbrica fino alla chiusura, negli Anni Cinquanta.\nI visitatori hanno a disposizione slide, pannelli descrittivi sulla coltura del gelso, sull\u2019allevamento dei bachi, antichi macchinari e un plastico della Filanda, struttura nata da un piccolo laboratorio nel 1850.\nNello stesso palazzo \u00e8 stato attivato un ostello per la giovent\u00f9 e il piano terra, invece, \u00e8 occupato da un ristorante.\nAmministrazione.\nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone."}
{"id": "35619", "revid": "1543377", "url": "https://it.wikipedia.org/wiki?curid=35619", "title": "Monforte d'Alba", "text": "Monforte d'Alba (\"Monf\u00f2rt\" in piemontese) \u00e8 un comune italiano di abitanti della provincia di Cuneo in Piemonte. Fa parte degli 11 comuni di produzione del Barolo (vino).\nOrigini del nome.\nIl nome deriva dalle mura del castello che ne cingevano la sommit\u00e0 (\"Mons Fortis\") e l'abitato medievale.\nStoria.\nI catari.\nIntorno all'anno 1028 il castello, i cui feudatari, come la popolazione, si erano indirizzati verso la religione catara, venne assediato ed espugnato dalle forze dell'arcivescovo di Milano, Ariberto da Intimiano unite a quelle del vescovo di Asti Alrico. \nLa popolazione, deportata a Milano venne qui costretta a scegliere tra l'abiura del credo cataro ed il rogo. La maggior parte scelse, coerentemente con le proprie idee, di non abiurare e di accettare la condanna a morte.\nIl Corso Monforte a Milano \u00e8 stato cos\u00ec chiamato in ricordo di questi avvenimenti.\nRappresenta per\u00f2 questo uno dei misteri insoluti della storia: .\nIl racconto sembra comunque ricalcare ci\u00f2 che avvenne a B\u00e9ziers nel 1209 per opera dell'abate Arnaud Amaury, legato papale a capo dei crociati, che non sapendo come distinguere gli assediati catari da quelli cattolici pronunci\u00f2 la terribile frase: \"Uccideteli tutti, Dio riconoscer\u00e0 i suoi\".\nSimboli.\nNello statuto comunale lo stemma \u00e8 descritto come \u00abuno scudo ovale, nel quale, su sfondo azzurro \u00e8 raffigurato un piccolo monte con sovrastante un castello turrito (rosso mattone)\u00bb, timbrato da un elmo con cimiero, contornato da due rami di palma annodati in basso.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Monforte d'Alba sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl comune fa parte del circuito dei borghi pi\u00f9 belli d'Italia e insignito della Bandiera arancione dal Touring Club Italiano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35620", "revid": "124706184", "url": "https://it.wikipedia.org/wiki?curid=35620", "title": "Paularo", "text": "Paularo (\"Paul\u00e2r\" in friulano) \u00e8 un comune italiano di abitanti del Friuli-Venezia Giulia.\nGeografia fisica.\nIl territorio del comune si trova in Carnia orientale, in una valle denominata \"Valle d'Incarojo\" o \"Val Chiars\u00f2\" o \"Valle di Paularo\", compresa tra i 400 e i 2.199 metri s.l.m., con il capoluogo ubicato a 690 metri s.l.m., ma distribuito tra i 514 ed i 2199 metri s.l.m.. \u00c8 collegata a sud-ovest alla Valle del But passando per Arta Terme e da qui a Tolmezzo, alla Val Pontaiba di Treppo Ligosullo a ovest tramite il Passo Duron, ad est alla Val Pontebbana di Pontebba tramite la Val di Lanza e il Passo del Cason di Lanza, mentre a sud-est oltre la linea di cresta montuosa si estende la Val d'Aupa in territorio del comune di Moggio Udinese, che la dividono dalla zona del Canal del Ferro-Val Canale.\nOrografia.\nComplessivamente la Valle \u00e8 circondata dai monti:\nIdrografia.\nIl Chiars\u00f2 (\"Cjars\u00f2n)\", da cui la valle prende il nome (\"Val Chiars\u00f2\"), \u00e8 il torrente che si snoda lungo l'intero territorio e il suo nome, di origine preromana, potrebbe significare la presenza di luoghi rocciosi lungo il torrente. Nasce a 985 m, presso la Stu\u00e4 di Rama\u00e7 dall'unione dei rii Cercevesj\u00e4 e Malinfi\u00e9r, e termina a Cedarchis dove affluisce nel But. Dopo la suddetta confluenza, riceve il Mai\u00f4r, il R\u00f9 Tamai e il Ru\u00e0t; a seguire, nel centro del paese, con la Mini\u0161ch\u00ect\u00e4, il Rut\u00e0ndi, l'Ortegl\u00e0s, la Turie\u00e4, la Mu\u00ea e, per ultimo, con i rii Benedet e Poi.\nNella Valle d'Incarojo scorrono altres\u00ec le acque della:\ne zampillano due fonti d'acqua: la ferruginosa a Ruf\u00f2sc e la solforosa ad Aon\u00ea\u0161.\nClima.\n La primavera presenta caratteristiche invernali nella prima parte di marzo per poi mitigarsi agli inizi di aprile quando le temperature minime non risultano pi\u00f9 negative. Le medie stagionali primaverili sono comprese tra i 6 e gli 8\u00a0\u00b0C. Il periodo in cui \u00e8 possibile superare i 30\u00a0\u00b0C va da giugno ad agosto; solo eccezionalmente vengono superati i 35\u00a0\u00b0C. L'inverno non \u00e8 pi\u00f9 particolarmente rigido, con le temperature medie stagionali che oscillano tra i 1,5\u00a0\u00b0C e i -5\u00a0\u00b0C, e nemmeno piovoso.\nOrigini del nome.\nIl nome deriva da \"pabolarium\" (pascolo) oppure da \"povui-poulars\", luogo di ippocastani, come testimoniano gli unici secolari esemplari arborei di piazza Julia, eredi di ben pi\u00f9 vasta piantagione. Un'antica pergamena reca a tal proposito uno scritto: \"Poularij di Incaroj, anno 1471\".\nStoria.\nNel 705 sulle montagne della Valle d'Incarojo si svolsero alcune battaglie tra i Longobardi e gli Slavi. Il 31 agosto 1037 il Patriarca Peppone, assegna con il suo testamento \u201comni que vocatur Pizzul\u201d alla Chiesa di Aquileia. Un documento del 30 dicembre 1275 riconosce dinnanzi al Patriarca Gregorio di Montelongo di avere \u201cdecime\" a Villa di Mezzo d'Incarojo (oggi Villamezzo). Un atto testamentario di Stropatius che riporta la data del 1309, cita Villa de Fur (oggi Villafuori) e Tavella di Salino.\nIl 16 luglio 1420 ebbe fine la lotta tra il Patriarcato di Aquileia e la Serenissima Repubblica di Venezia. La Valle d'Incarojo pass\u00f2 sotto l'egida della Patria Veneta, mentre sotto il profilo ecclesiastico rimaneva alle dipendenze della potest\u00e0 patriarcale. La suddivisione amministrativa della Valle durante la dominazione veneta era costituita dai comuni di Villamezzo (con le frazioni di Villafuori e Rio); Paularo (con Misincinis e Casaso); Dierico; Salino (con i borghi di Lambrugno, Tavella e Castoia); Trelli (con la frazione di Chiaulis). Tale suddivisione rimase in vigore fino agli inizi del secolo XIX. Il 30 agosto 1478 venne combattuta la Battaglia di Lanza contro i Turchi che aspiravano ad appropriarsi dell'intera Valle e di altre valli carniche. Nell'anno 1692, un'alluvione distrugge totalmente la canonica del capoluogo.\nNel 1700, Jacopo Linussio, nativo del posto e studente a Villach (Austria), divenuto un noto ed affermato imprenditore dell'industria tessile in Carnia cre\u00f2 numerosi laboratori tessili garantendo un'occupazione alla popolazione carnica mai vista prima e chiaramente anche per l'area paularina fu un periodo particolarmente fiorente. A testimonianza di oltre quattro secoli di dominio della Serenissima Repubblica Veneta \u00e8 un cippo confinario, in pietra, noto come di \u201cMaria Teresa\u201d tutt'oggi visibile a Valbertat Bassa che riporta scolpita la data del 1777 con impresso su un lato il leone di San Marco e sull'altro lo stemma del ducato di Carinzia.\nIl 24 dicembre 1709 un incendio annient\u00f2 il prezioso archivio dell'allora comune di Villa di Mezzo (oggi frazione di Villamezzo) che disponeva di un'importante documentazione che ricostruiva in maniera completa e accurata la storia della Valle d'Incarojo, fino a quella data. Malgrado l'evento sono stati reperiti atti custoditi negli archivi delle Valli contermini che offrono, pur in maniera non precisa e assai frammentata, dei cenni storici riferiti agli anni antecedenti la distruzione archivistica villamezzina. Nel 1797 la Valle passa all'Austria a seguito della sconfitta del Sovrano asburgico Francesco II (Trattato di Campoformio).Nel 1805 annessione della Valle al Regno d'Italia creato da Napoleone I.\nNel 1814 con la caduta di Napoleone Bonaparte la Valle d'Incarojo nuovamente torna in territorio austriaco. Nel 1866 la Carnia e con essa Paularo divennero territorio italiano. Da questo anno in poi divenne una frequentata localit\u00e0 turistica caratterizzata in seguito anche da una massiccia presenza militare del Corpo degli Alpini ospitati nelle due caserme in via Roma e via Piave; esse furono edificate dal Ministero della Difesa italiano nel 1940 per la Guardia di Frontiera ma rimasero inutilizzate a causa della guerra; solamente dal 1962 al 1975 vi furono ospitate una compagnia di alpini ed una batteria di artiglieria da montagna.\nNel 1913 iniziarono i lavori della strada Duron, lunga sei chilometri, resa camionabile tra il 1939-1940 e di competenza provinciale nel successivo 1960. La nuova arteria far\u00e0 da anello di congiunzione tra la strada provinciale valle d'Incaroio e la strada statale 52 bis per monte Croce Carnico al confine con l'Austria. Il 14 settembre 1915 (Prima Guerra Mondiale) sul monte Zermula avvenne il bombardamento che coinvolse militari austriaci contro i militari italiani. Il 2 aprile 1917 a Casera Turiee una valanga travolgeva la sede del Comando Battaglione Alpini \"Monte Granero\". Tra i numerosi militari che persero la vita anche il loro comandante, maggiore Vincenzo Arbarello. Tra il 1936 e il 1941 viene realizzata un'altra importante arteria di comunicazione tra il centrovalle e Ramaz (9 chilometri) e Ramaz a Pontebba (24 chilometri) necessaria al consorzio comunale Paularo-Arta Terme-Moggio Udinese-Pontebba.Il 5 giugno 1944 i partigiani garibaldini entrarono a Paularo distruggendo, come primo atto, la sede del Fascio ubicata di fronte all'attuale Monumento ai Caduti di tutte le Guerre e nel pomeriggio uno stormo di cacciabombardieri diretti in Germania sorvolarono l'intera Valle. Il 9 ottobre, alle ore 04:00 del mattino, un ordine del comandante dei partigiani e l'aiuto di un garibaldino locale esperto di dinamite, fa distruggere il \"ponte di ferro\" che consente l'ingresso al capoluogo provenendo da Tolmezzo. L'11 ottobre nel corso di un'operazione di rastrellamento durante il Secondo Conflitto Mondiale, circa 300 residenti furono arrestati e deportati nei campi di concentramento tedeschi.\nNel 1951 il Comune raggiunge il pi\u00f9 alto numero di cittadini residenti del secolo: 4.412 abitanti. Il 10 e l'11 settembre 1983 la valle fu investita da un'intensa alluvione che modific\u00f2 permanentemente parte della morfologia e della viabilit\u00e0 del fondovalle capoluogo.\nSimboli.\nLo stemma comunale, rappresentato in uno scudo sannitico, \u00e8 stato concesso con il Decreto del presidente della Repubblica n. 2373 dell'8 luglio 1980.\nLe tre torri ricordano i tre fortilizi che per diversi secoli hanno provveduto alla difesa del paese, il primo innalzato sopra la zona Duron, che poneva in comunicazione le valli di Treppo, Paluzza e Valcalda, l'altro sopra la frazione di Dierico che dominava il canale d'Incarojo e il terzo con torre e tempietto pagano era posto sopra il colle che dominava Paularo sul quale ora si eleva la chiesa Parrocchiale. Inoltre la prima torre simboleggia l'assieme delle Ville a Nord, quella centrale il Capoluogo e la terza la popolazione del canale lungo il corso del torrente Chiars\u00f2; verso sud; esse poggiano su uno scosceso fondo rosso simbolo delle ripide e rocciose montagne della Valle.\nMonumenti e luoghi d'interesse.\nArchitetture religiose.\nLa Chiesa custodisce tra le altre: due opere di pittore locale posizionate nelle pareti del battistero (\"la moltiplicazione dei pani e dei pesci\" e \"le nozze di Cana\"); nella cupola altre due opere (\"la Trinit\u00e0 in gloria\" e \"i \"quattro dottori della Chiesa\" Agostino, Girolamo, Ambrogio, papa Gregorio I); altre due tele, a olio su tela, nell'altare delle anime purganti (1803) e una in quello di san Valentino rappresentante la Madonna in trono con bambino e i santi Valentino, Agostino, Gerolamo e Giovanni Battista; un magnifico Crocifisso, a grandezza quasi naturale del XVI secolo circa; l'altare marmoreo offerto da Jacopo Linussio (lo ricorda una lapide bianca sul retro con l'epigrafe \"D.O.M. Jacobi Linussi, pietate\" \"MDCCCXLVII\") con le statue dei Santi Vito e Modesto ai due lati, con in mano una palma segno del loro martirio, e al centro il Salvatore con un vessillo dorato; il tabernacolo la cui parte \u00e8 stata dipinta da Antonio Schiavi in pittura su metallo con fogli d'oro zecchino e ossidi metallici; il battistero del XVI secolo e l'organo del 1764.\n Centoventisette sono i gradini necessari per raggiungere l'ingresso della chiesa parrocchiale partendo dal primo costruito accanto all'ingresso dello storico palazzo Calice-Screm: novantatr\u00e9 fino al ballatoio panoramico, altri trentaquattro da quest'ultimo al portale d'ingresso disegnato da Domenico Schiavi;\nPiazze.\nLe principali:\nSociet\u00e0.\nLingue e dialetti.\nA Paularo, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Paularo rientra fra le varianti appartenenti al friulano carnico.\n\u00c8 d'uso corrente la conversazione in dialetto carnico (\"cjargn\u00e8l\"), mentre l'italiano viene parlato solo nelle occasioni formali. La Valle presenta ulteriori varianti linguistiche: a Lovea, Valle e Rivalpo (frazioni del comune di Arta Terme), si parla un dialetto carnico con le vocali lunghe e strette (\"mangjeet\", \"steet\", ecc.); Salino \u00e8 caratterizzato da una cadenza particolare e calma; a Dierico vige la \"erre\" pronunciata alla tedesca con una \"e\" aggiunta alla fine di buona parte delle parole terminanti in a chiusa; Paularo e le restanti frazioni presentano, oltre alla gi\u00e0 citata \"erre\", una particolare desinenza (normalmente trascritta con il simbolo \u00e4) per i vocaboli terminanti in \"e\" nel friulano standard, la quale si manifesta con un suono a met\u00e0 tra \"a\" ed \"e\". Inoltre, da Dierico in su, va sottolineata la totale perdita della \"t\" nel participio passato dei verbi (\"a sei/ai st\u00e2, ai iud\u00fb,\" ecc.).\nCultura.\nScuole.\nFino agli anni '90 erano attive scuole primarie anche a Dierico (istituita nel 1867), Ravinis (operativa dal 1926), Salino (aperta nel 1927) e Chiaulis (nel 1947), poi accorpate a quella del capoluogo intitolata a Giovanni Battista Bassi inaugurata nel 1823.\nMedia.\nTv.\n\"RTP TelePaul\u00e2r\", unica emittente televisiva privata della Valle, di propriet\u00e0 di Enzio Canciani, trasmetteva da Rio, via Pacifico Valussi n.3, documentari, film e approfondimenti, anche politici, di interesse locale e spesso - in simulcast - diffondeva alcune reti televisive satellitari estere. Ha cessato le trasmissioni, unitamente alla sorella Radio Paul\u00e2r, stessa sede, con l'entrata in vigore della \"legge Mamm\u00ec\" che ha normato radicalmente negli anni '80/'90 l'intero sistema radiotelevisivo italiano. Il servizio informativo e di diffusione/valorizzazione culturale legato al territorio sono svolti oggi da \"VTC\" \"VideoTeleCarnia\" e \"Tele Alto But\", emittenti private che trasmettono da Treppo Ligosullo e Paluzza, comuni contermini.\nCucina.\nLa cucina \u00e8 caratterizzata da piatti sostanziosi come la polenta, le minestre e i minestroni, i prodotti derivanti dalla macellazione del suino, il musetto, le frittate (soprattutto con le erbe della zona) e la selvaggina.\nTra le specialit\u00e0, le pi\u00f9 singolari sono:\nInfrastrutture e trasporti.\nStrade.\nPaularo, pur confinando con territorio austriaco, non dispone di una rete stradale internazionale. Le vie di comunicazione ordinarie sono:\nMobilit\u00e0 urbana.\nI trasporti urbani e interurbani di Paularo vengono svolti con autoservizi di linea gestiti da SAF\nSport.\nEventi sportivi.\nCiclismo - Giro d'Italia.\nLa 15\u00aa tappa del 93\u00ba Giro d'Italia, il 23 maggio 2010 ha interessato la Valle percorrendo, dopo aver salutato il centro del capoluogo, l'inedito e impegnativo tratto del \"Duron\" (6,7\u00a0km con pendenza media del 10% e punte del 18%) in direzione del monte Zoncolan con provenienza da Mestre. Tappa vinta dall'italiano Ivan Basso;\nLa costruzione dell\u2019arteria stradale del \"Duron\" risale al 1913 ed \u00e8 stata resa camionabile tra il 1939 e il 1940. Di competenza provinciale dal 1960 \"(SP.24)\" essa fa da anello di congiunzione tra la strada provinciale Valle d'Incarojo di Paularo e la strada statale 53 bis monte Croce Carnico a Paluzza che conduce al confine con l'Austria. La rampa del Duron \u00e8 ritenuta impegnativa nel campo della disciplina sportiva del ciclismo ed \u00e8 nota per essere stata percorsa, in pi\u00f9 edizioni, dal Giro d\u2019Italia.\nNel Giro d'Italia, passo Duron apre - oltrepassati Treppo Ligosullo, Sutrio e Paluzza - al traguardo di tappa del monte Zoncolan definita la pi\u00f9 dura del ciclismo mondiale.\nSociet\u00e0 sportive.\n\"Velox Paularo\", societ\u00e0 sportiva dilettantistica dai colori sociali giallo e blu, opera nei settori:\nSodalizio costituito nel 1961 con il nome di \"Giac-Velox\" ha partecipato nel 1963 al primo campionato Juniores e a una serie di competizioni sciistiche e di atletica. Nel 1968 aderisce al Campionato Carnico vincendo negli anni successivi due titoli di campione, scudetti nel 1978 (12 vittorie, 5 pareggi, 5 sconfitte con 35 reti fatte e 26 subite) e nel 2004."}
{"id": "35621", "revid": "960053", "url": "https://it.wikipedia.org/wiki?curid=35621", "title": "Pavia di Udine", "text": "Pavia di Udine (\"Pavie\" in friulano) \u00e8 un comune italiano di abitanti del Friuli-Venezia Giulia. Si tratta di un comune sparso in quanto la sede comunale non si trova nel centro omonimo ma nella frazione di Lauzacco.\nGeografia fisica.\nIl comune per la sua posizione, confinante con Udine e nelle immediate vicinanze della \"Zona Industriale Udinese\", ha avuto un continuo sviluppo industriale e urbano, ma la crisi economica mondiale prima (con la chiusura di molte fabbriche per la lavorazione del legno) e la pandemia da Covid-19 poi hanno pesantemente ridotto i risultati ottenuti.\nStoria.\nDi origine romane, vide passare tutti i vari popoli che attraversarono queste regioni; la prima attestazione del capoluogo e della frazione di Percoto (\"Perc\u00fbt\") risale al 1135, quando i due paesi erano sotto la giurisdizione della pieve di Buttrio ed insieme ad essa furono donate dal patriarca Pellegrino di Ortenburg all'abbazia di Rosazzo. Mentre il restante territorio rimaneva sotto il controllo del patriarcato di Aquileia, nel 1166 il villaggio di Persereano (\"Pasari\u00e0n\") venne assegnato dal patriarca Vodalrico ad Enrico di Manzano.\nSociet\u00e0.\nLingue e dialetti.\nA Pavia di Udine, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Pavia di Udine rientra fra le varianti appartenenti al friulano centro-orientale.\nGeografia antropica.\nIl territorio del comune di \"Pavia di Udine\", posto immediatamente a sud del comune di Udine, con la sua dozzina di centri tra frazioni e localit\u00e0, occupa un posto rilevante all'interno del panorama storico-artistico del Friuli.\nOltre al grande numero di testimonianze archeologiche emerse in questi ultimi anni che vanno dalla preistoria (mesolitico-neolitico), al periodo romano e medievale, di chiese parrocchiali, cappelle votive, oratori gentilizi e ancone devozionali che ne costellano gli abitati e il contado, esso si segnala tra i pi\u00f9 ricchi anche per quanto riguarda l'architettura civile, potendo contare nei diversi borghi oltre a numerose sopravvivenze interessanti di edilizia spontanea, addirittura ad oltre una quindicina di dimore nobiliari fra le pi\u00f9 belle e scenografiche della regione.\nFrazioni.\nPavia di Udine.\nProvenendo da Udine, sfiorata la piccola localit\u00e0 di Moretto, si giunge al centro che d\u00e0 il nome al comune. Una \u201clocalit\u00e0 connessa\u201c \u00e8 Papilia, toponimo derivante da un gentilizio romano, probabilmente Papilia, corrispondente del maschile Papilius. La citazione pi\u00f9 antica finora nota risale al 1275 (Pavia).\nLe testimonianze archeologiche ci riportano alla preistoria, gli scavi effettuati ci confermano la presenza di popolazioni neolitiche di primi agricoltori, anche se possiamo ipotizzare che questo luogo veniva frequentato da gruppi di cacciatori raccoglitori del mesolitico recente.\nA Pavia troviamo due chiese, la settecentesca parrocchiale di Sant'Ulderico e la chiesetta di San Giovanni dei Battuti quattrocentesca, oltre a tre dimore nobiliari: le centralissime Villa Lovaria con l'ultra centenario platano, palazzo Mantica-Frangipane ed il complesso Beretta di Porcia e Brugnera.\nSelvuzzis.\nProseguendo verso sud si raggiunge la localit\u00e0 di Selvuzzis (boschetti). \u00c8 un vezzeggiativo del friulano selve (\"selva\"). Antica zona silvestre poi sede di un centro padronale, si svilupp\u00f2 nel tempo in un piccolo borgo. La citazione pi\u00f9 antica finora nota risale al 1587 (Selvucis).\nNotevole la presenza dell'ottocentesca Villa Deciani con l'esteso muro di cinta.\nPercoto.\nPercoto, \"il friulano Perc\u00fbt, deriva dallo slavo \"prehod 'passaggio, guado'\"\". La citazione pi\u00f9 antica finora nota risale al 1184 (Percoto).\nTra i punti di interesse vanno ricordati la casa quattrocentesca nota come Colombera, la chiesa di San Martino vescovo, la villa Della Frattina-Caiselli e la caratteristica casa Pozzo. Non va dimenticata poi villa Kechler, presso la quale soggiornarono diverse personalit\u00e0 di spicco, tra cui lo scrittore statunitense Ernest Hemingway.\nA Percoto ha sede la distilleria Nonino, famosa per la produzione di grappe di alta qualit\u00e0.\nPopereacco.\nMuovendoci verso ovest incontriamo Popereacco, (podere) di Poperio: prediale latino-celtico dal nome personale maschile latino Pauperius. \nLa citazione pi\u00f9 antica finora nota risale al 1293 (Pauperiacho).\nIl piccolo borgo situato a sud di Udine in un territorio intensamente coltivato nelle immediate vicinanze di Ronchi, conserva quasi integre le caratteristiche rurali di origine medievale, Popereacco verr\u00e0 citato per la prima volta nel 1293, sotto il dominio patriarcale, in seguito dal 1420 al 1797 fu, come Ronchi, alle dipendenze dei veneziani.\nPopereacco presenta all'interno del borgo alcune costruzioni rurali, la chiesetta di San Girolamo di origini trecentesche ma rimaneggiata nei secoli XVI e XX, ed un edificio padronale di origini seicentesche con le aperture delle facciate riquadrate in pietra, sul fronte sud si rileva una meridiana ed un affresco votivo, di fronte all'edificio in direzione sud si sviluppa un asse rettilineo, tipico delle dimore padronali, delimitato da pini marittimi.\nRonchi.\nProcedendo sulla strada principale entriamo a Ronchi, toponimo comunissimo in Friuli, Ronchi, aree disboscate con roncole: termine agrario indicante una zona boschiva presso Popereacco runcata per essere coltivata e abitata. \nLa citazione pi\u00f9 antica finora nota risale al 1621 (Ronchi).\nQui troviamo la villa seicentesca Della Porta - Stainero - Kechler - Dorigo e la deliziosa cappella annessa di Sant'Ulderico di origine trecentesca.\nIl piccolo borgo situato a sud di Udine in un territorio intensamente coltivato nelle immediate vicinanze di Popereacco, conserva quasi integre le caratteristiche rurali. \nDi origine medievale, Ronchi verr\u00e0 citato per la prima volta nel 1293, sotto il dominio patriarcale, in seguito dal 1420 al 1797 fu, come Popereacco, alle dipendenze dei veneziani.\nRonchi \u00e8 caratterizzata dalla presenza di villa Kechler-Della Porta, costruzione seicentesca un imponente corpo padronale delimitato nella parte sud da una muraglia con i due ampi portali arcuati d'accesso al giardino, esternamente si rileva la chiesetta di San Ulderico. \nL'edificio nobiliare presenta un corpo centrale con scale convergenti sul poggiolo balaustrato del piano nobile con a lato due leoni, ove si rileva il maggiore di tre portali arcuati della fronte centrale, a lato si sviluppano due corpi pi\u00f9 bassi, di cui quello a sinistra con scala esterna due rampe. \nTre ordini di aperture riquadrate in pietra e disposte simmetricamente scandiscono la facciata principale e il fonte nord, il corpo centrale e la torretta ovest si elevano per un ulteriore piano.\nLa cappella gentilizia di San Ulderico, coeva alla villa, presenta un'aula rettangolare con portico antistante sorretto da due colonne circolari, completa la facciata la bifora della cella campanaria. Esternamente al borgo lungo al strada che conduce a Popereacco si rilevano alcune costruzioni rustiche tra cui una con ballatoio ligneo.\nPersereano.\nEcco il vicino borgo di Persereano, (podere) di Passerio o originario di Preserje: prediale dal nome latino Passerius o etnico derivato da una localit\u00e0 slava. \nLa citazione pi\u00f9 antica finora nota risale al 1031 (Perseriano).\nQui spicca la Villa Florio settecentesca ricca di una pregevole biblioteca, di un archivio storico e dell'oratorio privato, si segnala anche casa Marcotti situata accanto alla parrocchiale di Sant'Andrea apostolo.\nLauzacco.\nPoco pi\u00f9 a nord incontriamo Lauzacco, (podere) di Lauzio: toponimo prediale latino-celtico derivato dal nome personale maschile latino Lautius. \nLa citazione pi\u00f9 antica finora nota risale al 1226 (Lauzaco). Attuale sede comunale con la sua chiesa dedicata a Sant'Agata e la vicina settecentesca Villa Beretta con l\u00ec annessa cappella gentilizia oggi intitolata a San Nicol\u00f2 e il retrostante parco cintato da mura merlate.\nRisano.\nSuperata da Lauzacco la localit\u00e0 extra comunale di Crosada ecco Risano, (podere) di Resio: prediale romano dal nome personale maschile R(a) esius. \nLa citazione pi\u00f9 antica finora nota risale al 1248 (Risano).\nRisano, con la sua antica colonna di Santa Sabida, oggi ridedicata alla vergine Maria e a breve distanza la parrocchiale di San Canziano martire.\nPoco distante la chiesetta della Santissima Trinit\u00e0 e la Villa Agricola-Pighin con annessa cappella intitolata a San Vitale e la grande Villa dei nobili Cicogna.\nIl paese di Risano, situato a sud di Udine, si \u00e8 sviluppato in modo lineare lungo la strada che conduce da Lavariano a Lauzacco. \nIl borgo, di origine medievale, viene citato per la prima volta nel 1248 (Michael Decanus de risano). Il decano era colui che presiedeva le riunioni della vicin\u00eca (capifamiglia). In tal periodo Risano rimase sotto il dominio Patriarcale fino al 1420, in seguito fino al 1797 il paese pass\u00f2 alla Repubblica di Venezia.\nIl nucleo pi\u00f9 antico del borgo si trova nei pressi della chiesa parrocchiale, anche se gli edifici sono stati rimaneggiati nei secoli XVIII-XIX, solo nei pressi del pozzo in pietra si rileva una costruzione di origine cinquecentesca.\nAltre costruzioni rurali, disposte sul fronte stradale con corti interne, si rilevano lungo la via che conduce alla stupenda chiesetta cinquecentesca della Santissima Trinit\u00e0, passando davanti all'ala ovest della villa Agricola-Pighin, con attigua cappella gentilizia.\nDalla parte opposta alla costruzione nobiliare si trova un complesso agricolo con porticato; i pilastri in mattoni delimitano una corte ad U. Di fronte alla chiesa \u00e8 presente una costruzione di pregio, con aperture riquadrate in pietra e portale architravato; dapprima residenza della Famiglia Orter, poi dell'Istituto Renati e, da qualche anno, un nuovo proprietario che l'ha trasformata in un curato e frequentato albergo denominato Villa Orter. \nA ridosso della villa Agricola-Pighin si rilevano delle costruzioni padronali, su fronte strada, con impianto ad U; le facciate sono caratterizzate da aperture allineate e disposte simmetricamente con riquadri in pietra. Internamente sono presenti affreschi, sul fronte si rileva la colonna di Santa Sabida.\nAltre costruzioni di pregio, come casa Dorigo, sono presenti nella piazza del paese, tutte caratterizzate da portali architravati in pietra, alcuni con stemmi. Pi\u00f9 a ovest si trova villa Rizzani, delimitata da una corte d'onore. Edifici rurali di valore ambientale sono presenti lungo tutta la roggia di Palma, con il mulino Burello con salto d'acqua. Sulla testata dell'edificio \u00e8 presente un affresco, sul retro si erge la torre di un mulino pi\u00f9 recente, a nord e a sud sono presenti altri due mulini Burello.\nLa chiesa di San Canziano, di origini cinquecentesche, \u00e8 caratterizzata dal campanile addossato alla facciata poggiante su colonne.\nNella Prima guerra mondiale a Risano dal 27 febbraio 1917 arriva la 38\u00aa Squadriglia che resta fino al 27 ottobre.\nChiasottis.\nChiasottis (casotte, capanni) deriva dal plurale di una forma diminutiva non molto comune del sostantivo friulano cjase (\"casa\"). La citazione pi\u00f9 antica finora nota risale al 1290 (Casotis).\nNella piazzetta troviamo la chiesa dedicata a San Marino con affreschi di G. Quaglio, poco distante la cinquecentesca Villa Strassoldo con l'oratorio gentilizio affrescato, interessanti i mulini sull'antica roggia detta Turisella.\nIl moderno paesino di Chiasottis \u00e8 caratterizzato da una suddivisione fondiaria piuttosto regolare di origine romana.\nAlcuni studi menzionano un atto risalente al 1166, mediante il quale Ludovicius de Labariano avrebbe ottenuto conferma da patriarca del possesso di Chiasotis, ma nel corso di recenti ricerche effettuate non \u00e8 stato possibile rintracciare l'originale, sicch\u00e9 per il momento \u00e8 giocoforza considerare come primo documento che menzioni la Villa de Casotis quello ben pi\u00f9 noto datato 1290.\nAlla fine del 1915 arriva la 2\u00aa Squadriglia per l'artiglieria che il 15 aprile 1916 diventa 42\u00aa Squadriglia che vi resta fino al 12 giugno e torna dal 23 luglio fino a settembre 1916 ed alla fine di marzo 1916 la 1\u00aa Squadriglia per l'artiglieria che il 15 aprile 1916 diventa 41\u00aa Squadriglia restando fino all'8 agosto.\nIl 30 aprile 1916 arriva anche il V Gruppo che rimane fino alla Battaglia di Caporetto.\nCortello.\nVerso nord incontriamo il borgo di Cortello (piccola corte). \u00c8 un diminutivo del sostantivo friulano cort (\"corte, cortile\"), senza per\u00f2 escludere una origine medievale (la curtis). La citazione pi\u00f9 antica finora nota risale al 1275 (Curtello).\nLa villa seicentesca Caiselli-Carlutti affrescata da Antonio Carneo ricca di stucchi e decorazioni con annessa chiesa di San Leonardo, notevole muro perimetrale in ciottoli di fiume.\nIl piccolo borgo di Cortello, situato nella pianura a sud di Udine, conserva intatte le caratteristiche di un complesso padronale agricolo del periodo veneto.\nCitato come detto per la prima volta nel 1275, anche se alcuni rinvenimenti romani, come le urne cinerarie trovate presso la villa Caiselli-Carlutti all'inizio del secolo XX e le macerie di insediamenti romani trovati nei pressi della villa pi\u00f9 a nord, testimoniano l'origine pi\u00f9 antica della localit\u00e0. Cortello, durante il periodo patriarcale nel 1296, dipendeva dalla pieve di Lavariano, dal 1420 segu\u00ec le sorti dei veneziani fino al 1797.\nL'edificio pi\u00f9 importante del borgo \u00e8 villa Caiselli-Carlutti, costruzione seicentesca costituita dal corpo centrale tripartito e da due ali laterali arretrate, l'ala destra \u00e8 collegata ad una costruzione a torre timpanata che delimita il corpo padronale dai rustici, questi ultimi disposti ortogonalmente rispetto al complesso padronale. La facciata principale presenta tre ordini di aperture simmetriche con al centro un portale arcuato bugnato sormontato da una porta finestra con balaustra in pietra e apertura ellittica in prossimit\u00e0 dei granai.\nAll'interno i saloni presentano anche decori e affreschi di Giovanni Battista Canal, un'ampia scala in pietra con balaustra in ferro battuto si colloca a lato del salone centrale.\nIl giardino antistante la villa comunica attraverso un portale con cancello in ferro battuto con vasto terreno cintato da una muraglia ottocentesca.\nEsternamente alla villa si rileva la chiesetta di San Leonardo costruzione settecentesca scandita in facciata da quattro lesene e timpano soprastante.\nLateralmente alla villa si trovano costruzioni rurali di alto valore ambientale, in parte restaurate, che venivano in passato utilizzate dai contadini e dagli artigiani alle dipendenze della famiglia nobiliare. A sud del borgo troviamo il casale Vallisella, con una imponente costruzione rurale.\nLumignacco.\nPi\u00f9 a Nord si trova Lumignacco (\"podere di Lumenio\"); prediale latino-celtico del nome maschile Lumenius, versione latina del nome personale preceltico Lumennu. La citazione pi\u00f9 antica finora nota risale al 1293 (Lumignacho). Da segnalare Villa Della Torre-De Senibus-Bearzi, palazzo Calice e le caratteristiche arcate della seicentesca casa loggiato detta Vatican oltre che la chiesa dedicata a Sant'Andrea apostolo, con interessanti affreschi.\nMoretto.\nDeriva dal cognome Moret/Moretto, diminutivo dell'aggettivo moro (di capelli/carnagione scuri/a). La citazione pi\u00f9 antica finora nota risale al 1570 (Moreth).\nLocalit\u00e0.\nMuris.\nLasciando il paese in direzione sud si raggiunge la localit\u00e0 di Muris, (resti di) mura: verosimilmente si tratta del plurale del sostantivo maschile friulano m\u00fbr, muro. \nLa citazione pi\u00f9 antica finora nota risale al 1353 (Muris).\nSede di un celebre Santuario dedicato alla Madonna, edificato sui resti di una villa rustica romana in prossimit\u00e0 di un guado sul Torrente Torre, ricco di interessanti ex voto.\nAmministrazione.\nGemellaggi.\nDal 22 novembre 2008 il comune di Pavia di Udine \u00e8 ufficialmente gemellato con il comune carinziano di Finkenstein am Faaker See (Villach).\nLa cerimonia ufficiale si \u00e8 tenuta il 22 novembre 2008 alla presenza dei due primi cittadini, Mauro Di Bert sindaco del comune di Pavia di Udine e Walter Harnish sindaco del comune di Finkenstein am Faaker See, del senatore Flavio Pertoldi, del deputato Angelo Compagnon e del presidente della provincia di Udine Pietro Fontanini.\nQuesto importante comune, che si trova a circa una trentina di chilometri dal confine tra Italia e Austria, conta 8197 abitanti su una superficie di 102,7 chilometri quadrati a circa 500 metri di altitudine sul livello del mare."}
{"id": "35622", "revid": "1543377", "url": "https://it.wikipedia.org/wiki?curid=35622", "title": "Montaldo Roero", "text": "Montaldo Roero (\"Mont\u00e0ud Ro\u00e9\" in piemontese) \u00e8 un comune italiano di 848 abitanti della provincia di Cuneo in Piemonte. Fa parte della delimitazione geografica del Roero.\nStoria.\nI primi documenti ricordano Montaldo Roero a partire dalla conferma di Papa Eugenio III alla chiesa di Asti.\nNell'elenco delle terre comprese nella dote del 1387 a Valentina Visconti, Montaldo risulta infeudato ai Roero di Canale che negli anni successivi ne acquisiscono la totale giurisdizione con il nome di \" Mons Altus Rotariorum \" quale risulta in un documento del 1434.\nDurante il Quattrocento si aggiungono ai Roero come consignori i Damiano di Priocca e il notaio Ludovico \"de Valpono\". Nella seconda met\u00e0 del Cinquecento diverse casate come i Colonna di Baldissero, gli Isnardi di Sanfr\u00e8, i Fissore di Bra, i Rumone di Asti ricevono l'investitura dal vescovo di quote di territorio.\nCol tempo gli Isnardi giungono a possedere quasi tutto il feudo che vendono nel 1680 al marchese Giuseppe Carron di St-Thomas. Infine dalla met\u00e0 del Settecento rimangono i Carron e gli Scarampi : questa famiglia, unica a risiedervi, si estinguer\u00e0 alla met\u00e0 dell'Ottocento.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Montaldo Roero sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nFrazioni.\nValle Preglio, San Rocco, San Giacomo, Tarditi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35624", "revid": "1543377", "url": "https://it.wikipedia.org/wiki?curid=35624", "title": "Montaldo di Mondov\u00ec", "text": "Montaldo di Mondov\u00ec (\"Mont\u00e0ud d\u00ebl Mondv\u00ec\" in piemontese) \u00e8 un comune italiano di 547 abitanti della provincia di Cuneo in Piemonte.\nStemma.\nTroncato di rosso al mastio con torre, al naturale e di argento alla balista sullo spalto, al naturale. Cimato di Corona marchionale. Motto:\"Debellare superbos\"\nGeografia fisica.\nIl territorio del comune \u00e8 principalmente montuoso, a valle inizia dalla confluenza del torrente Roburentello con il Corsaglia. La prima parte del territorio si incunea praticamente fra queste due vallate. L'unica eccezione \"pianeggiante\" risulta essere l'altopiano della valle del fiume Corsaglia. Il Capoluogo, (Piazza) ha un'altitudine di circa 800 metri s.l.m.\nNotizie storiche.\nAbitato da trib\u00f9 di Ligures Montani sin dal secolo XI a.C., venne occupato dai Romani, di questo periodo si trovano alcune tracce, soprattutto nella Borgata Roamarenca, 2 lapidi murate nella Chiesa di San Rocco ne sono la testimonianza. Alcuni storici fanno riferimento ad una campagna militare romana del 179 a.c.(vedi Tito Livio), in quell'occasione l'abitato dei ligures venne totalmente distrutto, ma rinacque poi negli stessi luoghi.\nScavi archeologici nell'aerea dell'antico castello medioevale, del quale oggi permangono scarsi ruderi, ma praticamente quasi scomparso, hanno portato alla luce resti del secolo IV e II a.C., dell'et\u00e0 del ferro.\nScarsissime, per non dire assenti, notizie nell'Alto Medioevo.\nPrima documentazione nel 1041 in un diploma imperiale, Enrico III, che segnala la donazione di \u201dHeremitorium Sancti Ambroxii quod dicitur Monsaltus\u201d a favore del Vescovo di Asti Pietro II.\nFamiglia signorile, molto probabilmente dello stesso ceppo di quella di Roburent, compare per la prima volta nel 1212, con Rodolfo. L'importanza ed il potere di questa famiglia, i di Montaldo, mano a mano scema. Viene in seguito infeudato ai Fauzone, ai Perlasco ed ai Rangone-Collalto.\nSubisce i maggiori danni durante le due cosiddette guerre del sale. Nel 1698 viene smembrato, da parte del ducato sabaudo, il Distretto di Mondov\u00ec, del quale il territorio faceva parte.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Montaldo di Mondov\u00ec sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nComune ottimo produttore di castagne. Territorio inserito nella produzione DOP del formaggio Raschera di alpeggio.\nSino alla II Guerra Mondiale era attiva una miniera di ferro, (nei pressi della localit\u00e0 Oberti).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nVittorio Vassallino 1946/1958\nGiacomo Briatore inizio=1958/ fine= 1963\nGiacinto Ricca inizio=1963/ Fine= 1968\nAltre informazioni amministrative.\nIl comune faceva parte della Comunit\u00e0 Montana Valli Monregalesi\nOggi fa parte dell'Unione Montana Valli Monregalesi, con i comuni limitrofi di Monastero Vasco, Pamparato, Roburent e Torre Mondov\u00ec."}
{"id": "35625", "revid": "1436974", "url": "https://it.wikipedia.org/wiki?curid=35625", "title": "Pontebba", "text": "Pontebba (Pont\u00eabe in friulano standard, \"Ponteibe\" nella parlata del Canal del Ferro, \"Pontafel\" in tedesco, \"Tablja\" in sloveno) \u00e8 un comune italiano di abitanti del Friuli-Venezia Giulia.\nGeografia fisica.\nIl territorio del comune \u00e8 interamente compreso nel Canal del Ferro al confine a est con la Val Canale, in una zona di confine tra Alpi Carniche e Alpi Giulie con il confine tra l'Austria e l'Italia a nord. \u00c8 collegato: \nL'abitato principale \u00e8 attraversato dal torrente Pontebbana, che fino al 1919 segnava il confine italo-austriaco, dividendo il paese in due comuni: \"Pontebba\" (Italia-Provincia del Friuli) e \"Pontafel\" (Austria Ungheria-Carinzia). Tale antico confine, risalente all'epoca veneziana, ha costituito per secoli una barriera non solo politica, ma anche culturale tra la Val Canale (di lingua slovena e tedesca) e le altre valli friulane. Il torrente confluisce poi nel fiume Fella che costeggia il paese scendendo dalla Val Canale.\nStoria.\nLe origini.\nLa genesi del nome di Pontebba non \u00e8 del tutto chiara: alcuni sostengono che derivi dall'etimo \"pons aquae\", \"pons viae\" o \"pontem viae\", ossia una derivazione dal ponte. Altri, invece, ritengono che il nome provenga dal torrente Pontebbana, che vanta indubbiamente una primogenitura rispetto al ponte; da rilevare, inoltre, che in antico giustamente si scriveva la Ponteba, genere femminile in netto contrasto, quindi, con il maschile ponte. Certo \u00e8 che il torrente segnava da sempre il confine e il paese, il primo nucleo abitativo \u00e8 sorto conseguentemente al torrente, alle sue acque-confine. Per analogia storica un'ipotesi, riguardante Pontafel, farebbe pensare a un Pons Fellah poich\u00e9 l'abitato lambisce il fiume Fella e, quindi, immediato il riferimento (sempre come ipotesi) alla provenienza del nome Ponteba dal torrente oppure Ponteba ossia dall'etimo \"pons aquae\", quale nome del ponte sulla Pontebbana.\nIl valore delle interpretazioni sulle genesi del nome devono altres\u00ec tener conto anche delle influenze linguistiche conseguenti agli influssi delle infiltrazioni migratorie, soprattutto slave, che si sono sommate nei secoli e che tardivamente compaiono nelle citazioni storiche. L'evoluzione del nome nei secoli parte solamente dopo l'anno Mille: il testamento del conte Cacellino cita nel 1084 Poltabia, un documento del 1324 Poltajbam (chiaro riferimento in questo caso al centro abitato), dal 1333 al 1396 s'identificano i nomi di Polteyba, Ponteba o Poltabia e Pontaiba, in altro documento del 1408 Pontebia. Nella lingua friulana il toponimo \u00e8 indicato come Pont\u00e8ibe (il pi\u00f9 usato), Pont\u00e8be e raramente Polt\u00e8be o Puint\u00e8ibe.\nPatriarcato.\nLe cronache riportano l'esistenza di una piccola chiesetta a Pontebba nel 1104, poi nel 1106 inizia la costruzione della chiesa di santa Geltrude a san Leopoldo. Data di capitale importanza \u00e8 il 10 agosto del 1342, quando il patriarca Bertrando con un diploma istituisce il mercato \"publico, libero et generale\" in occasione della festa della Nativit\u00e0 della Vergine l'8 settembre. Il 22 maggio del 1362 il Capitano di Venzone invade la Villa de Ponteba incendiando le case e facendo prigionieri; la costruzione della chiesa di Pontafel \u00e8 del 1368.\nDopo la scomparsa dell'Impero Romano, nel corso dei secoli il territorio di Pontebba sub\u00ec importanti dominazioni, politiche e religiose, che ne determinarono l'aspetto culturale, la propria identit\u00e0 di popolo. Il patriarcato di Aquileia domin\u00f2 dal 737 al 1420, la dipendenza non solo religiosa dall'Abbazia di Moggio Udinese dal 1119 al 1773; da ricordare nello stesso periodo, dal 1007 al 1759, la signoria di Bamberga nella Valcanale fino a Pontafel.\nLa Repubblica di Venezia.\nLa Serenissima Repubblica diede un'impronta imperitura alla storia di Pontebba, dal 1420 fino all'invasione francese nel 1797 quando le truppe di Napoleone, comandate dal generale Massena, risalgono il Canal del Ferro e la Valcanale, saccheggiando Pontebba e respingendo l'esercito dell'Impero Austriaco. Il 17 ottobre del 1797, con il trattato di Campoformido, la Valcanale \u00e8 assegnata all'Austria ed il confine \u00e8 stabilito sul torrente Pontebbana, tra Pontebba e Pontafel.\nSono secoli di grande risveglio economico e culturale: Pontebba si sviluppa e cresce il numero degli abitanti.\nSeguono anche periodi oscuri, con sanguinose guerre, terremoti e invasioni. Troppo lungo sarebbe elencare fatti e avvenimenti: si citano i momenti pi\u00f9 significativi che tracciano in qualche misura il cammino di Pontebba nella storia.\nLa vita religiosa scandisce forse pi\u00f9 della parte politico-amministrativa i ritmi del lento procedere dei secoli: sono, pertanto, gli archivi parrocchiali a fornire le principali cronache dell'epoca. Il 10 settembre del 1442 il Camerata Ser M.q.P.Tarondini fa una convenzione con il Mastro Stefano di Vingistagno per la ricostruzione della chiesa parrocchiale e del campanile; nel 1478 registra l'invasione di bande devastanti di Turchi; Ser Nicol\u00f2 Cocetto (Coz\u00e8t), nel 1489, \u00e8 il primo Gastaldo (Sindaco) di Pontebba. Corre l'anno 1517 quando viene costruito il celebre altare alato \"Fluegelaltar\".\nEt\u00e0 moderna.\nAlla fine del XVIII secolo, a seguito di ricorrenti inondazioni che distrussero tra il 1747 e il 1769 buona parte delle case di Pontebba, importanti opere furono eseguite e, tra queste, anche le \"belle roste\" sul rio Pontebbana a difesa dell'abitato e del Lazzaretto: essenziale baluardo sanitario contro le terribili epidemie pestilenziali, voluto dal Luogotenente della Repubblica Veneta Girolamo Civrano e costruito tra il 1624 e il 1626.\nA seguito di questi lavori viene alla luce una lapide romana con un'interessante iscrizione. Lo scopritore, l'ing. Alessandro Rota che dirige i lavori, porta la bella lapide nella sua casa a Udine poi, nel 1796, il reperto \u00e8 di propriet\u00e0 del conte Fabio Asquini e, quindi, trova definitiva dimora nel 1876 presso il Civico Museo di Udine, nel lungo porticato prospiciente la spianata del Castello di Udine.\nEt\u00e0 contemporanea.\nIl Regio Commissario distrettuale di Moggio, il 12 febbraio 1877, accompagna all'autorit\u00e0 governativa il timbro della giunta municipale di Pontebba con la seguente nota: \"Lo stemma \u00e8 rappresentato da un mezzo ponte ad arcate di muratura, ed accenna al confine fra i domini della Veneta Repubblica e gli stati imperiali. Riscontrasi nelle vecchie pergamene, e pi\u00f9 visibilmente nell'arma sovrapposta al portone della casa comunale \u00e8 scolpita nella chiave dell'arco\".\nNel 1928/30, stampato d'ufficio del comune, si legge: \"Scudo sannitico al ponte di due archi interrotto, sormontato di due torri, una cimata del leone veneto, l'altra cimata dalla bandiera, posta su una riviera, accompagnate in capo da una cometa posta in sbarra\".\nClub Alpino Italiano.\nLa sezione di Pontebba del Club Alpino Italiano \u00e8 stata fondata nel 1929, una delle pi\u00f9 vecchie del Friuli-Venezia Giulia. Attuale presidente \u00e8 il signor Gabriele Vuerich. \u00c8 gemellata con l\u2019\u00d6AV di Hermagor (Austria) e con il CAI di Portogruaro. Fa parte dell\u2019ASCA, l\u2019associazione dei club della montagna friulana.\nLe attivit\u00e0 sono:\n- l\u2019organizzazione di escursioni, in genere in Friuli in collaborazione con altri club, e nel Pontebbano, in particolare in collaborazione con la Pro Loco;\n- la manutenzione di una serie di sentieri, vedi elenco e cartine sul sito;\n- l\u2019organizzazione di corsi di alpinismo giovanile, per ragazzi dai 14 ai 18 anni;\n- la gestione del bivacco Ernesto Lomasti, vallone d\u2019Aip, e del ricovero Armando Bernardinis, sul monte Due pizzi in val Dogna, della Palestra di roccia del Rio degli Uccelli, col supporto tecnico della Br. Alpina Julia.\nL\u2019attivit\u00e0 escursionistica \u00e8 aperta a tutti, con il solo limite dell\u2019adeguatezza dell\u2019attrezzatura e del vestiario alla difficolt\u00e0 del percorso e del clima. Oltre a questo vengono organizzate serate al Teatro Italia, e incontri nelle scuole medie ed elementari della vallata, di argomento naturalistico e alpinistico.\nMonumenti e luoghi d'interesse.\nArchitetture civili.\nIl \"Palazzo municipale\", edificato nel 1923 per opera dell'architetto Provino Valle, sorge sulla piazza principale di Pontebba. Il Comune acquist\u00f2 l\u2019intera area in piazza Garibaldi, dove sorgeva un grande albergo internazionale di propriet\u00e0 delle sorelle Englaro, distrutto dai bombardamenti del \u201815/18, per costruirvi il nuovo Palazzo Municipale. Gli uffici del vecchio municipio erano ubicati in Via Roma, dove si trovano la Macelleria e Fioreria, luogo del tutto inadeguato all'esigenza di un nuovo grande comune.\nI lavori iniziarono il 9 aprile del 1923 e, la posa della prima pietra, in forma molto semplice, ha avuto luogo il 1\u00ba maggio. Il Leone in pietra della Serenissima Repubblica Veneta del XVI secolo, rinvenuto nello sterro della stessa piazza Garibaldi, fu immurato \u201cper volere del popolo\u201d sulla balaustra della facciata centrale del Municipio.\nGli splendidi lavori di ferro battuto eseguiti dalle Officine Meccaniche Magro &amp; Mencacci di Udine, il prof. Antonio Morocutti, insegnante per 40 anni all\u2019Istituto d\u2019Arte di Venezia, ha eseguito gli affreschi di tutte le stanze, del teatro, della Sala Consigliare, dove la grande tela rappresentante l\u2019esodo, la distruzione e la ricostruzione di Pontebba, \u00e8 considerato uno dei suoi migliori capolavori. \nI lavori del nuovo Palazzo Municipale furono ultimati il 18 giugno del 1924. L\u2019inaugurazione avvenne in forma semplice con la sola benedizione dei locali da parte del Pievano don Boria.\nNel paese vi sono diverse case storiche degne di nota:\nI leoni veneziani - risalenti ai secoli 17\u00b0 e 18\u00b0 - sono bassorilievi scolpiti e inseriti nell'argine destro del torrente Pontebbana nei pressi di piazza Garibaldi (Il leone della Rosta), nella balaustra del palazzo comunale e nel muraglione dell'argine stesso.\nLapide funeraria di \"Severilla\".\n\u00c8 tornata a Pontebba il 12 marzo 2011 la celebre lapide di et\u00e0 romana, scoperta nel 1789 e precedentemente conservata nei Civici Musei di Udine, ora \u00e8 conservata nella Hall del municipio di Pontebba. La lapide \u00e8 formata da un blocco di pietra, del peso approssimativo di kg. 900/1000, sostenuta da quattro robusti piedistalli di ferro. L\u2019iscrizione risulta pi\u00f9 leggibile nella parte superiore, meno incisiva e pi\u00f9 consumata sul lato destro.\nMisura in altezza cm. 119-120, in larghezza cm. 76-78 e lo spessore\u00e8 di cm. 48-53. Pietra in calcare, di colore bianco tendente all\u2019avana, il lato posteriore della lapide \u00e8 grezzo e presenta soltanto tracce di livellamento.\nLa simbologia. Gli elementi simbolici si ricavano dai bassorilievi nelle due parti laterali, sul lato destro \u00e8 scolpita una figura giovanile con tunica, in posizione eretta e sostiene un rotolo spiegato. Le prime lettere dell\u2019epigrafe D.M. \u201cDiis Manibus\u201d, fanno supporre che questa figura, come l\u2019altra, possa rappresentare una divinit\u00e0 e, in tal caso, il Dio \u201cErmes\u201d o \u201cErmete\u201d, araldo di Zeus e accompagnatore delle anime oltretomba.\nLa figura scolpita sul lato sinistro raffigura una giovane ricoperta da una ricca e pieghettata veste, la mano destra trattiene al petto un rotolo o un fascio di spighe, la mano sinistra sostiene in alto uno specchio, un disco o un medaglione.\nIl Ponte - vecchio confine fra Austria e Italia.\nVerso la met\u00e0 del XV\u00b0 secolo Pontebba passa sotto il diretto dominio della Repubblica Veneta. Successivamente, nel XVIII\u00b0 secolo, Pontebba segnava il confine orientale tra la Repubblica Veneta e l\u2019Impero austriaco. La \u201cPontebba Veneta\u201d era divisa dalla \u201cPontebba Imperiale\u201d dal torrente Pontebbana e proprio il ponte segnava il vecchio punto di confine. Pontebba rappresentava un punto strategico di frontiera e commerciale: l\u2019avamposto friulano verso il mondo germanico. Inoltre l\u2019enorme ricchezza boschiva della zona era indispensabile per rifornire i cantieri navali della Serenissima.\nNel corso del 1685 avviene la consacrazione per Pontebba di fregiarsi del titolo di \u201cTerra\u201d che il Senato Veneto concedeva a quelle localit\u00e0 che avevano assunto nel tempo prerogative e titoli di primaria importanza. Un onore che la Serenissima ha concesso a pochi siti.\nNei primi mesi del 1797 l\u2019armata di Napoleone Bonaparte proseguendo l\u2019avanzata in Italia, entr\u00f2 a Treviso il 12 marzo 1797 e da qui inizi\u00f2 la campagna risolutiva contro l\u2019esercito imperiale austriaco comandato dall\u2019arciduca Carlo. Napoleone affid\u00f2 al generale Massena il compito di respingere l\u2019esercito austriaco lungo il Canal del Ferro. Il generale non fall\u00ec l\u2019incarico: dopo aver catturato ben 600 prigionieri entr\u00f2 il 21 marzo 1797 a Pontebba. Pontebba in questa data venne anche saccheggiata. Venuto a conoscenza di tali azioni banditesche, tuttavia, Napoleone ordin\u00f2 che i comandanti di divisione responsabili delle razzie nei villaggi friulani venissero fucilati sul posto.\nLa notte del 17 ottobre 1797, presso la villa Manin di Passariano, i plenipotenziari francesi ed austriaci firmarono il Trattato di Campoformido in esito al quale i confini degli Stati vengono ridisegnati. Fu in base alle disposizioni del Trattato di Campoformido che i confini degli Stati vengono ridisegnati: il Friuli e tutti i territori dell\u2019ex Repubblica di Venezia vennero ceduti all\u2019Austria, mentre i Paesi Bassi Austriaci (Province Belgiche) furono ceduti alla Francia che ottenne il riconoscimento di Repubblica Cisalpina. In sostanza Venezia all\u2019Austria e la Lombardia ai francesi.\nAnche se oggi il confine non esiste pi\u00f9, rimane comunque il ponte sul torrente Pontebbana a testimoniare il limite tra l\u2019abitato di Pontafel e quello di Pontebba che \u00e8 diventato il punto di incontro e non pi\u00f9 di separazione tra due culture all'interno dell\u2019Europa.\nLa sua attuale ubicazione \u00e8 quella d\u2019anteguerra \u201815 \u2013 \u201818. L\u2019attuale ponte, con una carreggiata pi\u00f9 grande, \u00e8 stato ricostruito negli anni \u201850 a seguito del crollo del manufatto precedente. Le prime notizie scritte sulla sua esistenza risalgono al 1442, quando si affida al muratore Giuseppe d\u2019Incaroio, abitante a Pontebba, il suo rifacimento (l\u2019opera verr\u00e0 a costare oltre 2000 ducati). Da sempre punto di confine vigilato, con relative garitte o casermette, ha subito in data imprecisata, comunque anteriore al 1800, uno spostamento verso sud e cio\u00e8 nell'attuale sede.\nIl Ponte, oltre ad esser stato testimone per secoli del passaggio di principi, re e personaggi illustri, fu tra l\u2019altro percorso a piedi da Giosu\u00e8 Carducci, durante una sua breve visita a Pontafel nell'agosto del 1885. La sua funzione, con la fine del I\u00b0 conflitto mondiale, \u00e8 venuta meno essendosi spostato il confine a Coccau.\nRosta Veneziana.\nDurante il dominio della Repubblica di Venezia (1420-1797) la zona della Valcanale - Canal del Ferro era suddivisa in due giurisdizioni: quella veneziana e quella dei vescovi di Bamberga, passata poi per all'impero austriaco. Il villaggio di Pontebba si trovava sul confine veneziano tedesco, il ponte in pietra sul torrente Pontebbana divideva i due villaggi di Pontebba Veneta e di Pontebba Imperiale costituendo, quindi, una postazione strategica; le roste di pietra sul torrente sono le tracce delle imponenti opere difensive realizzate sotto il Governo della Repubblica di Venezia.\nMostre.\n\"Quando Pramollo stava all'equatore\".\nMostra geopantologica: un viaggio nel tempo che vi porter\u00e0 indietro di 300 milioni di anni, verso la fine dell'Era Paleozoica, nel lontano Periodo Carbonifero. Nella mostra troverete spettacolari reperti fossili, capaci di riportare alla luce un ecosistema di 300 milioni di anni fa; pannelli espositivi di grande formato in grado di spiegare senza complicare, di raccontare senza annoiare, con tante immagini, testi sintetici e grafica coinvolgente; spazi multimediali nei quali la realt\u00e0 aumentata, la realt\u00e0 interattiva e le ricostruzioni dinamiche in 3D degli antichissimi ambienti e degli organismi che li popolavano.\nSituato nel piano terreno del Palazzo Municipale: Prezzo biglietti 3,00\u20ac, ridotto 2,00\u20ac (under 65 o gruppi di oltre 10 persone), gratuito per minori di 6 anni.\nOrari: luned\u00ec - chiuso. marted\u00ec, mercoled\u00ec e gioved\u00ec 16:00-18:00; venerd\u00ec, sabato e domenica 10:00-12:00. (Dal 30/09/2021 al 03/12/2021 solo su prenotazione).\n\"Quello che le montagne restituiscono\".\nQuesta mostra avente come finalit\u00e0 la valorizzazione del patrimonio storico - culturale e dei siti legati al primo conflitto mondiale e a promuovere la conoscenza storica in scuole e tramite convegni e manifestazioni. In concomitanza con il centenario dell'inizio della Grande Guerra, il gruppo storico culturale \"Quello che le montagne restituiscono\" ha il piacere di presentare ai turisti e alla popolazione un nuovo progetto, ovvero il ripristino dei manufatti legati al primo conflitto mondiale. L'obbiettivo \u00e8 di proporre al visitatore questi siti come una risorsa naturale e culturale, capace di favorire un turismo alternativo sensibile alla salvaguardia e alla rivalutazione delle testimonianze di storia locale. I manufatti ed i siti interessati dalle opere di restauro e risanamento sono legati al periodo iniziale del conflitto e agli scontri tra esercito Austro-ungarico e Italiano. Situata al piano terra del Palazzo Municipale.\nIngresso gratuito. Orari: temporaneamente chiuso per rinnovo e ampliamento spazi.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune di Pontebba in totale risultano 72.\nLingue e dialetti.\nCome gli altri due comuni della Valcanale (Malborghetto Valbruna e Tarvisio), Pontebba \u00e8 una realt\u00e0 plurilingue in cui, oltre all'italiano, vengono parlati anche il friulano e il tedesco.\nIn realt\u00e0 la situazione linguistica \u00e8 notevolmente mutata nel corso dei secoli. \u00c8 interessante, in particolare, il caso del friulano. Per spiegarlo, \u00e8 necessario riportare alcune particolarit\u00e0 storiche. Prima dell'annessione al Regno d'Italia, sia la frazione di San Leopoldo sia l'odierno quartiere di Pontebba che in tedesco viene chiamato \"Pontafel\" e in friulano \"Puntafel\" (la parte di Pontebba a sinistra del torrente Pontebbana) costituivano due comuni a s\u00e9 stanti - da secoli rientranti nell'area culturale della Carinzia. San Leopoldo si diversificava etnicamente e linguisticamente da Pontafel perch\u00e9 in esso si parlavano sia il tedesco sia lo sloveno (come tuttora in buona parte della Carinzia meridionale), mentre nel secondo era lingua d'uso quasi solamente il tedesco. Sia a San Leopoldo sia a Pontafel, il friulano (prima molto diffuso solo nella parte dell'odierno comune a destra del torrente Pontebbana) \u00e8 cresciuto in presenza solo dopo il 1919 - e ancora di pi\u00f9 dopo l'annessione dei due comuni, prima autonomi, a quello di Pontebba (Pontebba Nuova/Pontafel, 1924; San Leopoldo, 1926) e dopo le Opzioni del 1939. Questi eventi, di fatto, hanno incoraggiato l'immigrazione di famiglie dal resto del Friuli e dell'Italia. Dopo l'italiano in tutto il comune di Pontebba \u00e8, , proprio il friulano la lingua pi\u00f9 diffusa e vitale e ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007. La lingua friulana che si parla a Pontebba \u00e8 contraddistinta da caratteristiche dei sottotipi carnico e centrale.. Il tedesco e lo sloveno oggi sono parlati da una piccola minoranza nella frazione di Laglesie San Leopoldo.\nSan Leopoldo.\nFino a prima delle Opzioni del 1939, a San Leopoldo (slov. \"Lipalja vas\") era correntemente parlato lo sloveno nella variante dialettale del \"diepu\u0161ko\" (linguisticamente afferente allo \"zegliano/ziljsko\", gruppo dialettale dello sloveno parlato in Carinzia). A testimonianza della presenza dello sloveno dialettale come lingua d'uso paesana (ted. \"Umgangssprache\", slov. \"pogovorni jezik\") \u00e8 rimasta la lapide infissa a sinistra della porta d'ingresso della chiesa paesana di S. Gertrude - nella quale, proprio di riflesso al suo status di lingua d'uso paesana, la predicazione veniva officiata in sloveno letterario. Di origine slovena sono anche molti dei nomi \"in vulgo\" delle case locali. Al giorno d'oggi, invece, a San Leopoldo lo sloveno dialettale sopravvive tra pochissimi abitanti. La parte restante, spesso discendente da immigrati nel paese a seguito delle gi\u00e0 citate Opzioni, sembra avere perso memoria storica di questo cambiamento linguistico. Anche in questa frazione, quindi e come gi\u00e0 dicevamo, dopo l'italiano la lingua minoritaria maggiormente parlata \u00e8 il friulano - seguito dal tedesco, che sopravvive un po' meglio dello sloveno.\nTradizioni e folclore.\nFesta della Tae.\nPontebba \u00e8 rimasta l'unica localit\u00e0 della Valcanale in cui si celebra questa festa, chiamata pure festa del \"Cioch\", del \"Puch\" o anche del \"Ploch\", manifestazione che solitamente si svolge nella penultima Domenica di Carnevale. La \"Tae\", ovvero un tronco d'albero normalmente di abete, viene tagliato e abbellito dai giovani del paese per poi farlo sfilare in un preciso percorso che passa per le 88 case che formavano l\u2019antica pontafel e che ora fanno parte del \u201cConsorzio Vicinale di Pontebba Nova Nachbarschaft\u201d, alla fine della sfilata il tronco viene venduto all\u2019asta.\nKrampus.\nOgni anno l'8 dicembre a Pontebba si svolge una sfilata dove i \"Krampus\" giungono accompagnati da tamburi e torce e percorrono le vie della citt\u00e0 assieme a San Nicol\u00f2. La sfilata \u00e8 la maggiore della manifestazione di tutto il Friuli-Venezia-Giulia che richiama oltre 5.000 persone. Terminata la sfilata sono liberi di punire coloro che hanno peccato e i bambini cattivi. Nel 2016 i gruppi partecipanti racchiudevano molteplici nazionalit\u00e0, fra cui spiccavano quelle austriache e slovene, creando cos\u00ec una variet\u00e0 di tradizioni e arricchendo la zona non solo con la presenza di \"Krampus\", ma anche di \"Krampe\".\nSnow Art.\n\u00c8 un festival internazionale di sculture di ghiaccio e di neve, organizzato dal gruppo sportivo \"Val Gleris\". Grandi cubi 3X3X3 metri di ghiaccio e neve vengono posizionati in alcuni angoli del paese e vengono modellati da artisti provenienti da tutto il mondo con l'utilizzo di seghe, pale e scalpelli. Il vincitore viene designato con la votazione dei turisti e degli abitanti del Paese.\nEconomia.\nTurismo.\nPramollo - Nassfeld.\nPontebba si trova ai piedi del comprensorio sciistico Nassfeld-Pramollo, il pi\u00f9 grande comprensorio sciistico della Carinzia (Austria). La nuova pista di Passo Pramollo \u00e8 un anello di 3,75\u00a0km, adatto sia ai principianti sia agli sportivi pi\u00f9 esigenti. Percorrendo la pista si possono ammirare le stupende vette ammantate di neve che separano l'Italia dall'Austria. La quota di partenza \u00e8 a 1.526 m. slm. La quota pi\u00f9 alta \u00e8 a 1.549 m. slm e la quota pi\u00f9 bassa \u00e8 a 1.506 m. slm. La pista da fondo \u00e8 omologata dalla F.I.S.I. per gare di fondo.\nVal Gleris - Aupa.\nLa nuova pista parte dai prati della localit\u00e0 Frattis (Aupa) e si snoda attraverso i boschi della Val Gleris. Scenari e paesaggi unici, che sanno offrire intense emozioni, fanno da cornice a un tracciato che sa mettere alla prova gli sportivi pi\u00f9 allenati. La lunghezza totale del tracciato \u00e8 di 7,5\u00a0km. La quota di partenza \u00e8 a 888 m slm. La quota pi\u00f9 alta \u00e8 a 948 m slm e la quota pi\u00f9 bassa \u00e8 a 859 m slm. L\u2019anello di fondo ha come punti di partenza e di arrivo la sede del nuovo centro di fondo di Aupa, la cui struttura \u00e8 di propriet\u00e0 comunale e al cui interno, oltre a spogliatoi, docce, servizi igienici, sale per la sciolinatura e noleggio di materiale, si trova anche il ristorante \u201cRistoro Alle Sette Picche\u201d. La pista da fondo \u00e8 omologata dalla F.I.S.I. per gare di fondo.\nCiclovia Alpe Adria Radweg.\nIl paese \u00e8 attraversato dalla pista ciclabile Alpe Adria; fa parte di un grande polo ciclabile che porta in Austria, in Slovenia e scende fino alle zone marittime della Regione Friuli Venezia Giulia. Le mete della zona montana sono Tarvisio - Malborghetto Valbruna - Pontebba - Dogna - Chiusaforte - Resiutta - Moggio Udinese - Carnia.\nSentieri.\nSono presenti 12 sentieri, facendo parte del CAI nazionale nonch\u00e9 del CAI di Pontebba:\n- Nr. 430 Aupa - Forcella della Pecora ---- Gruppo montuoso: Gleriis e Alpi Canriche\n- Nr. 432 Val Pontebbana - Sella Aip ---- Gruppo montuoso: Monte Cavallo e Alpi Carniche\n- Nr. 433 Ex Caserma di Finanza - Val Rio Bombaso ---- Gruppo montuoso: Monte Cavallo e Monte Malvuerich\n- Nr. 433-A Conca di Pricot - Localit\u00e0 Panegouz ---- Gruppo montuoso: Monte Cavallo, Monte Malvuerich e Alpi Carniche \n- Nr. 439 Passo Cason di Lanza - Sella Aip ---- Gruppo monsutoso: Creta di Aip e Alpi Carniche\n- Nr. 440 Caseruta - Sella Aip ---- Gruppo montuoso: Creta di Aip, Monte Cavallo e Alpi Carniche\n- Nr. 453 Sella Cereschiatis - Crete dal Cronz ---- Gruppo montuoso: Alpi Carniche\n- Nr. 501 Calvario - Passo Pramollo ---- Gruppo montuoso: Monte Brisiach, Monte Bruca e Alpi Carniche\n- Nr. 523 San Leopoldo - Monte Cit di Dentro ---- Gruppo montuoso: Monte Scinauz e Alpi Carniche Orientali\n- Nr. 601 Pietratagliata - Val Dogna ---- Gruppo montuoso: Monte Schenone, Jof di Dogna e Alpi Giulie\n- Nr. 603 Bagni di Lusnizza - Val Dogna ---- Gruppo montuoso: Alpi Giulie\n- Nr. 605 Malborghetto - Val Dogna ---- Gruppo montuoso: Monte Due Pizzi, Monte Piper e Alpi Giulie\nInfrastrutture e trasporti.\nFerrovie.\nLa citt\u00e0 \u00e8 servita dall'omonima stazione situata sulla ferrovia Udine-Tarvisio.\nPalaghiaccio \"Claudio Vuerich\" o PalaVuerich.\nIl PalaVuerich \u00e8 lo stadio del ghiaccio di Pontebba, in Friuli-Venezia Giulia. Per verificare l'apertura al pubblico verificare sul sito del Palaghiaccio.\nLa struttura fu ultimata nel 2003 per poter ospitare gli incontri di hockey su ghiaccio della XXI Universiade invernale organizzata nella citt\u00e0 di Tarvisio. \u00c8 stata sede degli incontri casalinghi dell'Ice Hockey Aquile FVG, squadra che ha militato nella Serie A e vincitrice della Coppa Italia di Hockey su ghiaccio Anno 2003-2004, dal 2014 ospita gli incontri casalinghi dell'Hockey Club Pontebba Evergreen. Capace di ospitare fino a un massimo di 2 300 spettatori, la struttura \u00e8 intitolata alla memoria di Claudio Vuerich, personalit\u00e0 del mondo hockeistico pontebbano.\nOltre alle partite di hockey su ghiaccio la struttura \u00e8 utilizzata anche per eventi di pattinaggio artistico e di velocit\u00e0.\nSport.\nIce Hockey Aquile FVG.\nStoria.\nDopo molti anni di attivit\u00e0 amatoriale su campi improvvisati, il 22 dicembre 1986 nasce ufficialmente, all'interno della Societ\u00e0 Sportiva Pontebbana, lo Sport Ghiaccio Pontebba. A fianco all'attivit\u00e0 hockeistica, ancora dilettantistica, si vanno affiancando le attivit\u00e0 di pattinaggio artistico e velocit\u00e0.\nManca tuttavia uno stadio del ghiaccio, la cui costruzione comincer\u00e0 nel 1990 ed andr\u00e0 avanti a lungo, per lotti successivi.\nL'inaugurazione dell'impianto nell'attuale conformazione risale al 12 dicembre 2002, dopo i lavori di ristrutturazione dovuti alle Universiadi di Tarvisio del 2003.\nLa squadra, meglio nota con il soprannome di Pontebba Aquile, ha conquistato la prima promozione nella massima serie al termine della stagione 2005/2006, dopo la finale contro l'Hockey Club Merano. Nella sua prima stagione in serie A ha chiuso al penultimo posto, ma dopo aver terminato la stagione regolare al sesto. Nella stagione 2007/08 la squadra ha raggiunto la finale di Coppa Italia, vincendola per 4-1 contro l'HC Alleghe. Il 20 settembre, contro i campioni d'Italia dell'HC Bolzano, ha disputato quindi la Supercoppa Italiana, che \u00e8 stata per\u00f2 vinta dalla squadra alto-atesina.\nNel 2010 la squadra \u00e8 stata tra i fondatori della Polisportiva Udinese cambiando nome in Ice Hockey Aquile Friuli Venezia Giulia.\nTuttavia la stagione seguente (2011/12) la squadra \u00e8 stata a forte rischio iscrizione al massimo campionato, iscrizione che \u00e8 avvenuta in extremis con la squadra allestita a inizio stagione senza aver potuto disputare la preparazione n\u00e9 alcuna amichevole estiva. Nonostante questo handicap la squadra ha chiuso la regular season piazzandosi sorprendentemente al terzo posto.\nL'anno seguente (2012/13) si \u00e8 aperto con gli stessi dubbi sull'iscrizione della societ\u00e0 al massimo campionato, dubbi che sono stati fugati pochi giorni prima della chiusura delle iscrizioni al torneo di serie A. Tuttavia, anche per l'abbandono di diversi giocatori stranieri durante la stagione a causa dei problemi economici della societ\u00e0, la squadra non ha saputo ripetere le buone prestazioni dell'anno precedente ed ha terminato la stagione regolare all'ultimo posto, non riuscendo cos\u00ec a centrare i playoff scudetto. La squadra, dopo lo spareggio salvezza contro il Fassa (classificatosi al penultimo posto) ha perso tutte le partite della serie ed \u00e8 cos\u00ec stata retrocessa in serie A2.\nPer il perdurare delle gravi difficolt\u00e0 finanziarie nella stagione 2013-14 la squadra non si iscrisse al massimo campionato (la squadra ne aveva facolt\u00e0, nonostante la retrocessione patita l'anno precedente, a seguito della riforma dei campionati) ma non si iscrisse nemmeno al campionato di serie A2 n\u00e9 a quello di serie B ed opt\u00f2 invece per l'iscrizione nella lega regionale della Carinzia (la K\u00e4rntner Elite Liga), quarto livello del campionato austriaco, dove si era iscritta anche un'altra squadra italiana, l'HC Toblach Dobbiaco.\nNel febbraio 2014 la societ\u00e0 viene dichiarata fallita e il prosieguo nel campionato regionale austriaco \u00e8 considerato a rischio. Nonostante ci\u00f2, nel mese di marzo i friulani riusciranno a chiudere la stagione con la salvezza, arrivata dopo lo spareggio per la promozione/retrocessione tra Division 1 e 2 contro l'HCP Pubersdorf (vincitore del Gruppo Est della Division 2). Le aquile vinceranno la gara di andata per 8-4 (prima e unica vittoria di tutta la stagione) e perderanno il match di ritorno per 7-5, rimanendo in Division 1 grazie alla miglior differenza reti. Saranno comunque le ultime velleit\u00e0 per la squadra friulana.\nColori sociali.\nLa squadra ha cambiato pi\u00f9 volte livrea. Fino all'approdo in serie A2 (2004-2005), la squadra vestiva in rosso, con innesti bianchi e blu. Successivamente fu scelta una casacca bianca ed azzurra. Con l'inizio del sostegno ufficiale della regione Friuli-Venezia Giulia furono adottati i colori della bandiera, il giallo ed il blu. L'ultima modifica c'\u00e8 stata con l'ingresso nella Polisportiva Udinese, con l'adozione del bianconero.\nHockey Club Evergreen Pontebba.\nStoria.\nLa squadra nacque di fatto nel 2012 ad opera di alcuni appassionati locali, con l'intento di riunire i giocatori del paese di Pontebba. Sar\u00e0 tuttavia nell'estate del 2013 che i giocatori fonderanno la societ\u00e0, denominandola \"evergreen\", cos\u00ec chiamata per sottolineare il fatto che si trattava di un team che comprendeva giocatori non pi\u00f9 giovani, ma decisi a far nascere una nuova realt\u00e0 hockeystica nel piccolo centro friulano. L'HC Pontebba Evergreen infatti, a partire dalla successiva stagione 2014-2015 rimarr\u00e0 l'unico club di Pontebba, dopo che le Aquile FVG, storico club di Pontebba, chiuderanno l'attivit\u00e0. Il nuovo sodalizio inizier\u00e0 la sua prima stagione hockeystica partecipando proprio ai campionati dilettantistici carinziani, torneo cui s'erano iscritte l'anno precedente le Aquile FVG, dopo i numerosi problemi finanziari che le avevano costrette ad abbandonare il campionato italiano per migrare nel pi\u00f9 vicino (e meno dispendioso) campionato dilettantistico austriaco.\nAl terzo campionato oltre confine, la squadra friulana vince il torneo di Unterliga West, grazie alla doppia vittoria per 8-1 in casa al PalaVuerich e per 4-3 in trasferta nel palazzetto degli austriaci dell'EHC Oberdrauburg.\nHockey Ghiaccio Pontebba - Under.\nStoria.\nLa societ\u00e0 Hockey Ghiaccio Pontebba, costituita nel 2013, \u00e8 affiliata alla \u201cFederazione Italiana Sport del Ghiaccio\u201d F.I.S.G. nella specialit\u00e0 del Hockey su Ghiaccio. L\u2019attivit\u00e0 si svolge presso il Palaghiaccio \u201cClaudio VUERICH\u201d di Pontebba. Partecipa agli incontri del Campionato Nazionale promosso dalla FISG e dalla LIGH (Lega Italiana Hockey Ghiaccio) nelle varie categorie dalla Under 8 alla Under 14.\nArtistico Ghiaccio Pontebba.\nL'Artistico Ghiaccio Pontebba \u00e8 un'associazione sportiva legalmente costituita nell'ottobre 1988 con sede in Pontebba (UD), ha come fine la pratica e l'incremento delle attivit\u00e0 dilettantistiche promosse dalla F.I.S.G. (Federazione Italiana Sport del Ghiaccio) con la quale \u00e8 regolarmente affiliata nella sezione pattinaggio di figura. Tale fine viene attivato attraverso la promozione, la formazione di atleti e di squadre per la partecipazione a gare sportive, l'organizzazione di corsi e manifestazioni sportive del ghiaccio e non.\nGruppo Sportivo Dilettantistico Val Gleris.\nL\u2019attivit\u00e0 del gruppo si concretizza, tramite i propri tesserati, nella partecipazione a competizioni sportive di sci nordico e di corsa in montagna. Cura l'organizzazione di corsi di nordic walking e di sci di fondo.\nS. S. D. Pontebbana.\nLa squadra sportiva dilettantistica Pontebbana \u00e8 la squadra di calcio del paese di Pontebba fondata nel 1948. Milita nel campionato carnico Prima Categoria della Regione Friuli Venezia Giulia."}
{"id": "35626", "revid": "124706218", "url": "https://it.wikipedia.org/wiki?curid=35626", "title": "Porpetto", "text": "Porpetto (\"Porp\u00eat\" in friulano) \u00e8 un comune italiano di abitanti del Friuli-Venezia Giulia.\nDista 25\u00a0km da Udine, \u00e8 situato il casello autostradale dell'autostrada A4 Torino-Trieste.\nStoria.\nA Porpetto sorgeva un antico castello (di cui rimane una mappa conservata nell'Archivio di Stato di Venezia) che nella seconda met\u00e0 del XII secolo veniva assegnato a Volrico de Castello di Caporiacco, lo stesso che in un documento del 1186 veniva denominato \"de Porpedo\".\nVolrico doveva essere un personaggio influente in quanto l'imperatore Federico II lo fa oggetto di una lettera in cui lo prega di intercedere in suo favore presso il Patriarca di Aquileia. L'imperatore Federico II di Svevia, il 17 febbraio 1221 dichiara Volrico ed i suoi figli feudatari liberi.\nIl castello subisce nel tempo attacchi e distruzioni fino ad essere completamente raso al suolo per ordine del patriarca Nicol\u00f2 di Lussemburgo, con lo scopo di vendicare l'assassinio suo predecessore patriarca Bertrando, avvenuto nel 1350, nelle campagne di San Giorgio della Richinvelda. Giovanni Francesco di Castello, allora domino di Castel Propeto, viene infatti accusato di aver partecipato alla congiura ordita dai conti di Gorizia e viene decapitato.\nIl maniero ricostruito nel 1386 nel 1509 venne incendiato in seguito agli assalti dell'imperatore di Germania. Nel 1514 venne riconquistato dai Veneti ma lo stesso anno venne di nuovo dato alle fiamme dagli Imperiali.\nIn base alla pace di Worms (1521) Castelporpetto fu assegnato all'Austria che conferm\u00f2 l'investitura agli antichi signori.\nQuesti sedevano nel parlamento Friulano e nella Dieta degli stati di Gorizia e Gradisca. Essi godevano inoltre della giurisdizione su Cordenons, Villalta, Invillino, Tarcento, Carlino e numerose ville annesse.\nIl castello fu tenuto in efficienza sino a tutto il '500, ma nelle guerre con gli Asburgo fu preso dai Veneti (1615).\nLa rocca (presente nello stemma comunale) venne invece distrutta intorno al 1617 dai veneziani i quali ne riutilizzarono le pietre per la costruzione della fortezza di Palmanova.\nI suoi signori, i \"di Castello\", poi conosciuti esclusivamente come conti Frangipane, si stabilirono nella villa di Castelporpetto, costruita intorno alla fine del 1600 (nell'attuale localit\u00e0 Castello di Porpetto) dal conte Nicol\u00f2 Frangipane.\nIl paesino di Porpetto non possiede numerosi documenti su quella che \u00e8 la sua storia, ma, anche se rari, ce ne sono. Rovine, edifici sono presenti in tutta la zona, soprattutto di \"Bande di l\u00e0\".\nSimboli.\nLo stemma del Comune di Porpetto \u00e8 stato concesso con decreto del presidente della Repubblica del 15 marzo 1951.\nSociet\u00e0.\nLingue e dialetti.\nA Porpetto, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Porpetto rientra fra le varianti appartenenti al friulano centro-orientale ed \u00e8 caratterizzata nella pronuncia dall'uso della Z al posto della C.\nSport.\nCalcio.\nLa squadra di calcio della citt\u00e0 \u00e8 l\"'A.S.D. Porpetto\" che milita nel girone C friulano di 3\u00aa Categoria. \u00c8 nata nel 1924. I colori sociali sono il giallo ed il rosso.\nCanoa Polo.\nLa squadra di canoa polo della citt\u00e0 \u00e8 il KFC (Kayak Fiume Corno).\nTorneo dai Borcs.\nOgni anno, nel mese di luglio, le contrade e i borghi del comune di Porpetto si sfidano in un suggestivo torneo di calcio a 5 presso \"Il Pala\", un campo di cemento situato al centro del paese. Particolari sono le porte, dalla forma stretta e allungata. L'attuale presidente dell'associazione \" Grun TDB\" \u00e8 Enzo Pez."}
{"id": "35627", "revid": "1543377", "url": "https://it.wikipedia.org/wiki?curid=35627", "title": "Montanera", "text": "Montanera (\"Montanera\" in piemontese) \u00e8 un comune italiano di 716 abitanti della provincia di Cuneo in Piemonte. \u00c8 situata a circa 15 chilometri da Cuneo e 14 chilometri da Fossano. L'altitudine media del comune \u00e8 di 427 metri s.l.m.\nStoria.\nMontanera fu fondata dai monaci di Valcasotto all'inizio del 1200. Il primo nucleo di case circondava la preesistente cappella di Madonna Assunta, popolarmente chiamata Madonna Lunga. Il nome del paese \u00e8 presente in alcuni documenti datati 1240-1241 della Certosa di Valcasotto associato alla dicitura \"Locus dicitur praedialis\", che significa \"raggruppamento di cascine\". Intorno agli anni 1360 fu distrutta da una banda di soldati di ventura, detta Compagnia Bianca, che invase tutti i territori circostanti. Nel 1424 il paese tornava in vita su volont\u00e0 di Cuneo. Il nuovo centro abitato sorse nell'area poi chiamata \"Villa\", un luogo pi\u00f9 sicuro e facile da difendere in quanto a ridosso del fiume Stura.\nTra gli anni 1619 e 1621 Montanera fu affidata in feudo, insieme alla vicina Castelletto Stura, ad Amedeo Ponte Conte di Scarnafigi dal Duca di Savoia Carlo Emanuele I.\nInsieme a Cuneo e le zone vicine, il paese nel 1796 fin\u00ec sotto giurisdizione francese con al potere Napoleone.\nDal 1851 era presente una scuola femminile e maschile. Dal 1865 fu offerto un servizio giornaliero di vettura a cavalli verso Cuneo, rendendo possibili gli spostamenti della popolazione, successivamente fu ampliato aggiungendo come mete anche Fossano e Mondov\u00ec. Per quanto riguarda i trasporti fluviali, per raggiungere Murazzo, situato sulla riva opposta del fiume, il comune nel 1813 ricevette un traghetto dal governo francese.\nDa un atto parlamentare della Camera dei Deputati della XVI Legislatura risalente al 6 febbraio 1890 sotto la presidenza di Bancheri si evince che si discusse sulle condizioni del paese, minacciato dall'azione del fiume Stura che corrodeva lentamente le rive su cui era situata Montanera, descritta in \"Condizioni disgraziate\". Il rapporto tra il paese e il fiume \u00e8 sempre stato di odio e amore, tanto che se si confronta una mappa delle abitazioni del 1786 con quella attuale, si nota che sono scomparse 20 case a causa delle frane provocate da Stura.\nGli ultimi marchesi di Montanera furono i Tapparelli d'Azeglio, tra i quali va menzionato il grande letterato Massimo d'Azeglio.\nMonumenti e luoghi di interesse.\nMonumento ai caduti in Nassiriya.\nNei giorni 2-3 maggio 2015 Montanera ha festeggiato il 100\u00ba anniversario della Prima Guerra Mondiale e il 70\u00ba anniversario della fine della Seconda Guerra Mondiale, ospitando un raduno degli Alpini di Mondov\u00ec, per inaugurare il Monumento ai caduti di Nassiriya, un\u2019opera scultorea dell'artista Michelangelo Tallone di Paesana, per ricordare gli ultimi caduti in missione di Pace a Nassiriya. \nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Montanera sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35628", "revid": "1516566", "url": "https://it.wikipedia.org/wiki?curid=35628", "title": "Montelupo Albese", "text": "Montelupo Albese (\"Montluv\" in piemontese) \u00e8 un comune italiano di 485 abitanti della provincia di Cuneo in Piemonte.\nStoria.\nSimboli.\nLo stemma del Comune di Montelupo Albese \u00e8 stato concesso con decreto del presidente della Repubblica del 7 gennaio 2010.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Montelupo Albese sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune fa parte dell'Unione dei comuni Colline di Langa e del Barolo e della Associazione Nazionale Citt\u00e0 del Vino."}
{"id": "35629", "revid": "1862310", "url": "https://it.wikipedia.org/wiki?curid=35629", "title": "Montemale di Cuneo", "text": "Montemale di Cuneo (\"Montomal\" in piemontese, \"Mountomal\" in occitano) \u00e8 un comune italiano di 228 abitanti della provincia di Cuneo in Piemonte. Il comune di Montemale si trova a un'altezza di 961 m s.l.m. sulla propaggine montuosa che separa le valli Maira e Grana sottostanti; l'abitato \u00e8 dominato da un imponente castello ricostruito nel 1936 dopo secoli di abbandono.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nDi Montemale si hanno notizie fin dal 1098, quando Rodolfo, signore del luogo, e la moglie Richelda donarono alcuni possedimenti al monastero di Savigliano. Nel 1170 i Montemale divennero vassalli dei Marchesi di Saluzzo espandendo i loro possedimenti anche su Vottignasco e parte della citt\u00e0 di Saluzzo dove abitarono per un lungo periodo. Il marchese Enrico di Busca, nel 1244, fece omaggio di quanto possedeva in territorio di Montemale al Comune di Cuneo, mentre nel 1265 il marchese di Saluzzo, Tommaso I, cedette Montemale al Conte di Provenza.\nIl 20 marzo del 1281 Tommaso I stipul\u00f2 un trattato con i Marchesi di Busca i quali si assoggettarono a Saluzzo. Il trattato fu visto dai cuneesi come una rivendicazione dei territori di Montemale e Dronero. Nello stesso anno i cuneesi conquistarono Dronero e Montemale. Gli ultimi membri della famiglia dei Montemale a regnare furono Giovanni e Giacomo, cacciati dopo essersi alleati a Manfredo signore di Card\u00e8. \nIl marchese di Saluzzo Federico II, in seguito all'alleanza dei Montemale con i Provenzali, tolse loro il feudo unendolo a quelli di Monterosso, Valgrana e Pradleves e dandoli a suo fratello Eustachio di Saluzzo nel 1384; i Montemale furono costretti a lasciare il loro feudo e a trasferirsi a Cuneo. Il paese da allora fu legato alle sorti del Marchesato di Saluzzo fino all'avvento della dominazione dei Savoia.\nDurante la Seconda Guerra Mondiale il castello di Montemale fu adibito a centro di prigionia per gli ufficiali dell'esercito jugoslavo fatti prigionieri dal Regio Esercito durante l'invasione della Jugoslavia, iniziata il 6 aprile 1941.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Valli Grana e Maira."}
{"id": "35630", "revid": "944090", "url": "https://it.wikipedia.org/wiki?curid=35630", "title": "Monterosso Grana", "text": "Monterosso Grana (\"Montross\" in piemontese, \"Bourgat\" in occitano) \u00e8 un comune italiano di abitanti della provincia di Cuneo in Piemonte. Si trova in Valle Grana.\nGeografia.\nIl territorio comunale si estende per 42,22 km\u00b2 al centro della Valle Grana con altitudini comprese fra 700 e 2000 ; fino ai 900 m si trovano boschi di castagno, mentre pi\u00f9 in alto vi sono pascoli utilizzati dalle mandrie che producono il latte per il formaggio Castelmagno. Le vette pi\u00f9 alte sono costituite dai monti Pervou, Grum e Bram, al confine con la Valle Stura.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nSimboli.\nLo stemma del comune di Monterosso Grana \u00e8 stato concesso con regio decreto dell'8 febbraio 1937.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Valli Grana e Maira."}
{"id": "35631", "revid": "1862310", "url": "https://it.wikipedia.org/wiki?curid=35631", "title": "Monteu Roero", "text": "Monteu Roero (\"Mont\u00e8j\" in piemontese) \u00e8 un comune italiano di abitanti della provincia di Cuneo in Piemonte. Fa parte della delimitazione geografica del Roero. \u00c8 il quarto comune pi\u00f9 a nord della provincia di Cuneo. Situato a 395 m s.l.m., \u00e8 il comune pi\u00f9 elevato del territorio del Roero.\nStoria.\nAnticamente il sito veniva chiamato \"Monte Acuto\" (\"Mons Acutus\" in latino).\nNel 1041 l'imperatore Enrico III lo concesse al vescovo di Asti, che un secolo dopo lo cedette al conte Guido di Biandrate, che fece costruire il primo castello. Il conte Guido divise le proprie terre in parti uguali tra tutti i figli: al primogenito toccarono le terre dell'astigiano, tra le quali il feudo di Monte Acuto.\nI Biandrate tennero Monte Acuto in feudo per circa tre secoli, fino al 1299, quando, sconfitti da Asti, vendettero il castello ai Roero (o Rotari) per 48.000 fiorini. L'acquisto venne riconosciuto ed approvato dal vescovo di Asti.\nIl 2 novembre 1299 i Roero entrarono in possesso di feudi di Santo Stefano e di Monte Acuto, che prese il nome di \"Mons Acutus Rotarianum\" e successivamente di \"Monteu Roero\".\nIl castello fu costruito dai Roero ai primi del XV secolo sui resti di quello dei Biandrate.\nPer via ereditaria il feudo pass\u00f2 a numerose altre famiglie: il 3 luglio 1784 fu ceduto a Vittorio Amedeo III di Savoia.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Monteu Roero sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nLe risorse principali sono soprattutto la coltivazione della vite, con produzione di Nebbiolo, Arneis e Barbera, e la raccolta delle castagne; sono diffuse anche le coltivazioni degli ortaggi (asparagi e piselli), delle fragole e delle pesche. Altre fonti di reddito sono l'allevamento del bestiame e il commercio del legname.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35632", "revid": "1862310", "url": "https://it.wikipedia.org/wiki?curid=35632", "title": "Montezemolo (Italia)", "text": "Montezemolo (\"Monzemo\" in piemontese) \u00e8 un comune italiano di 228 abitanti della provincia di Cuneo in Piemonte.\nGeografia fisica.\nIl comune si trova sulla convergenza tra le valli di tre affluenti del Tanaro: Cevetta, Belbo e Bormida (fiume), al confine con la Liguria. Il capoluogo \u00e8 situato ad una quota di 750 metri sul livello del mare. Nel territorio comunale nasce il Belbo. Parte del comune ricade nella Riserva naturale delle Sorgenti del Belbo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nMontezemolo faceva parte della comunit\u00e0 montana Alto Tanaro Cebano Monregalese. L'ente \u00e8 stato soppresso, insieme alle altre comunit\u00e0 montane del Piemonte, con la Legge regionale 28 settembre 2012, n. 11.\nEconomia.\nA Montezemolo tra le attivit\u00e0 economiche hanno notevole importanza l'allevamento e l'agricoltura."}
{"id": "35633", "revid": "1862310", "url": "https://it.wikipedia.org/wiki?curid=35633", "title": "Monticello d'Alba", "text": "Monticello d'Alba (\"Montisel\" in piemontese) \u00e8 un comune italiano di abitanti della provincia di Cuneo in Piemonte. Fa parte della delimitazione geografica del Roero.\nGeografia fisica.\nMonticello d'Alba \u00e8 situato sulla sponda sinistra del Tanaro, nel territorio del Roero, ad 11\u00a0km dalla citt\u00e0 di Alba.\nStoria.\nLa storia del comune si lega strettamente alla famiglia Roero, che ebbe in feudo Monticello dal 1376 e che vi fece costruire il castello, tuttora esistente e abitato, che ancora lo sovrasta (il maniero \u00e8 inserito nel circuito dei \"Castelli Aperti\" del Basso Piemonte).\nLe origini del borgo sono da far risalire agli antichi romani. Scarseggiano le informazioni relative all'alto medioevo, mentre si sa che dal 1241 il paese passa dalla protezione del vescovo di Asti a quella della famiglia Malabaila.\nNel 1250 il borgo venne distrutto in seguito alle guerre tra Alba e Asti, venendo poi ricostruito in occasione del passaggio ai Roero, avvenuto nel 1376 per volere del papa Gregorio XI.\nMonumenti e luoghi d'interesse.\nIl castello di Monticello d'Alba.\nIl castello di Monticello d'Alba sorge su di un piccolo monte, a circa 400 metri di altezza, da cui il nome al paese e quindi al castello. Nel XII secolo dovette esistere una fortificazione sul colle di Monticello perch\u00e9 se ne ha menzione nel Codex Astensis.\nNel 1348, come si \u00e8 visto prima, il castello passa ai Malabaila che lo potenziarono molto. All'inizio del Quattrocento esso era comunque molto rovinato cosicch\u00e9 i Roero dovettero apportarvi diversi restauri, munendolo anche di nuove difese, di spalti, di torri e di caditoie che gli diedero il ferrigno aspetto attuale.\nAll'inizio del Seicento sar\u00e0 Onorato Roero, gentiluomo di camera di Carlo Emanuele II di Savoia, a predisporre delle modifiche alla parte interna della costruzione per migliorarne l'abitabilit\u00e0.\nAltri lavori verranno poi decisi da Laura Damiani di Priocca, moglie di Bernardo Francesco Roero, nel 1706.\nMa la trasformazione pi\u00f9 importante \u00e8 quella voluta nel 1787 per il matrimonio di Francesco Gennaro Roero, tenente generale, gran croce e gran maresciallo dell'ordine dei santi Maurizio e Lazzaro e vicer\u00e9 di Sardegna, con la marchesa Paola del Carretto di Gorzegno. Di questa trasformazione, iniziata nel 1785, venne incaricato Carlo Emanuele Rangone di Montelupo, comandante delle milizie albesi.\nDel Rangone, architetto e disegnatore, non si hanno che scarse notizie, tra le quali quella che fu l'autore del campanile della chiesa parrocchiale di Alba. Suo \u00e8 il progetto della scala doppia costruita intorno alla torre rotonda, successivamente eliminata a causa di un terremoto nel 1881. Il progetto porta la data del 1787 e la sua firma. La scala era di gusto barocco, con nicchie ovali e riquadri in stucco lungo le rampe: il Rangone voleva dare al castello uno scalone importante, scenografico, che mostrasse con solennit\u00e0 la magnificenza della casata.\nSempre in occasione di questi lavori si procedette a togliere tutti gli elementi difensivi come il ponte levatoio, ostruendo cos\u00ec il fossato e costruendovi un giardino; al primo piano si aprirono grandi finestre rettangolari, al secondo piano si realizza la galleria di Diana (affrescata dai fratelli Galliari), mentre gli ultimi due piani furono volutamente esclusi dai restauri; la collina venne sbancata e terrazzata per l'allestimento di giardini pensili ora scomparsi. In questo modo il castello acquist\u00f2 l'aspetto di una dimora di campagna. Ci\u00f2 che sicuramente si deve riconoscere al Rangone \u00e8 di aver fatto queste trasformazioni senza alterare l'aspetto originale della costruzione.\n\u00c8 poi del 7 ottobre 1827 il progetto dei giardini che l'architetto-giardiniere-ingegnere idraulico Saverio Kurten (Buhl, 1811), gi\u00e0 autore del parco del castello di Racconigi nel 1820, realizz\u00f2 su ordine del conte Francesco Gennaro Roero.\nIn ossequio alla tradizione romantica inglese della prima met\u00e0 dell'Ottocento, egli si dedica esclusivamente alla progettazione di giardini puntando sulla bellezza della natura pura e semplice, sfruttando le qualit\u00e0 del paesaggio esistente.\nIl \u201cJardin moderne angloise\u201d racconta come il Kurten abbia saputo sfruttare tutta l'estensione della propriet\u00e0 per rendere le passeggiate pi\u00f9 lunghe e piacevoli. I sentieri, tortuosi e irregolari, sono l'elemento dominate. Essi si allargano in tante direzioni per dare respiro e consentire l'apertura di piazzole con laghetti e belvedere.\nSociet\u00e0.\nStranieri.\nSecondo i dati Istat al 31 dicembre 2017, i cittadini stranieri residenti a Monticello d'Alba sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nDal 1988 Monticello \u00e8 gemellato con il paese di Sastre Ortiz in provincia di Santa Fe in Argentina, dove nel secolo scorso erano emigrati diversi monticellesi e dove tuttora si ritrovano i cognomi del paese.\nNel 2014 \u00e8 stato celebrato il 25\u00ba anniversario di questo gemellaggio con l'arrivo in paese di alcune persone di Sastre.\nSport.\nA Monticello d'Alba si pratica il gioco della pallapugno (pi\u00f9 conosciuto come pallone elastico). La societ\u00e0 Polisportiva Monticellese milita in diversi campionati giovanili e nel massimo campionato di serie A. La squadra di Monticello \u00e8 stata per due volte campione d'Italia con il suo capitano Alberto Sciorella. Anche nelle categorie giovanili per due volte la Polisportiva Monticellese ha conquistato il titolo di campione d'Italia con il suo capitano Massimo Vacchetto."}
{"id": "35634", "revid": "123853612", "url": "https://it.wikipedia.org/wiki?curid=35634", "title": "Mont\u00e0", "text": "Mont\u00e0 o Mont\u00e0 d'Alba (\"La Mont\u00e0\" in piemontese) \u00e8 un comune italiano di abitanti della provincia di Cuneo in Piemonte; fa parte della delimitazione geografica del Roero. \u00c8 il secondo comune situato pi\u00f9 a nord della provincia cuneese, dopo Ceresole d'Alba.\nStoria.\nIl primo nucleo risale intorno all'anno 1000 nella parte alta del paese, mentre la restante parte del centro storico risale al 1200.\nAll'epoca il territorio del comune comprendeva altri villaggi come \"Turriglie\" (l'attuale San Vito)\n\"Desaja\", ai confini di Santo Stefano Roero \"Morinaldo\", verso Canale e \"Tuerdo\", sotto Ghioni.\nCon la sconfitta dei conti di Biadrate nel 1254, questi centri vennero distrutti. Gli abitanti si trasferirono e intorno al castello costruirono nuovi nuclei separati e chiusi. Successivamente fu eretta la torre civica e la chiesa sul bricco di San Michele.\nCol passare dei secoli si occuparono gli ampi spazi fra i nuclei portando cos\u00ec all'attuale centro storico.\nIl nome si fa risalire alla salita al castello, particolarmente disagevole e chiamata perci\u00f2 \"Montata Fangi\" (salita del fango).\nMonumenti e luoghi d'interesse.\nIl castello.\nIl castello si trova nella parte pi\u00f9 alta del paese.\nFu costruito nel 1263 dai Roero e fu completamente rifatto dagli Isnardi. Nel 1544 castello fu saccheggiato dalle truppe del Vasto e nel\n1691 da 5000 francesi che ne incendiarono una parte.\nIl castello ha una sua torre all'interno sono ancora presenti gli affreschi e le prigioni.\nOggi il castello \u00e8 di propriet\u00e0 privata.\nSantuario dei Piloni.\nPoco fuori dell'abitato di Mont\u00e0, in direzione di Santo Stefano Roero si trova il Santuario dei Piloni la cui denominazione deriva dalla presenza nei pressi del santuario di tredici cappelle (\"piloni\") ornate da statue in gesso che si snodano nei boschi componendo una \"Via Crucis\", sino ad arrivare alla cappella del Santo Sepolcro nel punto pi\u00f9 elevato dell'altura, secondo un disegno artistico e paesaggistico riconducibile alla tipologia dei Sacri Monti.\nSorge sui resti di un luogo di culto di origine romana dedicato al culto della dea Diana, da qui il nome della valle sottostante \"Valdiana\".\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Mont\u00e0 sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nMont\u00e0 \u00e8 servita dai bus del GTT della linea Torino Alba che passano ad orari prestabiliti in base alla stagione (estiva o Invernale).\nAl mattino (h.7,00) il servizio viene incrementato con altri bus che partono da Mont\u00e0 per consentire agli studenti di raggiungere le scuole superiori ad Alba.\nA Mont\u00e0 passano anche le navette per gli operai della Fiat Mirafiori e della Ferrero.\nSport.\nCalcio.\nLa squadra di calcio locale si chiama Polisportiva Montatese che gioca in Promozione nello Stadio comunale \"Beppe Valsania\" (m 100x60) che ha la capienza di circa 150-200 posti a sedere (non numerati) di cui un centinaio in tribuna coperta. La maglia della Polisportiva Montatese \u00e8 blu e gialla a strisce verticali. \nPallavolo.\nNella Polisportiva Montatese \u00e8 molto importante anche il settore pallavolistico femminile che ha i colori sociali giallo e blu e che nella stagione 2020/21 partecipa al campionato di Serie D.\nTrekking.\nOltre 35\u00a0km di rete sentieristica, in parte adatta anche alle mountain bike, con diversi gradi di difficolt\u00e0 gestiti dall'Ecomuseo delle Rocche del Roero.\nMountain bike.\nUn centro attrezzato per lo sport all'aria aperta, pump truck, partenza per escursioni in MTB, possibilit\u00e0 di lavaggio biciclette."}
{"id": "35635", "revid": "76069", "url": "https://it.wikipedia.org/wiki?curid=35635", "title": "Morozzo", "text": "Morozzo (\"Moross\" in piemontese) \u00e8 un comune italiano di abitanti della provincia di Cuneo in Piemonte. Si trova presso la confluenza tra il Pesio e il Brobbrio.\nStoria.\nLe pi\u00f9 antiche notizie su Morozzo provengono da alcuni reperti romani custoditi al museo civico di Cuneo, grazie ai quali si ipotizza una fondazione ligure e successivamente romana. Il paese sorse su un \"bricchetto\" (piccola collina) sulle rive del torrente Brobbio e in epoca romana fu sede di un fortilizio; nei secoli medievali divenne centro nevralgico del potere che Morozzo esercitava sul suo contado, esteso dalle \"Frabose\" (i centri abitati di Frabosa Soprana e Frabosa Sottana) fino al fiume Stura di Demonte. Nel 1200 inizi\u00f2 per Morozzo una lunga serie di lotte con le nascenti citt\u00e0 di Cuneo e Mondov\u00ec in quanto alleata con il potente vescovo d'Asti. Morozzo sub\u00ec successivamente il dominio degli Angi\u00f2 e successivamente entr\u00f2 nell'orbita dei Savoia. Morozzo cambi\u00f2 diverse volte nome: dall'antico nome di Antibo a Morotio e a Moroty durante Napoleone, oggi si suppone che il nome Morozzo le fosse stato attribuito durante le invasioni saracene.\nMonumenti e luoghi d'interesse.\nArchitetture religiose.\nSantuario del Bricchetto.\nPiccolo santuario affacciato sul torrente Brobbio in una posizione panoramica. La piccola chiesa \u00e8 ci\u00f2 che resta della pi\u00f9 grande chiesa del castello ivi presente nel medioevo. Nel 1491 fu affrescata da un noto pittore locale tal Giovanni Mazzucco che dot\u00f2 la chiesa di un ben conservato ciclo pittorico sulla vita della Madonna. Nel XIX la piccola cappella \u00e8 stata ingrandita e nel 1903 \u00e8 stata dichiarata santuario. \nNelle cripte si trovano le tombe dei marchesi di Pamparato proprietari del castello poco distante.\nCappella di Santo Stefano.\nPosta poco fuori dall'abitato, questa cappella conserva un ciclo pittorico risalente al XV secolo coperto dalla calce utilizzata come disinfettante dopo che la chiesa fu usata come lazzaretto.\nConventi.\nMorozzo era circondata da quattro conventi: il priorato di san Biagio e il convento femminile di Pogliola (non pi\u00f9 esistente) ricadono nel comune di Mondov\u00ec mentre quello di San Quirico (Rocca de' Baldi) e l'odierna cascina Fabbrica sono diventate aziende agricole.\nCappella di san Grato.\nPiccola cappella verso Borgo Rosso chiusa da decenni al culto.\nChiesa di san Rocco.\nConfraternita costruita nel XIX secolo era la sede delle corporazioni religiose sciolte negli verso le met\u00e0 del secolo scorso, dopo decenni di abbandono viene ora usata sia per il culto che per eventi pubblici.\nArchitetture civili.\nCastello dei marchesi Cordero di Pamparato.\nResidenza di campagna dei marchesi Cordero \u00e8 un esempio di villa di campagna del XVIII secolo caratterizzata dalla sua maestosit\u00e0 e dalle linee severe e tonalit\u00e0 rosso cupo. Dopo decenni di completo abbandono, dal 2010 sono iniziati i lavori di restauro che lo hanno portato alla forma originale.\nPalazzo Cordero di Montezemolo.\nEsempio di barocco piemontese sito nel centro del paese oggi \u00e8 di propriet\u00e0 privata e quindi non visibile al pubblico. Conserva un oratorio seicentesco dedicato a San Gregorio.\nTorre di avvistamento.\nSituata verso Riforano \u00e8 definita dai morozzesi la \"turota\", si presuppone sia medioevale.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Morozzo sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nCucina.\nLa fiera del cappone si svolge a met\u00e0 dicembre e ha radici lontane: la prima edizione risale al periodo successivo alla prima guerra mondiale. Il cappone \u00e8 stato riconosciuto come primo presidio di Slow Food nel 1999.\nInfrastrutture e Trasporti.\nNel Comune di Morozzo transita la linea 11 Cuneo-Morozzo della conurbazione di Cuneo, che collega il comune alla citt\u00e0 di Cuneo, cos\u00ec da permettere ai cittadini l'accesso ai collegamenti offerti dal trasporto pubblico extraurbano e alla stazione ferroviaria di Cuneo, visto che il comune in questione non \u00e8 servito da trasporto su rotaia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35636", "revid": "1652635", "url": "https://it.wikipedia.org/wiki?curid=35636", "title": "Murazzano", "text": "Murazzano (\"Murassan\" in piemontese) \u00e8 un comune italiano di 837 abitanti della provincia di Cuneo in Piemonte.\nGi\u00e0 definito nel passato \"Scudo e chiave del Piemonte\" per la sua rilevante posizione strategica , dominante sulle Langhe, \u00e8 famoso anche per la produzione del formaggio omonimo DOP. \nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Murazzano sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone."}
{"id": "35637", "revid": "1543377", "url": "https://it.wikipedia.org/wiki?curid=35637", "title": "Murello", "text": "Murello (\"Murel\" in piemontese) \u00e8 un comune italiano di 952 abitanti della provincia di Cuneo in Piemonte. Il paese \u00e8 situato sulla sponda destra del torrente Varaita.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Murello sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nFra il 1886 e il 1959 la localit\u00e0 era servita da una fermata, sita in localit\u00e0 Tetti Spertini, a circa 2 chilometri dal paese, posta lungo la ferrovia Moretta-Cavallermaggiore.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35638", "revid": "83531", "url": "https://it.wikipedia.org/wiki?curid=35638", "title": "Narzole", "text": "Narzole (\"Nars\u00f2le\" in piemontese) \u00e8 un comune italiano di abitanti della provincia di Cuneo in Piemonte.\n\u00c8 situato al limite dell'altopiano cuneese, al confine con il suggestivo paesaggio delle Langhe.\nStoria.\nLe origini.\nLa storia del paese risale all\u2019insediamento di una comunit\u00e0 celtico ligure alla confluenza del fiume Tanaro con i torrenti Mondalavia e Giuminella. L\u2019insediamento venne in seguito compreso come sobborgo della citt\u00e0 di Augusta Bagiennorum (vicina all\u2019attuale Bene Vagienna). Durante l\u2019epoca medievale era presente un castello, di cui non ci sono resti e l\u2019abbazia di \"Sancte Virginis Mariae Narzolis\", donata dall\u2019Imperatore Ludovico III al Vescovo di Asti Agilulfo, anch\u2019essa perduta. In seguito Narzole divenne parte del Comune di Cherasco e a seguito dell\u2019occupazione napoleonica Narzole si costitu\u00ec Comune nel 1802, per decreto dello stesso Napoleone Bonaparte.\nI Fratelli di Narzole.\nDurante l\u2019occupazione francese fu attiva, con atti di brigantaggio, la banda dei cosiddetti \"Fratelli di Narzole\", formata da fratelli o cugini come Giovanni e Domenico Fournier, Giambattista Rista Scarsello, Stefano e Gioanni Perno, Bartolomeo Gancia, Sebastiano Vivalda, Gian Battista Dogliani, Vincenzo Taricco e Giovanni Scarsello considerato il capo. Le azioni che si estendevano fino al Monregalese e alla Liguria si basavano sull\u2019intimidazione e ingiunzioni di pagamento, atti che per alcuni avevano scopi politici contro l\u2019occupazione in quanto si diceva che la banda fosse finanziata dagli inglesi.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Narzole sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nNarzole era servita di una propria stazione ferroviaria posta lungo la Ferrovia Bra-Ceva. La ferrovia \u00e8 stata chiusa in seguito ai danni subiti dalla alluvione del 1994."}
{"id": "35639", "revid": "1862310", "url": "https://it.wikipedia.org/wiki?curid=35639", "title": "Neviglie", "text": "Neviglie (\"Nevije\" in piemontese) \u00e8 un comune italiano di 357 abitanti della provincia di Cuneo in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35640", "revid": "1862310", "url": "https://it.wikipedia.org/wiki?curid=35640", "title": "Niella Belbo", "text": "Niella Belbo (\"La-Niela-an-Belb\" in piemontese) \u00e8 un comune italiano di 374 abitanti della provincia di Cuneo in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone."}
{"id": "35641", "revid": "399", "url": "https://it.wikipedia.org/wiki?curid=35641", "title": "Mstislav I di Kiev", "text": "Mstislav I, detto anche il Grande, \u00e8 rimasto famoso per le sue imprese belliche tra le quali la conquista del Principato di Polock e l'occupazione del Granducato di Lituania. \nBiografia.\nMstislav era il figlio di Vladimir II di Kiev, e della sua prima moglie, Gytha del Wessex, figlia di Harold II di Inghilterra. \u00c8 raffigurato in modo prominente nelle Saghe norrene sotto il nome di Harald, per alludere a suo nonno. Il suo nome di battesimo era Teodoro.\nRegno.\nCome futuro successore di suo padre, regn\u00f2 a Novgorod (1088-1093) e a Rostov (1095-1117). Successivamente \u00e8 stato il sovrano di Monomakh a Belgorod Kievsky e ha ereditato il trono di Kiev dopo la sua morte. Costru\u00ec numerose chiese a Novgorod, di cui sopravvivono ancora oggi la Cattedrale di San Nicola (1113) e la cattedrale del chiostro di Sant'Antonio (1117). Pi\u00f9 tardi, avrebbe anche eretto importanti chiese a Kiev, in particolare il sepolcro della sua famiglia a Berestovo e la chiesa di Nostra Signora a Podil.\nLa vita di Mstislav fu trascorsa in costante guerra con Cumani (1093, 1107, 1111, 1129), estoni (1111, 1113, 1116, 1130), lituani (1131) e il principato di Polotsk (1127, 1129). Nel 1096, sconfisse suo zio Oleg di \u010cernigov sul fiume Koloksha, gettando cos\u00ec le basi per i secoli di inimicizia tra i suoi discendenti e quelli di Oleg. Mstislav fu l'ultimo sovrano della Rus.\nMatrimoni.\nPrimo Matrimonio.\nNel 1095, Mstislav spos\u00f2 la principessa Cristina Ingesdotter (?-18 gennaio 1122), figlia del re Inge I di Svezia. Ebbero dieci figli:\nSecondo Matrimonio.\nNel 1123 spos\u00f2 Lyabawa Dmitrievna, figlia di Dmitrij Zavidi\u010d. Ebbero tre figli:"}
{"id": "35642", "revid": "1862310", "url": "https://it.wikipedia.org/wiki?curid=35642", "title": "Neive", "text": "Neive (\"N\u00e8ive\" in piemontese) \u00e8 un comune italiano di abitanti della provincia di Cuneo in Piemonte.\nIl suo centro storico conserva un impianto medievale.\nGeografia fisica.\nIl comune di Neive occupa un'area di nel settore nord-orientale della provincia di Cuneo, al confine con la provincia di Asti, ed \u00e8 immerso nel paesaggio vitivinicolo delle Langhe.\nIl capoluogo Neive sorge a \nDista 10\u00a0km da Alba (principale cittadina di riferimento), circa da Cuneo e da Asti.\nStoria.\nPare debba il proprio nome alla gens Naevia, nobile famiglia romana della quale fu un possedimento: intorno al 100 a.C. era gi\u00e0 un insediamento romano significativo, attraversato dalla via \"Aemilia Scauri\", cos\u00ec chiamata dal nome del suo costruttore, il console Emilio di Scauro.\nNel Medioevo vi fu eretto un castello fortificato (di cui rimane oggi solo una torre quadrangolare) e a Borgonuovo venne costruito un monastero di monaci benedettini provenienti dall'abbazia di Fruttuaria nel territorio di San Benigno Canavese.\nIl paese fu a lungo conteso, nell'et\u00e0 comunale, tra Asti ed Alba; nel 1242 fu per\u00f2 Asti ad assicurarsene il definitivo possesso e ad inserirlo stabilmente nella propria compagine territoriale, della quale segu\u00ec tutte le vicende storiche ed i passaggi alle diverse signorie. Alla fine del XIV secolo Luigi di Valois duca d'Orl\u00e9ans e signore di Asti inser\u00ec Neive nel Capitanato d'Astesana, una ripartizione amministrativa di comuni strategicamente importanti posti a difesa della Contea astese. Nell'occasione il villaggio fu completamente cinto di buone e solide mura. All'inizio del XVI secolo, nel quadro dei conflitti tra Francesco I e Carlo V, pass\u00f2 alternativamente sotto il dominio di Francia e di Spagna.\nNel 1531 Neive, assieme a tutta la Contea di Asti fu annessa da Carlo III al Ducato di Savoia. Dopo una nuova parentesi di dominazione francese, nel 1560 torn\u00f2 stabilmente ai Savoia con il duca Emanuele Filiberto. Solo verso la met\u00e0 del XVII secolo, a seguito di una generale riforma delle province del Ducato, Neive fu scorporata da quella di Asti ed assegnata a quella di Alba appena istituita. \nA seguito della campagna napoleonica d'Italia e la costituzione della Repubblica Cisalpina, nel 1800 ottenne il riconoscimento di \"Municipalit\u00e0\". Torn\u00f2 ai Savoia nel 1814 e segu\u00ec le vicende storiche della casata sino alla costituzione della Repubblica Italiana.\nIl borgo medievale.\nIl centro storico conserva un impianto medievale che si addensa nella parte alta ove rimangono alcune vestigia del ricetto, anche se l'antico castello and\u00f2 precocemente distrutto nel 1276, nel corso di una delle tante guerre tra loro i comuni di Asti ed Alba. Dell'antico borgo si \u00e8 mantenuta l'atmosfera in virt\u00f9 delle tortuose stradine acciottolate che si dispongono ad anelli attorno alla sommit\u00e0 dell'altura o che salgono verso la \"Torre dell'Orologio\" (XIII secolo), simbolo dell'antica municipalit\u00e0.\nIl cuore del borgo \u00e8 rappresentato da \"Piazza Italia\": quasi un salotto settecentesco nel quale si affacciano soprattutto le sedi amministrative del paese. Si nota subito un palazzo bianco - l'antico \"Palazzo del Municipio\" - con archi e lesene slanciate, che reca in alto, sotto l'orologio, un vistoso stemma comunale.\nGli uffici del Comune trovano oggi posto, dall'altro lato della piazza, in un edificio con la facciata in mattoni a vista, \"Palazzo Borgese\" (casa natale dell'architetto neivese Giovanni Antonio Borgese la cui qualit\u00e0 artistica \u00e8 riconoscibile in molte delle settecentesche dimore nobiliari e chiese del borgo)\nAltre memorie storiche sono rappresentate dai numerosi palazzi in cotto:\nTra gli edifici religiosi \u2013 a parte le chiesette di San Rocco e di San Sebastiano, poste ai margini del borgo, quasi guardiani della salute pubblica \u2013 si devono menzionare:\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Neive sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nLe strade che conducono a Neive attraversano il paesaggio tipico delle Langhe, fatto da bianche colline coltivate a vite: siamo in una zona di produzione di grandi vini. Neive \u00e8 infatti anche meta di visite alle proprie aziende vinicole, spesso ospitate in dimore signorili, come il settecentesco \"Palazzo dei Conti di Castelborgo\".\nQuattro sono i tipi di vini che si producono sulle colline neivesi: \nTurismo.\n\u00c8 stato inserito nel club de I borghi pi\u00f9 belli d'Italia, si fregia, inoltre, del marchio di qualit\u00e0 turistico-ambientale della Bandiera arancione conferito dal Touring Club Italiano.\nInfrastrutture e trasporti.\nIl comune \u00e8 comodamente raggiungibile grazie al casello di \"Castagnito\" sull'autostrada A33, distante solo pochi chilometri.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35643", "revid": "1543377", "url": "https://it.wikipedia.org/wiki?curid=35643", "title": "Niella Tanaro", "text": "Niella Tanaro (\"La Niela Tane\" in piemontese) \u00e8 un comune italiano di 981 abitanti della provincia di Cuneo in Piemonte.\nStoria.\nSimboli.\nLo stemma e il gonfalone del Comune di Niella Tanaro sono stati concessi con decreto del presidente della Repubblica del 26 giugno 2008.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Niella Tanaro sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl Comune faceva parte della comunit\u00e0 montana Alto Tanaro Cebano Monregalese.\nInfrastrutture e trasporti.\nNiella Tanaro era servita da una propria stazione ferroviaria posta lungo la Ferrovia Bra-Ceva. La ferrovia \u00e8 stata chiusa in seguito ai danni subiti dalla alluvione del 1994."}
{"id": "35644", "revid": "1543377", "url": "https://it.wikipedia.org/wiki?curid=35644", "title": "Novello", "text": "Novello (\"Nov\u00e8j\" o \"Novel\" in piemontese) \u00e8 un comune italiano di 967 abitanti della provincia di Cuneo in Piemonte. Comune a vocazione prettamente agricola vitivinicola con produzione di barolo, dolcetto e barbera e coltivazione di nascetta.\nGeografia fisica.\nNovello si trova nelle Langhe del Barolo in val Tanaro a met\u00e0 strada tra Cherasco e Dogliani e tra Alba e Fossano. Fa parte dell'Unione dei comuni Colline di Langa e del Barolo.\nIl comune di Novello fa parte del paesaggio vitivinicolo di Langhe Roero e Monferrato come patrimonio UNESCO.\nProbabilmente per la sua particolare esposizione geografica, la collina di Novello risulta particolarmente a rischio per le grandinate, in occasione di certi temporali primaverili ed estivi, quando le temperature al suolo sono particolarmente alte e se ne presentano le circostanze. Visitando perci\u00f2 le vigne in loco (come anche altrove), si potranno notare coperture a reti retrattili in nylon o altro materiale sintetico, che scorrono su cavetti d'acciaio tesi, sorretti da palizzate, sopra i preziosi filari di viti, posti ad altezza adeguata a non intralciare il passaggio e il lavoro dei trattori. Esse vengono distese all'occorrenza, quando il meteo prevede un temporale grandinoso, per proteggere le viti dai chicchi ghiacciati.\nStoria.\nNovello fu per alcuni secoli il centro di uno Stato feudale, retto da un ramo della famiglia Del Carretto. Situato nella marca arduinica, era presumibilmente diventato propriet\u00e0 dell'aleramico Bonifacio del Vasto nel 1091 e da lui pass\u00f2 ai suoi discendenti.\nCon la morte di Giacomo I Del Carretto, marchese di Finale, e la ripartizione dei suoi domini fra i tre figli nel 1268, nacque la signoria (contea?) di Novello, affidata al figlio Enrico. La sua ampiezza pu\u00f2 essere desunta dall'investitura concessa da Carlo IV ai fratelli Antonio, Alberto, Enrico, Franceschino e Manfredo, figli di un successivo Giacomo Del Carretto. L'atto, redatto il 2 febbraio 1354, conferma gli antichi privilegi della famiglia sui luoghi di Novello, Monchiero, Sinio, Albaretto della Torre, Arguello, Serravalle Langhe, Bossolasco, Gorzegno, Mombarcaro, Lodisio, Castino, Cerreto, insieme a parte di Cosseria, Millesimo e Carcare. Nei secoli successivi alcuni di questi luoghi diedero origine al marchesato di Gorzegno.\nDal XV secolo si venne a formare nel borgo un ceto dominante, legato in qualche modo sempre ai Del Carretto, composto da esponenti di poche famiglie del \"patriziato\" locale che formavano il consiglio comunale, tra le quali si ritrovano i Ferreri/o, Moretti, Borio (che diedero nel Seicento ben sei sindaci), Tarditi, Rosso, Pira, Marescotti, Belmonda, Alessandria, Vajra e Passone.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Novello sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35646", "revid": "125004938", "url": "https://it.wikipedia.org/wiki?curid=35646", "title": "Oncino", "text": "Oncino (\"Onsin\" in piemontese, \"Oun\u00e7in\" in occitano) \u00e8 un comune italiano di abitanti della provincia di Cuneo in Piemonte.\nGeografia fisica.\nOncino si trova in destra orografica della Valle Po, in un vallone laterale bagnato dal torrente Lenta. Il suo territorio \u00e8 interamente montano e culmina con il Monviso. Oltre ad esso varie altre cime piuttosto note circondano il paese, tra le quali si possono ricordare la Cima delle Lobbie, la Rasciassa e la Testa di Cervetto.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione delle valli Po, Bronda, Infernotto e Varaita sar\u00e0 poi organizzata dall'abbazia di Pagno.\nSociet\u00e0.\nEvoluzione demografica.\nIl comune ha subito un forte spopolamento, arrivando in cento anni, a partire dal 1911, \"ad un ventesimo\" della popolazione originaria. \nAmministrazione.\nAltre informazioni amministrative.\nOncino fa parte della Comunit\u00e0 montana Valli Po, Bronda, Infernotto e Varaita."}
{"id": "35647", "revid": "124691279", "url": "https://it.wikipedia.org/wiki?curid=35647", "title": "Ormea", "text": "Ormea (\"Ulm\u00e8a\" nel dialetto ormeasco, \"Orm\u00e8a\" in piemontese, \"Urm\u00e9a\", in ligure) \u00e8 un comune italiano di abitanti della provincia di Cuneo in Piemonte, al confine amministrativo con la Liguria.\nFa parte dell'Unione montana Alta Val Tanaro ed \u00e8 uno dei comuni principali dell'Alta Valle Tanaro, nel cuore delle Alpi Liguri.\nGeografia fisica.\nOrmea \u00e8 situata nell'Alta Val Tanaro, nel sud del Piemonte e della Provincia di Cuneo, alla confluenza tra il torrente Armella e il fiume Tanaro.\nNella frazione di Ponte di Nava, la strada SS28 attraversa il Tanaro ed entra in Liguria nella Provincia di Imperia. Giunti al Colle di Nava, la Statale 28 declina fino a Imperia.\nIl paese si trova in una conca dominata dalle vette pi\u00f9 alte delle Prealpi Liguri (il massiccio del Monte Armetta, 1739 m, sovrasta tutto l'abitato) e delle Alpi Liguri: come il Pizzo d'Ormea (2.476 m) e il Monte Antoroto (2.144 m).\nDalla vetta e dalle pendici del Monte Armetta \u00e8 riconoscibile il centro storico di Ormea caratterizzato da una particolare forma a cuore\nIl Monte Mongioie (2.631 m) sovrasta invece la frazione di Viozene, all'inizio della cosiddetta Terra brigasca, sul confine con il Comune di Briga Alta.\nUna particolarit\u00e0 di Ormea \u00e8 anche il clima, pi\u00f9 mite rispetto a quello di localit\u00e0 situate nelle valli parallele o anche di localit\u00e0 della Val Tanaro poste ad altitudini pi\u00f9 basse (Garessio, Priola, Bagnasco). Ci\u00f2 \u00e8 dovuto sia alle correnti marine che arrivano a lambire la cittadina, sia al riparo offerto dal Pizzo d'Ormea dai venti del Nord: le temperature invernali non sono generalmente troppo rigide, mentre le estati risultano abbastanza fresche.\nOrigini del nome.\nIl nome deriva dal latino \"Ulmeta\", per la gran quantit\u00e0 di olmi presenti un tempo sul territorio. Il nome si modific\u00f2 poi in \"Ulmea\" (rimasto ancora nel locale dialetto), \"Olmea\" e infine \"Ormea\".\nStoria.\nDella sua storia \u00e8 molto importante il periodo dei Saraceni, nel X secolo. Rimangono segni sul territorio nella torre cilindrica di Barchi, in quella del Castelletto (di cui rimangono solo le fondamenta ai piedi della statua della Vergine Maria), nella torre centrale del castello ormai distrutto dalle truppe napoleoniche e nella caverna fortificata detta \"Balma del Messere\" a Cantarana.\nNel XIII secolo Ormea \u00e8 motivo di continua disputa tra i marchesi Clavesana (poi Del Carretto) e i marchesi di Ceva, con annesse ingerenze della Repubblica Genovese.\nNel '700 divenne marchesato e per merito del suo marchese Carlo Vincenzo Ferrero d'Ormea si costru\u00ec un lanificio che poteva competere con le industrie inglesi, tanto che fu scelto come fornitore di stoffe rosse dell'esercito sabaudo.\nLa rivoluzione francese e la campagna napoleonica in Italia portarono morte e distruzione. In quegli anni furono ridotti in macerie sia la fabbrica posta nella piazza principale del paese sia l'antico castello, le cui rovine dominano tutt'oggi il centro storico.\nNel 1804 venne insignita da Napoleone del titolo di citt\u00e0, poi confermato nel 1815 da Vittorio Emanuele I di Savoia.\nBisogna arrivare alla fine dell'800 per vedere la cittadina risollevarsi. Grazie alla ferrovia Ceva-Ormea, che agevolava le comunicazioni, Ormea divenne un centro turistico di risonanza europea. \u00c8 di quel periodo la costruzione del Grand Hotel frequentato dalla nobilt\u00e0 inglese, francese e tedesca; per alcuni anni funzion\u00f2 anche una sede estiva del casin\u00f2 di Sanremo. Si costruirono ville per la villeggiatura da parte di nobili famiglie europee.\nEbbe avvio anche lo sviluppo industriale della zona. La ricchezza di acqua facilit\u00f2 la costruzione di una cartiera che divent\u00f2 presto importante per la produzione di carte molto sottili: carta da sigarette per il mercato del Medio Oriente e da condensatori.\nMonumenti.\nNel centro storico sono presenti:\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti ad Ormea sono , cos\u00ec suddivisi per nazionalit\u00e0, elencando per le presenze pi\u00f9 significative:\nLinguistica.\nUna delle caratteristiche del territorio \u00e8 la parlata, specifica di gran parte del comune, di carattere tipicamente ligure (secondo la classificazione dei linguisti Sch\u00e4del e Parodi). La specificit\u00e0 del dialetto \"ormeasco\" ha fatto s\u00ec che diversi studiosi locali, ma anche stranieri, abbiano avviato degli studi di fonetica e abbiano pubblicato sia la grammatica che il dizionario.\nLa prima grammatica con vocabolario risale all'inizio del XX sec. in lingua tedesca ad opera del prof. Sch\u00e4del che visse per alcuni mesi ad Ormea. Pi\u00f9 recente \u00e8 l'opera di Giuseppe Colombo che diede alle stampe, nel 1986, il Vocabolario Italiano-Ormeasco e Ulmioscu-Italian, con una piccola grammatica iniziale, composto dal 1965 al 1985. In epoca successiva la valorizzazione del dialetto ormeasco \u00e8 stata affidata alle rappresentazioni teatrali su copioni redatti direttamente in \"ulmioscu\" dall'autore commediografo contemporaneo Mirco Rizzo.\nNella frazione di Viozene si parla il \"brigasco\", un dialetto ligure di montagna, cosicch\u00e9 il borgo diventa parte integrante della \"Terra brigasca\" (\"tera briga\u0161ca\").\nIl comune ha dichiarato la sua appartenenza (limitatamente per la frazione di Viozene) alla minoranza di lingua occitana\nVocabolario.\nLe seguenti parole nel dialetto locale, presentate qui con la trascrizione nell'alfabeto fonetico internazionale e l'equivalente in italiano, nonch\u00e9 la derivazione etimologica, sono citate da Gerhard Rohlfs. Le etimologie sono tratte dal Wikizionario in lingua italiana e francese. In quest'ultimo caso sono segnate con un asterisco. Da notare la sequenza evolutiva: a &gt; \u0252 &gt; \u0254\nManifestazioni e tradizioni.\nLe tradizioni vengono mantenute nella solennit\u00e0 del Corpus Domini (festeggiato la sesta domenica dopo Pasqua) con l'infioramento di Via Roma, la strada principale del centro storico, dove passa la solenne processione. Alla sera, la festa \u00e8 accompagnata dal tradizionale spettacolo pirotecnico.\nIl carnevale storico di Ormea ripropone la tradizione de \"j'Aboi\" (personaggi mascherati che fanno la questua) risalente probabilmente al tempo dei Saraceni.\nInteressante e probabilmente unico, il sistema di pulizia ('biale', detto 'bioa' nel dialetto locale) del centro storico: esso utilizza l'acqua del torrente Armella, deviata in canali sotterranei e fatta risalire, attraverso alcune botole, nelle vie del centro storico (che hanno un profilo convesso). Sfruttando la pendenza naturale delle strade, tutte le vie del paese possono essere quindi ripulite dall'acqua, questo sistema \u00e8 utilizzato anche in inverno per ripulire le strade dalla neve.\nDurante l'estate, il 'biale' \u00e8 protagonista della manifestazione 'Ormea in Onda', una competizione in cui i concorrenti a bordo di un materassino percorrono le vie del centro inondate dall'acqua dell'Armella.\nAltra peculiarit\u00e0 della Citt\u00e0 di Ormea \u00e8 il centro storico urbanisticamente a forma di cuore: il nome Ormea \u00e8 l'anagramma della parola 'Amore', da qui il simbolo \"turistico\" di Ormea e lo slogan \"un Amore di Citt\u00e0\".\nNumerose sono le manifestazioni enoculinarie e non che vengono organizzate: la rievocazione storica in costume con sbandieratori; la gi\u00e0 citata manifestazione enogastronomica Terra d'Ormea che si svolge a giugno in tutte le piazzette e le 'corti' (aie), in ogni corte si pu\u00f2 degustare un piatto tipico dell'Alta Val Tanaro abbinato ad un vino diverso.\nNel 2013 \u00e8 stato organizzato nel periodo estivo 'Ormea Love Fest' con inaugurazione della Grotta dell'Amore, dove sono esposti i cuori di Ormea con le poesie d'amore, una cassetta postale raccoglie le lettere d'amore che verranno lette durante la manifestazione l'anno successivo, sfilate di moda con gli abiti delle boutique di Ormea e sfilata di abiti da sposa vintage gentilmente prestati dalle spose di Ormea.\nPer quanto riguarda la tradizione musicale di Ormea, la protagonista del panorama musicale dell'Alta Val Tanaro nell'800 e nei primi del Novecento fu la \"mandolinistica ormeasca\" tradizione ormai persa per quanto riguarda il mandolino ma che in parte vive ancora per gli altri strumenti nella Banda dell'Alta val Tanaro.\nLa locale sezione del CAI ha lanciato un progetto di riscoperta del territorio tracciando un sentiero di circa 40\u00a0km denominato Balconata di Ormea, percorribile a tappe, che attraversa il territorio di 9 frazioni e ben 24 borgate. Si possono \"scoprire\" case rurali, chiese seicentesche, piloni votivi, seccatoi per le castagne, forni comunitari, canali per l'acqua, muri in pietra a secco.\nL'11 novembre si tiene la festa di san Martino di Tours, santo patrono della Citt\u00e0, a cui \u00e8 dedicata la romanica chiesa parrocchiale.\nUn altro santo protettore della citt\u00e0 \u00e8 san Carlo Borromeo, che si narra avevesse salvato Ormea da un'epidemia di peste, a lui \u00e8 dedicato un altare sulla navata destra della parrocchiale.\nEconomia.\nL'economia di Ormea \u00e8 principalmente di tipo turistico. Nel suo territorio si trovano Ristoranti, bar e altre strutture ricettive attive soprattutto in estate, periodo dell'anno in cui si ha la maggiore affluenza turistica, proveniente soprattutto dalla vicina Riviera Ligure. \nPer quanto riguarda l'industria, in localit\u00e0 Crescione \u00e8 attivo dai primi anni novanta uno dei due siti di imbottigliamento delle Fonti San Bernardo.\nCultura.\nIstruzione.\nIn Viale Angiolo Silvio Novaro , nella suggestiva sede del grand'hotel, \u00e8 attiva la Scuola Forestale di Ormea, un istituto secondario fondato nel 1985 grazie alla collaborazione tra provincia di Cuneo, il comune di Ormea, istituto \"P. Barbero\" di Cuneo, Coordinamento regionale del Piemonte del C.F.S. e Universit\u00e0 degli Studi di Torino. Oltre a portare avanti varie attivit\u00e0 culturali e ambientali rivolte al territorio della valle, ospita il corso post-qualifica per \u201cAddetto alla valorizzazione delle risorse territoriali, ad indirizzo forestale e montano\u201d.\nCucina.\nEssendo al confine tra Piemonte e Liguria usa componenti delle due regioni. Vengono organizzate le sagre della polenta di grano saraceno e della lasagna ormeasca.\nDurante il mese di giugno, di sabato, si tiene la tradizionale passeggiata enogastronomica 'Terra d'Ormea' per le vie del centro storico, in cui i piatti della tradizione culinaria ligure e piemontese sono abbinati ad altrettanti vini locali.\nNell'ultima domenica di agosto la locale sezione del Club Alpino Italiano CAI organizza la manifestazione \"I Sapori della Balconata\", una passeggiata per gruppi accompagnati sui sentieri dell'Alta Val Tanaro, tra le borgate sparse sul territorio. Durante il cammino ci si ferma in 5 localit\u00e0 per assaggiare delle specialit\u00e0 culinarie ormeasche accompagnate da ottimi vini ormeaschi, liguri e piemontesi.\nDa ricordare il \"cin\", una purea di patate, porri ed erbette di montagna, anche utilizzato per riempire tortelloni (detti 'tultei' in dialetto ormeasco) di pasta sfoglia che vengono fritti.\nViene coltivata la patata di Ormea, tubero che risente della coltivazione ad alte quote e del terreno.\nAmministrazione.\nAltre informazioni amministrative.\nOrmea fa parte della rete di comuni \"Alleanza nelle Alpi\", che riunisce varie amministrazioni comunali alpine con lo scopo di \"realizzare concretamente gli obiettivi della Convenzione delle Alpi per uno sviluppo sostenibile nel territorio alpino\"."}
{"id": "35648", "revid": "124861717", "url": "https://it.wikipedia.org/wiki?curid=35648", "title": "Ostana", "text": "Ostana (\"Ostan-a\" in piemontese, \"Ostana\" o \"Oustana\" in occitano) \u00e8 un comune italiano di abitanti della provincia di Cuneo in Piemonte. Si trova in Valle Po ed \u00e8 inserito nell'elenco de I borghi pi\u00f9 belli d'Italia, creato della Consulta del Turismo dell'Associazione dei Comuni Italiani (ANCI).\nSituato sui pendii del versante esposto a Sud della Valle Po, l'intero borgo \u00e8 dominato dalla spettacolare mole del Gruppo del Monviso, e in particolare delle pareti Nord e Est. \nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione delle valli Po, Bronda, Infernotto e Varaita sar\u00e0 poi organizzata dall'abbazia di Pagno.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nOstana faceva parte della Comunit\u00e0 montana Valli del Monviso (sciolta nel 2012)."}
{"id": "35649", "revid": "1862310", "url": "https://it.wikipedia.org/wiki?curid=35649", "title": "Paesana", "text": "Paesana (\"Paisan-a\" in piemontese, \"Paisana\" (pron. /paizano/) in occitano) \u00e8 un comune italiano di 2 661 abitanti della provincia di Cuneo in Piemonte.\nArticolata su due borghi distinti a cavallo del Po (\"Santa Margherita\" a destra e \"Santa Maria\" a sinistra del fiume), si trova nella omonima valle (Valle Po).\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione delle valli Po, Bronda, Infernotto e Varaita sar\u00e0 poi organizzata dall'abbazia di Pagno.\nFeudo dei marchesi di Saluzzo, fu contesa pi\u00f9 volte dai Savoia, che la ottennero definitivamente nel 1601 con il trattato di Lione.\nIl castello, del quale sopravvive solo qualche resto delle fondazioni, e che svettava sopra la frazione \"Erasca\", fu distrutto dai Francesi nel 1585.\nNel Cinquecento fu un importante centro di diffusione delle idee della Riforma, portate dai nuclei Valdesi giunti dalle vicine valli del Pellice e del Chisone.\nNegli anni 1510-13 la marchesa di Saluzzo, Margherita di Foix, oper\u00f2 una lunga serie di repressioni contro le frazioni di \"Bioletto\", \"Bietonetto\", \"Croesio\" e \"Pratoguglielmo\" (ancora oggi portano il nome di origine valdese).\nIl 1\u00ba agosto 1944, dopo vari avvertimenti alla popolazione da parte degli alti comandi nazifascisti, l'abitato fu oggetto di rappresaglia ed incendiato. Vennero sommariamente giustiziati alcuni partigiani e civili. Il ricordo di tali fatti \u00e8 ancora vivo nella popolazione paesanese tanto che la sala consigliare del Comune di Paesana \u00e8 intitolata a tale episodio. Sul territorio paesanese sono distribuite numerose lapidi alla memoria dei partigiani barbaramente uccisi durante il periodo della Guerra di Liberazione.\nSull'episodio dell'incendio di Paesana e, pi\u00f9 in generale, sulla situazione della popolazione durante la Guerra di Liberazione, degne di menzione, insieme alle numerose fonti storiche, sono le pagine del diario del parroco del paese Don Ghio poi raccolte nella pubblicazione \"Pagine memorande di Storia\". \nTali testimonianze, in occasione della festivit\u00e0 del 25 aprile, vengono lette dagli alunni delle scuole elementari e medie del paese.\nLe frazioni.\nCroesio\nAltre frazioni del comune di Paesana, di minor importanza, sono:\nBattagli (1,15\u00a0km), Borghini (3,89\u00a0km), Bossa (2,15\u00a0km), Cantone (1,58\u00a0km), Cascina Erasca (1,29\u00a0km), Croce (2,08\u00a0km), Croesio (3,12\u00a0km), Erasca (1,00\u00a0km), Ferrere (3,52\u00a0km), Gari (4,49\u00a0km), Lucchi (4,22\u00a0km), Morena (2,39\u00a0km), Pamparini (3,56\u00a0km), Pertus (5,80\u00a0km), Piana (3,56\u00a0km), Raina (1,96\u00a0km), Rocciaia (3,35\u00a0km), Roe' (0,98\u00a0km), Ruata Bossa (1,18\u00a0km), San Lorenzo (3,80\u00a0km), Saretto (2,46\u00a0km).\nIl numero in parentesi che segue ciascuna frazione indica la distanza dal comune.\nFestivit\u00e0.\nPaesana presenta due santi patroni, legati alle due parti principali di cui \u00e8 composto il Comune:\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Paesana sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nTra il 1905 e il 1935 il comune fu capolinea di una tranvia per Saluzzo.\nEconomia.\nIl paese ha ospitato una fabbrica tessile che ha dato lavoro a diverse generazioni di operai e operaie, diventando quindi uno dei principali motori dell'economia paesanese fino agli anni novanta, quando la fabbrica chiuse dopo una serie di cambi di gestione.\nDopo una decina di anni che la struttura \u00e8 rimasta abbandonata, l'edificio \u00e8 stato ristrutturato ed oggi ospita la sede della societ\u00e0 \"Acqua Eva\".\nNumerosi artigiani sono presenti sul territorio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Valli del Monviso."}
{"id": "35650", "revid": "1140482", "url": "https://it.wikipedia.org/wiki?curid=35650", "title": "Pamparato", "text": "Pamparato (\"Pampar\u00e0\" in piemontese) \u00e8 un comune italiano di 289 abitanti della provincia di Cuneo in Piemonte. Fa parte dell'Unione Montana Valli Tanaro e Casotto.\nGeografia fisica.\nTerritorio.\nPamparato si trova su un territorio interamente montagnoso, ad un'altezza di 816 \n\u00c8 classificato nella zona sismica 3A(sismicit\u00e0 bassa).\nIl comune di Pamparato, oltre al Capoluogo, risulta composto anche dalle frazioni Serra, Valcasotto, Arotte , Surie, Tagliante.\nClima.\nIl comune \u00e8 stato inserito nella zona climatica F ed ha un fabbisogno termico di 3327 gradi giorno. La normativa attuale non pone limiti all'accensione degli impianti di riscaldamento.\nOrigini del nome.\nPamparato deriva dal latino \"panis paratus (pane pronto)\", probabilmente \u00e8 legato alla produttivit\u00e0 e fertilit\u00e0 del terreno, che rendeva particolarmente facile la produzione alimentare.\nEsiste inoltre una leggenda, che legherebbe l'origine del toponimo \"Pamparato\" all'epoca delle incursioni saracene. Si narra che i mori, assediato il borgo per mesi, catturarono un cane del luogo che stava mangiando una pagnotta di pane condito. Gli assalitori, credendo ancora numerose le scorte dei cittadini assediati, al punto che si potevano permettere di nutrire in questo modo anche i cani, lasciarono il villaggio. Dall'esclamazione degli assalitori \"Habent panem paratum! (Hanno pane condito!)\" deriverebbe il nome di questo luogo.\nStoria.\nSi hanno frammentarie testimonianze di un insediamento presente in zona durante l'epoca romana, ma la prima notizia sicura \u00e8 del 10 settembre 911, data di un documento in cui Ludovico III del Sacro Romano Impero don\u00f2 alcune terre limitrofe al comune di Asti e nel quale Pamparato viene menzionato per indicare i confini con dette terre.\nDivenuto possesso del marchesato di Ceva, Pamparato venne ceduto dal marchese Guglielmo di Ceva ad Asti il 5 maggio 1214, per tornare successivamente sotto giurisdizione cebana.\nPer l'intero XIII secolo l'area di Pamparato, come quelle circostanti, subirono l'influenza astigiana, resistendo inoltre con le armi alle mire espansionistiche della famiglia Bersani. Successivamente venne annesso assieme al cuneese ed al monregalese ai possedimenti di Carlo I d'Angi\u00f2.\nNel XIV secolo la zona di Pamparato venne contesa fra Savoia, Angi\u00f2, Visconti, Acaja e Monferrato, passando di mano pi\u00f9 volte e subendo le lotte interne fra i fautori di una o di un'altra fazione. Notevole \u00e8 comunque il fatto che i primi statuti di Pamparato vennero scritti proprio in questo periodo, nel 1391.\nCon la morte dell'ultimo Acaja, nel 1418 Pamparato pass\u00f2 sotto il dominio dei Savoia con Amedeo VIII. Degna di nota \u00e8 la presenza di un rappresentante della famiglia Cordero, avo dei futuri marchesi, nella delegazione di Mondov\u00ec inviata a trattare con il duca savoiardo le condizioni della sottomissione. Successivamente un Cordero, Baldassarre, sar\u00e0 il primo a creare una stamperia in territorio piemontese, a Mondov\u00ec, nel 1472.\nIl feudo di Pamparato era diviso in zone dette \"parcelle\", controllate dalle famiglie Bonarda Mongarda, Beccaria ed in parte dal cardinale Maurizio di Savoia. I Cordero, presenti a Pamparato dal Seicento e chiamati \"signori\" iniziarono la loro ascesa ereditando le \"parcelle\" dei Bonarda Mongarda e dei Beccaria per vie matrimoniali, mentre la parte di Maurizio di Savoia venne ceduta alla famiglia Giannazzo che ottennero il titolo di conti. La famiglia Cordero ottenne infine il titolo marchionale, confermato ufficialmente sul finire del XVIII secolo.\nPamparato fu coinvolto nelle guerre del sale contro la corona sabauda, durante le quali probabilmente venne distrutto l'antico castello che sorgeva dove ora si trova quello eretto dai Cordero.\nDurante la seconda guerra mondiale le valli attorno Pamparato videro la nascita di importanti formazioni partigiane, alcune delle quali protagoniste della battaglia della Val Casotto nel 1944.\nSimboli.\nLo stemma di Pamparato si blasona:\nGonfalone: \nStemma e gonfalone sono stati concessi con decreto del presidente della Repubblica del 3 marzo 1998.\nCultura.\nMusei.\n\u00c8 presente il Museo degli Usi della Gente di Montagna, nato nel 1987. Al suo interno troviamo attrezzi da lavoro e di vita quotidiani risalenti al periodo precedente all'avvento del mondo modernizzato.\nIstruzione.\nPamparato \u00e8 conosciuto in quanto sede dell'Istituto di musica antica Stanislao Cordero di Pamparato, fondato nel 1969 e promotore di un festival locale.\nGastronomia.\nPamparato \u00e8 conosciuta per i Biscotti di M\u00e9liga, dolcetti locali con farina di mais, localmente chiamato \"m\u00e9liga\" (in piemontese locale \"melia\"), prodotti anche dal biscottificio omonimo del paese."}
{"id": "35651", "revid": "1862310", "url": "https://it.wikipedia.org/wiki?curid=35651", "title": "Pagno", "text": "Pagno (\"Pagn\" in piemontese, \"Panh\" in occitano) \u00e8 un comune italiano di 580 abitanti della provincia di Cuneo in Piemonte.\nSi trova in Valle Bronda.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione delle valli Po, Bronda, Infernotto e Varaita sar\u00e0 poi organizzata dall'abbazia di Pagno.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Valli Po, Bronda, Infernotto e Varaita."}
{"id": "35652", "revid": "48344", "url": "https://it.wikipedia.org/wiki?curid=35652", "title": "Prajnaparamita", "text": ""}
{"id": "35653", "revid": "1516566", "url": "https://it.wikipedia.org/wiki?curid=35653", "title": "Paroldo", "text": "Paroldo (\"Par\u00f2d\" in piemontese) \u00e8 un comune italiano di 201 abitanti della provincia di Cuneo in Piemonte.\nStoria.\nSimboli.\nLo stemma del Comune di Paroldo \u00e8 stato concesso con decreto del presidente della Repubblica del 28 settembre 2007.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune apparteneva alla Comunit\u00e0 montana Alta Langa e Langa delle Valli Bormida e Uzzone."}
{"id": "35654", "revid": "1862310", "url": "https://it.wikipedia.org/wiki?curid=35654", "title": "Perletto", "text": "Perletto (\"P\u00ebrl\u00e8j\" in piemontese) \u00e8 un comune italiano di 268 abitanti della provincia di Cuneo in Piemonte.\nPerletto dista circa 35\u00a0chilometri da Piana Crixia (SV), 35 chilometri da Alba (CN) e 35\u00a0chilometri da Acqui Terme (AL).\nPerletto \u00e8 l'unico comune della provincia di Cuneo a far parte della diocesi di Acqui.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35655", "revid": "254059", "url": "https://it.wikipedia.org/wiki?curid=35655", "title": "Perlo", "text": "Perlo (\"Perlo\" in piemontese) \u00e8 un comune italiano di abitanti della provincia di Cuneo in Piemonte.\nGeografia fisica.\nTerritorio.\nPerlo si trova in una valletta laterale dell'alta valle Tanaro, scavata dal rio Perletta. Si sviluppa interamente su un territorio montagnoso ad un'altitudine di 697 .\n\u00c8 classificato nella zona sismica 3A(sismicit\u00e0 bassa).\nClima.\nIl comune \u00e8 stato inserito nella zona climatica F ed ha un fabbisogno termico di 3179 gradi giorno. La normativa attuale non pone limiti all'accensione degli impianti di riscaldamento.\nOrigini del nome.\nEsistono documenti risalenti al medioevo dove viene riportato il nome di \"Perlus\" e \"Perlum\", che si fa risalire al latino \"pirolus\" (pero cervino). L'origine di questa associazione si deve con ogni probabilit\u00e0 far risalire all'abbondanza di quest'albero da frutto nella zona.\nStoria.\nL'area di Perlo, come quelle limitrofe, sembra sia stata colonizzata fin dai tempi dell'antica Roma, ipotesi confermata dal rinvenimento di antri e cunicoli scavati nella roccia e di monete e statuette romane. Probabile \u00e8 anche la sua origine come borgo di Nucetto.\nIl paese, dopo varie vicissitudini ed il periodo buio, conseguente alla caduta dell'Impero romano d'Occidente, conobbe la propria autonomia come borgo fortificato durante l'epoca feudale, con la costruzione nel XIII secolo del castello ad opera di Giorgio II (detto Nano) marchese di Ceva.\nNel 1541 Carlo II di Savoia, dopo aver conquistato il borgo, lo invest\u00ec a Giulio Cesare Pallavicino a cui segu\u00ec Alfonso Del Carretto. Nel 1558 il feudo torn\u00f2 nelle mani dei Savoia che lo investirono a Giuseppe Cambiano di Ruffia, a cui succedettero i Faussone, nuovamente i Pallavicino, Antonio Carlo Guerra ed infine, nel 1762, Angelo Porrazzo.\nDurante la campagna d'Italia napoleonica, Perlo fu teatro di sanguinosi scontri (tanto da rimanere nella toponimia locale il toponimo \"Bric dei morti\", collina dei morti).\nNel 1928 Perlo venne aggregato al comune di Nucetto. Ridivenne comune autonomo nel 1947.\nSimboli.\nLo stemma comunale di Perlo \u00e8 stato concesso con decreto del presidente della Repubblica del 29 luglio 2010, si blasona:\nIl gonfalone, concesso con lo stesso atto, consiste in un drappo di bianco.\nAmministrazione.\nAltre informazioni amministrative.\nFaceva parte della comunit\u00e0 montana Alto Tanaro Cebano Monregalese."}
{"id": "35656", "revid": "124643636", "url": "https://it.wikipedia.org/wiki?curid=35656", "title": "Peveragno", "text": "Peveragno (\"Povragn\" in piemontese, \"Poranh\" in occitano) \u00e8 un comune italiano di abitanti della provincia di Cuneo in Piemonte.\nFaceva parte della comunit\u00e0 montana delle Alpi del Mare.\nGeografia fisica.\nL'abitato ha una altitudine media sul livello del mare di 570 metri.\nSorge ai piedi del monte Bisalta, il cui nome deriva dal fatto di essere costituito da due vette vicine fra loro ma ben distinte, la pi\u00f9 alta delle quali ha una quota di 2404 m s.l.m. Con le sue principali frazioni, S. Margherita, S. Lorenzo, S. Giovenale, Madonna dei Boschi, Montefallonio, Pradeboni (a quota 950 m s.l.m.), conta oltre 5000 abitanti. Il capoluogo occupa un'ampia conca rivolta verso nord-est ed \u00e8 protetto a nord e a ovest dalla collina di S. Giorgio e dal contrafforte di Moncalvino, mentre ad est \u00e8 aperto verso Chiusa di Pesio e la pianura.\nAgli estesi campi e prati della zona pianeggiante seguono i boschi di castagni, di faggi, di conifere della fascia collinare pedemontana, e infine gli alti pascoli e le pietraie della montagna oltre i 1500 metri. Peveragno \u00e8 percorso da due principali torrenti: lo Josina che scorre ad est dell'abitato ed il Bedale che lo attraversa. Numerose sono le mulattiere e sentieri che consentono facili passeggiate, sia a piedi che in mountain bike. Mentre per gli appassionati della montagna, le quote pi\u00f9 alte della Bisalta consentono escursioni. Peveragno dista 12\u00a0km dal capoluogo di provincia Cuneo, poco pi\u00f9 di 20 da Mondov\u00ec e dal casello autostradale della Torino-Savona.\nStoria.\nIl territorio di Peveragno, prima dell'era Cristiana e della successiva conquista da parte dei Romani, era abitato da genti celto-liguri della cui presenza testimoniano i reperti di utensili in ferro e suppellettili rinvenute sulle colline di Moncalvino (due asce paleolitiche ed una neolitica) e di Castelvecchio. Numerosi sono i ritrovamenti archeologici su quest'ultimo poggio, dove sono ancora visibili tratti di cinta muraria databili ad un periodo successivo (epoca longobarda).\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nLe prime notizie storicamente documentate risalgono alla met\u00e0 del XII secolo e riguardano il primitivo Borgo di Forfice. Questo nome compare per la prima volta in un documento del 1153, nel quale si parla di un certo \u00abFulchardus de Forfece\u00bb, ma \u00e8 probabile che il borgo sia sorto decenni prima (tra 1041 e il 1153). Forfice \u00e8 considerata l'antenata di Peveragno. Il nome deriva dalla particolare conformazione della valle, che si biforca in due vallette pi\u00f9 anguste per il frapporsi di una propaggine della Bisalta (\u00abForfex\u00bb, cio\u00e8 forbice). La villa era situata a circa 2 chilometri da Peveragno, nella frazione Madonna dei Boschi, e fu edificata probabilmente nell'intento di controllare un'importante strada diretta in Provenza (passante per Via Grima). Ne restano attualmente solo i ruderi del \"castrum\" (il fortilizio), parte del fossato di protezione, la cappella di San Pietro ed il santuario della\" Madonna del Borgato\" (chiaro riferimento all'antico borgo di Forfice).\nVerso la fine del 1200, sulla parabola discendente della vicina Forfice, si innest\u00e0 l'astro nascente di Peveragno. Il nome di Piperanium comparve per la prima volta in un rogito notarile datato 25 settembre 1299 (vendita di una vigna sulla collina di S. Giorgio). Forfice, forse per la peste o forse solo perch\u00e9 messo in una posizione poco agiata, sar\u00e0 citato per l'ultima volta in un documento del 1356 e rester\u00e0 solamente Peveragno. \u00e8 cosa certa che i suoi signori si trasferirono nel nuovo borgo, come dimostra l'effigie su un pilastro di un'abitazione posta in piazza Santa Maria.\nAi tempi della sua fondazione, Peveragno con i territori limitrofi, era propriet\u00e0 del Vescovo di Asti. Il suo nome deriverebbe dalla famiglia morozzese dei Pipa, dominatrice dei luoghi fin dal 1200. Nel 1369 divenne propriet\u00e0 dei Marchesi di Monferrato. In questo periodo (1384) vennero scritti i primi Statuti Comunali, visibili ancora oggi.\nNel 1396 passo agli Acaia, quindi (1419) ai Savoia.\nCon i Savoia Peveragno condivise tutte le vicissitudini che accompagnarono lo Stato sabaudo fino alla creazione del regno d'Italia.\nNel 1500 si abbatt\u00e9 lo spettro dell'\u2019Inquisizione: decine di peveragnesi, con l'appoggio dei domenicani (ruderi del convento ancora visibili in piazza San Domenico), vennero messi al rogo dal temibile inquisitore Biagio de Berra.\nNel 1621 subentr\u00f2 la signoria dei Grimaldi su Peveragno e su Boves che, con alterne vicende, governer\u00e0 Peveragno fino alla fine del 1700. Nel 1744, durante la guerra per la successione al trono austriaco, un esercito di Gallo-Ispani penetr\u00f2 in Piemonte e pose a ferro e fuoco i territori che circondavano Cuneo. Il paese, fedele ai Savoia, si ribell\u00f2 al nemico, venendo saccheggiato per ben tre volte. \nNel 1800 inizi\u00f2 un lento ed inesorabile periodo di incremento demografico, che port\u00f2 il paese a raggiungere i 7878 abitanti nel 1895. Ad esso si contrappose un intenso flusso emigratorio: migliaia di persone partirono, almeno fino alla met\u00e0 del 1900, alla volta dell'America e della Francia.\nPeveragno vide morire, come dal resto tutta l'Italia, molti suoi cittadini nelle trincee della prima guerra mondiale. A queste vittime furono dedicate il monumento dei caduti ed il Viale Della Rimembranza (In via Vittorio Veneto): ogni platano del viale rappresenta un peveragnese caduto in quel conflitto.\nLa seconda guerra mondiale, a differenza della prima, vide il paese, dopo l'armistizio del 1943, ritrovarsi nel pieno del conflitto, subendo l'occupazione nazi-fascista. Nella vicina Val Colla (Boves) ebbe inizio la resistenza italiana (19 settembre 1943, prima rappresaglia nazista su Boves) e numerose erano le bande partigiane che trovavano rifugio sulle pendici della Bisalta. Il mattino del luned\u00ec 10 gennaio 1944, giorno di mercato, venne messa in atto la pi\u00f9 feroce rappresaglia nazi-fascista a Peveragno: a causa del ritrovamento sul suolo peveragnese di 3 soldati tedeschi morti, vennero prelevati 30 uomini inermi e, in diversi modi, uccisi. Ad oggi nel paese \u00e8 presente una piazza dedicata a questa strage (Piazza 30 Martiri, ex Piazza Paschetta).\nLa fama di due peveragnesi ha varcato addirittura i confini nazionali: il Maggiore Pietro Toselli, caduto eroicamente all'Amba Alagi nel 1895, all'et\u00e0 di 39 anni; lo scrittore, giornalista e commediografo Vittorio Bersezio, autore della commedia dialettale \"Le miserie 'd Mons\u00f9 Travet\".\nDi famiglia originaria di Peveragno fu anche Mario Lago, diplomatico che ricopr\u00ec la carica di Governatore delle Isole Italiane dell'Egeo dal 1922 al 1936. Nell'isola di Rodi fu fondata una colonia agricola chiamata Peveragno Rodio, in onore al paese nativo del Governatore.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Peveragno sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nEventi.\nLa fiera di Sant'Andrea ha origini antichissime. Risale infatti al 1396 il primo documento storico in cui si parla di questa Fiera, allorch\u00e9 i Principi di Acaja, nuovi padroni di questo territorio, succeduti al Vescovado di Asti, confermavano di rispettare, \"omnibus et per omnia\". tutte le franchigie e le concessioni di cui Peveragno gi\u00e0 godeva e tra le quali vi erano sia quella di tenere il mercato il Luned\u00ec e sia quella della Fiera di S. Andrea della durata di tre giorni.\nSi pu\u00f2 quindi ritenere che la nascita della Fiera sia anteriore al 1396'. Da un articolo di G.P. Magnino, ricercatore e storico locale, riportiamo le seguenti note: \"La nostra Fiera fu sempre viva e vitale, ecc\", ed oggi corrisponde ad una rassegna etnografica, artigianale ed enogastronomica dei prodotti tipici locali, con esposizione degli stessi nella giornata del 1\u00ba luned\u00ec di dicembre nel centro storico di Peveragno.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nLa fragola.\n\"..qui anche la piccolissima azienda agricola, anche di tre giornate riesce a sopravvivere. La chiave del miracolo? Nel recente passato Peveragno ha saputo scegliere una coltivazione valida, la coltivazione della fragola...\u00e8 con le sue forze, \u00e8 con l'ingegno e la laboriosit\u00e0 che la gente di Peveragno ha trasformato la sua zona depressa in una serra ricca di prodotti pregiati\"\nIl mondo dei vinti, Nuto Revelli\nCome ben descrive Nuto Revelli nel suo celebre libro, la fragola ha rappresentato per il paese, pi\u00f9 di qualsiasi altra cosa, il boom economico del dopoguerra.\nLa fragola a Peveragno \u00e8 da sempre esistita come variet\u00e0 autoctona con polpa di colore rosso. Nel dopoguerra, \u201cLouis da R\u00e9ssia\u201d, soprannome di Macagno Luigi, fece il suo primo impianto di fragole a Peveragno con la variet\u00e0 Madame Moutot importata dagli emigranti peveragnesi dalla vicina Francia. A differenza di oggi, le piccole piante crescevano sulla terra nuda e lo stesso impianto durava pi\u00f9 anni. Poich\u00e9 non esistevano contenitori per la commercializzazione, analogamente a quanto accadeva per la vendita dei funghi finferli, queste venivano raccolte in contenitori di vimini che sistemati in una gerla, venivano successivamente commercializzate al mercato di Cuneo.\nDa questo momento (anni '50) in poi, la coltivazione si allarg\u00f2 a macchia d'olio dalla montagna alla pianura per arrivare ad un picco della produzione negli anni settanta e ottanta. Si migliorarono i metodi di lavorazione e di raccolta raggiungendo un'elevata qualit\u00e0 organolettica del prodotto. Il paese divenne un centro d'eccellenza nazionale nella coltivazione di questo frutto. Si abbandon\u00f2 la storica Madame Moutot per coltivare la Gorella che aveva polpa pi\u00f9 soda e qualit\u00e0 organolettiche migliori.\nNegli ultimi decenni la coltivazione della fragola ha perso notevolmente la sua importanza, sia come produzione totale che come impatto sull'economia locale.\nOgni anno (il secondo weekend di giugno) si svolge una manifestazione in suo onore (la Fragolata), nella quale si tiene il noto concorso di bellezza \"Miss Fragola\"."}
{"id": "35657", "revid": "1862310", "url": "https://it.wikipedia.org/wiki?curid=35657", "title": "Pezzolo Valle Uzzone", "text": "Pezzolo Valle Uzzone (\"Pseu\" in piemontese) \u00e8 un comune italiano di 318 abitanti in provincia di Cuneo in Piemonte.\nIl comune fa parte dell'Unione Montana Alta Langa avente sede a Bossolasco.\nStoria.\nIl comune di Pezzolo Valle Uzzone \u00e8 stato creato il 19/02/1928 con l'unione degli antichi centri di Gorrino e di Torre Uzzone. Il primo, dove sorge un castello costruito prima dell'Anno Mille, compare, col nome di \"Gorino\", in una bolla pontificia del 1014. Del secondo si ha notizia fin dal 1209, quando il Comune di Asti lo diede in feudo ai Del Carretto.\nIl comprensorio, originariamente dominio del marchese Bonifacio del Vasto e quindi di suo figlio Bonifacio di Cortemilia, divenne poi possesso del Vescovo di Asti ed in seguito dei Del Carretto, dei Marchesi di Saluzzo ed infine di Casa Savoia.\nEdifici religiosi.\nAltri edifici di interesse sono: \nAll'interno vi \u00e8 presente una pala d'altare del XVII secolo raffigurante san Colombano e sant'Irnerio di Chartres;\nLe lapidi romane.\nC'\u00e8 una lastra marmorea (lapide) murata nella cappella a destra dell'entrata nel santuario del Todocco. Le dimensioni, in cm., sono di circa 80 di altezza per 60 di larghezza, e lo spessore di circa 20/25. Il materiale \u00e8 un marmo bianco con venature e ombre grigio/brune. Si presenta come la parte superiore di una pi\u00f9 alta stele funeraria (o celebrativa), separata dal resto o per accidentale frattura, successivamente corretta con una scalpellatura per rendere il lato inferiore ortogonale al lato verticale, o volontariamente separata da una lastra intera per scelte di cui sfugge la ragione. La lastra \u00e8 divisa in 4 registri, i primi tre racchiusi in una sobria cornice lineare modanata. Nel primo, che \u00e8 quanto rimane dell'originaria pi\u00f9 estesa epigrafe, compare in caratteri regolari ed eleganti la scritta L.MARIUS, col punto di separazione tra la \u201cL\u201d e la \u201cM\u201d che non interrompe, come di consueto nell'epigrafia classica, la continuit\u00e0 del testo. Nel registro immediatamente superiore, la lupa che allatta Romolo e Remo.\n L'animale ha una postura molto dinamica con le zampe allungate verso l'esterno (\u00e8 visibile solo la posteriore sinistra), la testa rivolta verso i poppanti con le orecchie abbassate e la dentatura in evidenza, quasi in aggressivo gesto di difesa.\nL'esecuzione del gruppo, nonostante una certa erosione presente su tutta la lastra, \u00e8 molto accurata: le zampe della lupa sono ben modellate, con tendini e muscoli in evidenza cos\u00ec come la testa ed il corpo su cui si leggono bene le costole e le mammelle rigonfie, osservando che per le zampe e per la dentatura si \u00e8 fatto uso del \"trapano\", strumento dei marmorari per produrre piccole cavit\u00e0, riccioli etc.. Le figurine dei due poppanti ignudi sono un poco corrose: in posizione opposta, schiena contro schiena, appoggiano un braccio a terra e tendono simmetricamente l'altro al ventre della nutrice. Tra i due \u00e8 stato praticato, in secoli passati (i margini sono corrosi come il resto), un foro irregolare e passante, forse per inserirvi il cannello d'una fontana. Il terzo registro, a forma di timpano, contiene al centro un'ara dove posa un globo a cui tendono in postura rampante due capricorni, con capo, tronco e zampe anteriori caprine, bench\u00e9 dotate di pinne calligraficamente definite, e corpo che termina con coda di pesce trilobata. Sui lati obliqui del timpano giacciono due leoni, in posizione speculare e simmetrica pur in presenza di piccoli particolari diversi. I leoni, che volgono la testa poderosa verso l'osservatore, afferrano con una zampa una testa d'ariete.\nLa lastra \u00e8 stata murata all'interno dell'edificio alla fine del ventesimo secolo, dopo essere stata trasportata al santuario dall'area dell'antica parrocchiale di Torre Uzzone. Qui era rimasta, a memoria di diverse generazioni, semplicemente addossata ad un muro esterno della chiesa, oggetto di curiosit\u00e0 storica e di qualche visita di studiosi e fotografi, ma senza che su di essa venisse mai attuato un progetto di recupero di analisi storico-archeologica. Premettendo che le ipotesi che seguono derivano da alcune osservazioni e notizie di comune reperibilit\u00e0 senza pretese scientifiche, la lapide di Lucio Mario \u00e8 senz'alcun dubbio un manufatto d'epoca romana di grande pregio e quasi certamente riferible a eventi e personaggi di specifica rilevanza. Il materiale di qualit\u00e0 (un marmo bianco di fine struttura cristallina, molto compatto e solido), la raffinatezza e l'eleganza dell'esecuzione \u2013 opera di artigiano/artista non certamente improvvisato - fanno supporre il notevole rango sociale ed anche politico del dedicatario. La lupa che allatta Romolo e Remo \u00e8 figura ovviamente ricorrente nell'iconografia classica, come primo emblema dello Stato romano, sigillo della sua fondazione e legittimit\u00e0, e il suo utilizzo, ossia la possibilit\u00e0 di fregiarsene, era quasi certamente destinato a coloro che detenevano importanti cariche pubbliche, come nella fattispecie quelle consolari. Il resto delle immagini, come i capricorni rampanti sull'ara che sorregge il globo, i leoni e gli arieti dei fastigi, tutti in relazione con i segni zodiacali, potrebbero far riferimento simbolico alle origini del personaggio, al periodo della sua nascita, alla storia famigliare, alle imprese compiute e ad altro ancora. Lucio Mario? Nella storia romana compaiono, con rango consolare, due personaggi con questo nome: Lucio Mario Massimo Perpetuo Aureliano, pi\u00f9 semplicemente noto come Mario Massimo, (latino: Lucius Marius Maximus Perpetuus Aurelianus; 158/160 circa \u2013 230), che fu un senatore e uno storico non del tutto secondario dell'Impero romano, e suo figlio Lucio Mario Massimo (latino: Lucius Marius Maximus) anch'egli senatore e console nel 232 d.C. Il primo, come console ebbe diversi incarichi di governatore, compresi quelli della Gallia Lugdunense (Lione) e della Germania Inferiore, e serv\u00ec al tempo degli imperatori Commodo, Settimio Severo, Caracalla e Macrino. Il secondo fu console nel periodo imperiale di Severo Alessandro.\nLa lapide potrebbe essere celebrativa o funeraria di uno di questi personaggi e quindi risalire al III secolo d.C., epoca con la quale alcuni elementi compositivi e lo stile raffinato potrebbero essere compatibili. Nella storia di Roma ve ne furono quasi sicuramente altri con questo nome, anche se non molti con il rango che la lapide testimonia. Inoltre sui motivi per cui il manufatto sarebbe pervenuto a Torre Uzzone ogni ipotesi rischia di parere troppo fantasiosa. La pi\u00f9 \u201cumile\u201d \u00e8 che quel bel pezzo di marmo scolpito, anche se malamente forato, sia stato acquistato o rubato in qualche luogo pi\u00f9 ricco e denso di vestigia storiche, fors'anche della Gallia Lugdunense, e poi sia arrivato a Torre Uzzone o dintorni, nelle mani di alcuni dei feudatari locali e l\u00ec, prima, chiss\u00e0 come utilizzato, poi abbandonato e quasi dimenticato. Per concludere, la pia ipotesi che la lapide abbia anche potuto far parte posticcia di un sepolcro marchionale: LMARIUS come Laeta Marchionis Anima Requiescat In pace, Vita Soluta (\"Lieta l'anima del marchese riposi, a vita conclusa\").\nIn regione Piovero un'altra antica lapide romana \u00e8 murata in un edificio rurale (Cascina di Piovero Sottano) nella campagna prospiciente la Valle Uzzone.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35660", "revid": "1862310", "url": "https://it.wikipedia.org/wiki?curid=35660", "title": "Pietraporzio", "text": "Pietraporzio (pronuncia \"Pietrap\u00f2rzio\", ; \"Peiropurch\" in piemontese, \"P\u00e8irapuerc\" in occitano) \u00e8 un comune italiano di 74 abitanti della provincia di Cuneo in Piemonte.\nGeografia fisica.\n\u00c8 situato in Val Stura, lungo il fiume omonimo, a una quindicina di chilometri dal colle della Maddalena (confine di stato con la Francia).\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana della Valle Stura.\nSport.\nNella frazione di Pontebernardo \u00e8 cresciuta la sciatrice di fondo Stefania Belmondo."}
{"id": "35661", "revid": "1862310", "url": "https://it.wikipedia.org/wiki?curid=35661", "title": "Piobesi d'Alba", "text": "Piobesi d'Alba (\"Piobs\" o \"Pi\u00f3bes\" in piemontese) \u00e8 un comune italiano di abitanti della provincia di Cuneo in Piemonte. Fa parte della delimitazione geografica del Roero.\nGeografia fisica.\nPiobesi \u00e8 situato sulla provinciale Alba-Carmagnola. Estesosi con gli anni, ormai il paese \u00e8 diventato tutt'uno con Corneliano d'Alba.\nStoria.\nDi antica fondazione, nel Medioevo fu soggetta alla dominazione di Asti e, nel XIV secolo, a Tommaso II di Saluzzo. Ivi sorgeva un castello, oggi distrutto, posto sul colle vicino al paese. Quando i Saluzzo persero via via potere nel Piemonte centrale, Piobesi divenne feudo dei Roero per passare, con il Trattato di Lione, a Carlo Emanuele I di Savoia.\nNel 1928 il comune fu aggregato a Corneliano d'Alba, ma nel 1946 il comune di Piobesi venne ricostituito.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Piobesi d'Alba sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nCentro agricolo, Piobesi \u00e8 tra i centri di produzione del vino Barbera d'Alba e Roero. Nel 1900 vi \u00e8 stata fondata la Antica Distilleria Sibona. Fino al 2001 si trovava a Piobesi la sede centrale dell'azienda dolciaria Nutkao.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35662", "revid": "1862310", "url": "https://it.wikipedia.org/wiki?curid=35662", "title": "Pocapaglia", "text": "Pocapaglia (\"Pocapaja\" in piemontese) \u00e8 un comune italiano di abitanti della provincia di Cuneo in Piemonte. Fa parte della delimitazione geografica del Roero.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Pocapaglia sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35664", "revid": "1862310", "url": "https://it.wikipedia.org/wiki?curid=35664", "title": "Polonghera", "text": "Polonghera (\"Polonghera\" in piemontese, pronuncia IPA ) \u00e8 un comune italiano di abitanti della provincia di Cuneo nel Piemonte.\nStoria.\nIl paese sorse probabilmente durante l'Alto Medioevo come luogo di deposito del sale proveniente dalla contea di Nizza. Arrivato qui, il sale veniva caricato su zattere e trasportato, lungo il corso del fiume Po, fino a Torino.\n&lt;BR&gt;\nNei secoli Polonghera si svilupp\u00f2 sotto il controllo di differenti casate nobiliari, finch\u00e9, nel 1409, venne occupata dagli Acaia e consegnata, con titolo comitale, a Ludovico Costa di Chieri che dispose la ristrutturazione del castello. Esso sub\u00ec notevoli danni nel Seicento da parte delle truppe francesi dirette a Carmagnola.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Polonghera sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nTra il 1881 e il 1950 il comune fu servito dalla tranvia Torino-Saluzzo."}
{"id": "35665", "revid": "1318658", "url": "https://it.wikipedia.org/wiki?curid=35665", "title": "Pontechianale", "text": "Pontechianale (\"Pontcianal\" in piemontese, \"Pont e La Chanal\" in occitano) \u00e8 un comune italiano sparso di abitanti della provincia di Cuneo in Piemonte.\nTerritorio.\nGeografia fisica.\n\u00c8 il pi\u00f9 alto paese della Val Varaita e il suo territorio confina con quello francese, raggiungibile in automobile attraverso il valico Colle dell'Agnello. La Valle Varaita fa parte delle valli occitane italiane, e infatti nel comune si parla la lingua occitana. \u00c8 anche uno dei paesi della \"Castellata\", insieme a Casteldelfino e Bellino.\nDal 1942, nel territorio del comune di Pontechianale, sorge una diga (Frazione Castello), che permette la formazione di un lago, molto frequentato dai turisti d'estate. Tale lago serve per la produzione di energia elettrica, in quanto l'acqua accumulata viene indirizzata a valle verso le centrali idroelettriche di Casteldelfino, Sampeyre e Frassino, che producono energia elettrica.\nProprio per permettere la costruzione della diga, negli anni quaranta \u00e8 stata completamente evacuata e sommersa la frazione Chiesa di Pontechianale, che sorgeva dove ora vi \u00e8 il lago. Tutte le case di questa frazione, insieme alla chiesa parrocchiale stessa (San Pietro in Vincoli) e al cimitero sono stati ricostruiti in un'altra localit\u00e0 nello stesso comune, che ha riassunto il nome di frazione Chiesa. Alcuni resti delle case sono tuttora visibili sul fondo del lago, nei periodi di magra. Fino a pochi anni fa era possibile vedere affiorare anche il campanile della vecchia chiesa, successivamente crollato.\nFrazioni.\nPontechianale \u00e8 un comune sparso, ovvero formato da un insieme di frazioni, nessuna delle quali ha tale nome: Maddalena (il capoluogo, sede del municipio), Villaretto, Castello, Rueites, Forest, Chiesa, Genzana e Chianale.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione della vallata sar\u00e0 poi organizzata dall'abbazia di Pagno, che amministrava il territorio assieme alla pievania del monastero di Falicetto (Verzuolo).\nAmministrazione.\nAltre informazioni amministrative.\nPontechianale faceva parte della Comunit\u00e0 montana Valli Po, Bronda, Infernotto e Varaita.\nMonumenti e luoghi di interesse.\nSono presenti impianti di risalita per lo sci invernale sia in paese, sia a pi\u00f9 alta quota, a pi\u00f9 di 2.000 metri di altitudine, raggiungibili con una seggiovia. Ha ospitato nel 2010 l'edizione del concerto di Ferragosto, trasmesso in diretta nazionale da Rai Tre. Nel territorio del comune sorge il Bosco dell'Alev\u00e8, il pi\u00f9 grande bosco di pini cembri d'Europa.\nIn frazione Chianale \u00e8 aperto dal 2009, nei locali settecenteschi della Missione dei Cappuccini, il \"Museo del Costume e dell'artigianato tessile\", che ospita una ricca collezione di costumi tradizionali.\nLa frazione di Chianale fa parte della lista dei \"Borghi pi\u00f9 Belli d'Italia\" e si sviluppa sulle due sponde del Varaita. Vi si trovano la chiesa di Sant'Antonio e la pi\u00f9 recente parrocchiale di San Lorenzo.\nSport.\nChianale, frazione di Pontechianale, \u00e8 stata pi\u00f9 volte arrivo di tappa del Giro d'Italia:\nIl comune \u00e8 punto di partenza per varie escursioni nel gruppo montuoso del Monviso; tra queste escursioni \u00e8 degno di particolare nota il Giro di Viso. A tale scopo nel territorio comunale si trovano i rifugi:\n\u00c8 inoltre presente un posto tappa della Grande Traversata delle Alpi, in frazione Chianale."}
{"id": "35666", "revid": "1862310", "url": "https://it.wikipedia.org/wiki?curid=35666", "title": "Pradleves", "text": "Pradleves (\"Pradl\u00e8ves\" in occitano; \"Pradieve\" o \"Pra dj'Eve\" in piemontese) \u00e8 un comune italiano di 239 abitanti della provincia di Cuneo in Piemonte. Si trova in Valle Grana.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nIl nome locale significa \"prato delle acque, delle sorgenti\". Nel 1940 il nome del comune venne italianizzato in \"Pradleve\"; nel 1956 riprese il nome originario.\nMonumenti e luoghi d'interesse.\nAree naturali.\nNel territorio del comune si trova la zona speciale di conservazione \"Stazione di Linum narbonense\" (IT1160017) che tutela uno dei rari siti in Italia di presenza del \"Linum narbonense\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Valli Grana e Maira."}
{"id": "35667", "revid": "1318658", "url": "https://it.wikipedia.org/wiki?curid=35667", "title": "Prazzo", "text": "Prazzo (\"Prass\" in piemontese, \"Prats\" in occitano) \u00e8 un comune italiano di 176 abitanti della provincia di Cuneo in Piemonte.\nGeografia fisica.\nIl territorio di Prazzo si trova a compreso tra i 1.000 m circa e i 3072 metri sul livello del mare della Rocca la Marchisa, sul lato sinistro della Valle Maira, percorsa dall'omonimo torrente. L'abitato principale \u00e8 diviso in Prazzo Superiore e Prazzo Inferiore, a circa 1\u00a0chilometro di distanza l'uno dall'altro lungo la strada statale 22.\nA Prazzo Superiore si trovano il municipio, nel cui palazzo si trovano anche la scuola materna ed elementare, un albergo e la maggior parte dei negozi del paese. A Prazzo Inferiore si trovano la chiesa parrocchiale e una caserma, usata saltuariamente da varie armi dell'Esercito Italiano e della Nato per esercitazioni in ambiente montano.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', che amministrava tutto il territorio del comitato di Bredolo cui era inserita anche la val Maira, mentre in seguito dall'VIII secolo la gestione della vallata sar\u00e0 poi organizzata dall'abbazia di Villar San Costanzo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Valli Grana e Maira.\nEconomia.\nL'economia della comunit\u00e0 \u00e8 sostenuta da agricoltura, turismo e impieghi in enti statali o Enel. L'unico servizio di trasporto pubblico \u00e8 costituito da un servizio di corriere che, dalla stazione ferroviaria di Cuneo, percorre tutta la valle fino ad Acceglio."}
{"id": "35668", "revid": "1862310", "url": "https://it.wikipedia.org/wiki?curid=35668", "title": "Priero", "text": "Priero (\"Pri\u00e9\" in piemontese) \u00e8 un comune italiano di 509 abitanti della provincia di Cuneo in Piemonte. Il suo simbolo \u00e8 la torre, la cui circonferenza \u00e8 pari alla sua altezza.\nFaceva parte della comunit\u00e0 montana Alto Tanaro Cebano Monregalese.\nStoria.\nIl primo nucleo abitativo nasce all'incirca nell'anno 1000, sulla collina del Poggio, a sud dell'attuale borgo: era sede di una Pieve dedicata alla Beata Vergine Maria.\nQua nacque il teologo Silvestro Mazzolini, probabilmente il primo teologo ad attaccare pubblicamente la dottrina di Martin Lutero, con il quale ebbe una lunga controversia.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Priero sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35669", "revid": "783193", "url": "https://it.wikipedia.org/wiki?curid=35669", "title": "Priocca", "text": "Priocca (\"Peiroca\" o \"Prioca\" in piemontese) \u00e8 un comune italiano di abitanti della provincia di Cuneo in Piemonte. Fa parte della delimitazione geografica del Roero.\nStoria.\nIl territorio di Priocca \u00e8 collocato tra il Borbore e il Tanaro con agevoli comunicazioni tra le due valli. che il primo nucleo abitato sia stato il Colle della Stella, situato sulla strada che porta da Alba ad Asti, in posizione soleggiata. I primi abitanti del Colle della Stella furono quasi certamente i liguri, precisamente gli euburiati che si stanziarono l\u00ec perch\u00e9 potevano sorvegliare un tratto del fiume Tanaro che segnava il confine con la trib\u00f9 rivale, quella degli Statielli (o Stazielli). I liguri furono poi sottomessi dai romani che attuarono la riorganizzazione dei villaggi a partire dai centri pi\u00f9 grandi come Pollenzo, Alba e Asti. In seguito a scavi e studi effettuati si \u00e8 poi scoperto che una strada romana collegava Asti, Alba e Pollenzo. Il Colle della Stella sorgeva nei pressi della decima pietra (allora le strade venivano misurate in pietre miliari) e da questo, forse, deriva il nome Petra Ducia, trasformatosi poi in Priocca. Secondo alcuni studiosi, il nome attuale deriverebbe da \"Pe dla Roca\", e cio\u00e8 ai piedi della collina in Valle Pometto, luogo in cui era situato l'abitato dopo le invasioni saracene.\nA partire dal III secolo d.C. la zona sub\u00ec invasioni barbariche. A Priocca vi \u00e8 una chiesetta dedicata a san Michele protettore dei Longobardi a testimonianza della loro presenza nel paese. Dopo il periodo carolingio e la successiva caduta della dominazione dei Franchi, i Vescovi affermarono il loro potere. Nei primi anni del X secolo giunsero i Saraceni che in una prima incursione avevano gi\u00e0 raso al suolo la citt\u00e0 di Asti. La seconda ondata fu quella che certamente colp\u00ec il territorio di Priocca; ai Saraceni si pu\u00f2 quindi attribuire la distruzione del Colle della Stella che costrinse gli ultimi superstiti a rifugiarsi in regione Pometto, a ridosso del Colle di San Vittore. Durante il periodo feudale molti feudatari della sinistra del Tanaro, tra cui Priocca, dipendevano dal vescovo di Asti.\nNell'XI secolo divent\u00f2 feudo dei Roero di Asti e nella seconda met\u00e0 del secolo successivo Benedetto Damiano dei Signori di Castellinaldo ottenne l'investitura dei Priocca dal Duca d'Orl\u00e9ans. La famiglia Damiano tenne il feudo di Priocca per oltre tre secoli, sino all'estinzione. Il XV secolo fu caratterizzato, nella prima met\u00e0, dalle lotte tra i francesi e gli spagnoli coinvolgendo il paese in queste vicende.\nLa chiesa di San Vittore, eretta alla sommit\u00e0 del colle sovrastante, e abitati intorno ad essa furono abbandonati dagli abitanti che si rifugiarono nel castello che sorgeva su una collina non distante da San Vittore e fatto costruire intorno al 1100 da un feudatario del Vescovo di Asti.\nNel tempo, intorno ad esso si form\u00f2 un vero borgo medioevale, circondato da mura e fossale per la difesa. La chiesa di Santo Stefano, oratorio del castello, divenne la chiesa parrocchiale, abbandonando pian piano San Vittore perch\u00e9 meno sicura. Questo fatto port\u00f2 ad un rapido spostamento degli abitanti verso le zone del castello (la Villa).\nNel XVII secolo Priocca fu coinvolta in parecchie guerre e la peste del 1630 (la stessa descritta nei \"Promessi Sposi\" da Manzoni) provoc\u00f2 parecchie vittime tra la popolazione. Seguirono anni di carestia e crisi economica ma nei secoli XVII e XVIII la popolazione ebbe un progressivo aumento e il paese si consolid\u00f2 nella sua nuova forma. Nel 1813 mor\u00ec l'ultimo discendente della famiglia Damiano e i feudi passarono ai figli della sorella, sposata con il marchese Annibale Faussone di Clavesana. Il comune acquist\u00f2 il castello dagli eredi e lo abbatt\u00e9, ricavandone la piazza.\nNel XX secolo, negli anni tra il 1905-1908 venne abbattuta la chiesa di Santo Stefano e costruita una nuova. Il campanile e la canonica vennero ultimati attorno al 1920.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Priocca sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nDopo il dramma delle due guerre mondiali, con 115 morti priocchesi, il paese \u00e8 cambiato sotto tutti i punti di vista. In un primo tempo (fino agli anni \u201860) una generazione \u00e8 stata costretta a emigrare a Torino o altrove per motivi di lavoro. Dalla fine degli anni sessanta in avanti lo sviluppo delle aziende locali e nella vicina Alba ha consentito un rapido cambiamento di tenore di vita. Con la prosecuzione del lavoro agricolo part-time e il lavoro in fabbrica, molti priocchesi hanno potuto ristrutturare o costruire abitazioni moderne, acquistare auto o macchinari, far studiare i figli.\nCon un'immigrazione di ritorno e una leggera immigrazione straniera, la societ\u00e0 \u00e8 variegata e analoga ai paesi vicini: stile di vita quasi cittadino, con orari e doveri impegnativi, vacanze periodiche, categorie a rischio.\nAccanto a coloro che continuano a recarsi al lavoro nelle immediate vicinanze, si \u00e8 sviluppato un buon artigianato, industria e agricoltura di qualit\u00e0 con operai ed impiegati locali. Le produzioni interessano diversi settori: confezionamento vini, altri alimentari, meccanica, edilizia. Nel comparto agricolo permane un numero limitato di aziende tradizionali mentre i giovani rimasti si dedicano imprenditorialmente alla produzione di vini pregiati che vendono a prezzi adeguati e remunerativi, anche all'estero. Si produce Barbera d'Alba, Nebbiolo d'Alba, Roero, Roero Arneis, Favorita molte denominazioni si fregiano della doc e docg. Strettamente collegata alla produzione agricola di qualit\u00e0, allo sviluppo del turismo e alla mobilit\u00e0 diffusa, con adeguate politiche di promozione su base intercomunale \u00e8 cresciuto il settore enogastronomico. L'offerta in paese \u00e8 varia comprendendo ristoranti tradizionali, agriturismi e bed and breakfast.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35670", "revid": "848247", "url": "https://it.wikipedia.org/wiki?curid=35670", "title": "Priola", "text": "Priola (\"Pri\u00f2la\" in piemontese) \u00e8 un comune italiano di 677 abitanti della provincia di Cuneo in Piemonte.\nGeografia fisica.\nIl territorio comunale si estende ai due lati del fiume Tanaro. Il centro comunale e la frazione Pievetta sono situate sul fondovalle, mentre la frazione Casario \u00e8 collocata pi\u00f9 in alto, in destra idrografica della vallata; da Casario, tramite il Colle della Rionda, si pu\u00f2 raggiungere Calizzano. Il punto pi\u00f9 meridionale del comune \u00e8 rappresentato dal monte Spinarda, collocato sullo spartiacque Tanaro/Bormida.\nStoria.\nPriola viene menzionata in un documento del 1033 dove si attesta che vi si trovava una chiesa dedicata a San Desiderio e un castello. Quest'ultimo venne parzialmente distrutto nel 1518; i suoi resti sono tutt'ora presenti sulla destra idrografica del Tanaro. Nel 1270 a Priola fu costituita la parrocchia di San Desiderio; l'attuale parrocchiale \u00e8 frutto di una ricostruzione del 1718. Anche la frazione Casario ebbe la dignit\u00e0 di parrocchia a partire dal 1580. La sua sede fu inizialmente nella chiesa di San Giusto ma venne poi trasferita nella cappella di San Rocco, che risale al 1630 che conserva vari interessanti affreschi.\nLa zona attorno ai monti Sotta e Spinarda fu teatro di operazioni belliche collegate alle due campagne d'Italia di Napoleone Bonaparte, durante le quali le truppe francesi si attestarono attorno alla cima delle montagne.\nAmministrazione.\nAltre informazioni amministrative.\nPriola faceva parte della comunit\u00e0 montana Alto Tanaro Cebano Monregalese."}
{"id": "35671", "revid": "1862310", "url": "https://it.wikipedia.org/wiki?curid=35671", "title": "Prunetto", "text": "Prunetto (\"Prun\u00e8j\" o \"Prinaj\" in piemontese) \u00e8 un comune italiano di 416 abitanti della provincia di Cuneo in Piemonte. Fu uno dei comuni maggiormente colpiti dall'alluvione del 1994.\nMonumenti e luoghi d'interesse.\nIl paese sorge sulla riva destra della valle Bormida, veloce via di comunicazione per la Riviera ligure di ponente e il Monferrato.\nDal fianco opposto, guardando verso la vicina valle Uzzone, il comune gode di un panorama selvaggio e boscoso, dove in estate difficilmente si toccano i 30\u00b0.\nQueste caratteristiche hanno portato, dagli anni novanta, un gran numero di residenti tedeschi e svizzeri, perfettamente integrati nella piccola comunit\u00e0.\nCastello.\nTeatro della guerriglia partigiana sul finire della seconda guerra mondiale, Prunetto si sviluppa all'ombra del suo castello, ora inserito nel circuito dei \"Castelli Aperti\" del Basso Piemonte.\nL'edificio sorge su un \"bric\" (cocuzzolo in lingua piemontese) a 750\u00a0m di quota, e, nelle giornate terse \u00e8 incoronato dalla mole del Monviso. Risale probabilmente al XII-XIII secolo quando, attorno alla grande torre quadrata (dell'XI secolo), la potente famiglia dei Del Carretto edific\u00f2 l'austera fortezza.\nI Del Carretto lasciarono il posto agli Scarampi (XVI secolo) ma il feudo rimase sempre indipendente (immediato) e sotto tutela imperiale fino al passaggio a Casa Savoia nel 1735.\nDurante i secoli il castello non ha subito molte modifiche ed \u00e8 quasi completamente visitabile, compresi i sotterranei.\nSantuario della Madonna del Carmine.\nA pochi metri dal castello, nel piccolo Santuario della Madonna del Carmine (XIV secolo), sopravvivono gli affreschi del pittore monregalese Segurano Cigna risalenti al 1478. Sul muro sinistro della chiesa, \u00e8 visibile l'incisione di un \"fiore a sei petali\" (vedi fiore della vita), motivo tipico dell'area alpina e spesso associato alla cultura celtica. Prima della costruzione della nuova parrocchia \"con pio e generoso pensiero\" di Delfina Ratto, l'attuale santuario \u00e8 stato fino al 1904 l'antica chiesa parrocchiale anch'essa dedicata a san Lorenzo martire.\nDalla relazione parrocchiale del 1770 (D. Giovanni Stefano del Prato, Preposito della Parrocchia di san Lorenzo martire, diocesi di Alba):\n\"Della Chiesa e di cose ad essa appartenenti. Di questa Chiesa dedicata al Santo Titolare Martire Lorenzo non s'ha memoria della fondazione (...) ella \u00e8 costrutta a tre navi con volta (...). L'altar maggiore \u00e8 di legno con tabernacolo alto in mezzo della cui mensa vi \u00e8 collocata la pietra consacrata portatile (...). Dalla parte destra v'\u00e8 l'altare della Comp(agni)a del SS. Rosario, indi la Cappella di S. Rocco di jus patronato della Casa CASTELLI quale ha balaustra di pietra. Dalla parte sinistra v'\u00e8 l'altare di S. Antonio di Padova di jus patronato della Casa RATTO, indi la cappella della Comp(agni)a del Suffragio e tutti questi altari sono alla Romana attaccati al muro. (...) Vi sono tre banchi uno del Sig(no)r Marchese SCARAMPI Barone del luogo, gli altri due spettano alla famiglia RATTO . (...)\". Nella relazione parrocchiale del 1779 si parla ancora di banchi e altari: \"(...) nella Parrocchiale vi sono tre banchi: un del Sig. Marchese SCARAMPI Padrone di questo luogo, gli altri due appartengono agli eredi del fu Gio(vanni) Andrea RATTO. (...) Degli Altari. In questa Chiesa Parrocchiale vi sono cinque Altari: il Maggiore sotto l'invocazione di S. Lorenzo, il secondo sotto l'invocazione della Madon(n)a del Rosario, il terzo sotto l'invocazione dei Santi Giuseppe, Antonio di Padova, Cosma e Damiano, il quarto sotto l'invocazione dei Santi Felice e (illeggibile) il quinto sotto l'invocazione dei Santi Rocco e Francesco d'As(s)isi: Non si sa, n\u00e9 si ha memoria da qual anno siano stati eretti (...) Altare dei S(an)ti Giuseppe, Antonio da Padova, Cosma e Damiano, quale essendo di Giuspatronato degli eredi fu Gio(vanni) Andrea RATTO si ricopre con le tovaglie della Sagrestia Parrocchiale.(...)\". (Archivio della Curia Vescovile di Mondov\u00ec - fascicolo Prunetto).\nSociet\u00e0.\nManifestazioni.\nIl 2\u00ba sabato di luglio c'\u00e8 \"Degustando tra i borghi\" passeggiata gastronomica nel parco del castello.\nLa 3\u00aa domenica di settembre c'\u00e8 la \"Festa di San Matteo\".\nIl castello di Prunetto ospita spesso iniziative di carattere culturale.\nEconomia.\nTurismo.\nPrunetto non \u00e8 un centro turistico, ma \u00e8 una tappa interessante per chi si muove fra Piemonte e Liguria lungo la valle Bormida.\nL'ospitalit\u00e0 \u00e8 garantita da 3 agriturismi, 2 ristoranti, 3 bar e 2 pizzerie nonch\u00e9 dagli impianti sportivi comunali.\n\u00c8 presente l'associazione culturale \"La Bataiera\" che gestisce il patrimonio artistico e il Gruppo Alpini locale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone."}
{"id": "35674", "revid": "125104280", "url": "https://it.wikipedia.org/wiki?curid=35674", "title": "Rifreddo", "text": "Rifreddo (\"Rifr\u00e8id\" o \"Rifr\u00e8t\" in piemontese, \"Rifret\" in occitano) \u00e8 un comune italiano di abitanti della provincia di Cuneo in Piemonte.\nSi trova in bassa Valle Po ai piedi del Monviso e del Monte Bracco.\nPosizione.\nDisteso in un soleggiato anfiteatro sulle pendici meridionali del Mombracco, dominato dall'imponente Monviso, Rifreddo \u00e8 un tranquillo centro della bassa Valle Po, sulla sinistra orografica del pi\u00f9 grande fiume italiano. Il suo nome prende origine da un rio che scende dal Mombracco, il Rio Freddo. Il paese, contrariamente al suo toponimo gode, per la splendida posizione, di un clima dolce e temperato.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione delle valli Po, Bronda, Infernotto e Varaita sar\u00e0 poi organizzata dall'abbazia di Pagno.\nRisale ad oltre novecento anni addietro, esattamente al 1075, il documento pi\u00f9 antico nel quale appare il nome del luogo Rivus Frigidus, citato in un atto di donazione effettuato dalla Marchesa Adelaide di Susa. Feudo dei signori di Saluzzo fin dalle origini del Marchesato aleramico, la sua storia \u00e8 strettamente legata a quella del potente Monastero femminile cistercense di Santa Maria della Stella, fondato nel 1219 da Agnese, figlia del Marchese di Saluzzo Manfredi II. Il monastero ebbe rapporti con l'abbazia di Pagno, ma soprattutto le sue vicessitudini furono intrecciate in particolare con la vicina abbazia di Santa Maria di Staffarda.\nIl Monastero possedeva numerosi terreni, ricoprendo un ruolo di grande importanza sul piano politico ed economico. Agnese divenne la prima Priora del Monastero ed anche Signora di Rifreddo, avendo acquisito i diritti feudali. L'edificio religioso, ricco di donazioni, ricevette possesso e giurisdizione su Rifreddo e Gambasca e acquist\u00f2 il diritto alle decime per tutti i paesi della Valle Po. Il Convento decadde nel corso del XV secolo, a causa del crescente disordine finanziario e successivamente fu trasferito a Saluzzo. Nel 1621 le monache cedettero al Comune di Rifreddo i possedimenti del Monastero.\n\u00c8 stato teatro, nel 1495, di un processo alle streghe di cui il comune custodisce ancora i verbali.\nEconomia.\nL'economia \u00e8 di tipo prevalentemente agricolo. Da segnalare \u00e8 la produzione casearia con tome, tomini e paglierine; si sono sviluppate aziende di carattere artigianale, in particolare del legno e complementi d'arredo.\nFeste e manifestazioni.\nA Rifreddo si svolgono parecchie manifestazioni: la pi\u00f9 importante ed originale \u00e8 sicuramente \"Le notti delle streghe\" che si tiene a fine ottobre. Si tratta di una kermesse dedicata alla magia e all'occulto che riprende le notizie tratte dai verbali dei processi alla streghe del 1495 e che ha come momento pi\u00f9 significativo la passeggiata animata tra le vie del paese. Ogni anno questa manifestazione ospita dalle 4.000 alle 5.000 persone provenienti da tutta la provincia e non solo.\nMolto seguita \u00e8 anche la giornata contadina di met\u00e0 ottobre, cio\u00e8 una festa che vede le mandrie attraversare il centro cittadino e gli animali esposti per tutta la giornata; non mancano poi un grande mercato, trattori d'epoca musica, ballo e stand enogastronomici con castagne e la minestra di trippe. La festa dell'albero di maggio forse derivante da antichi riti pagani, annuncia il risveglio della natura, \u00e8 stata ripresa l'usanza di festeggiare presso l'antica chiesa parrocchiale di S. Nicolao.\nRifreddo celebra il suo santo patrono, san Luigi Gonzaga, la terza domenica di luglio e non nei giorni coincidenti con la ricorrenza, il 21 giugno, poich\u00e9 un tempo in quella data si era impegnati nella raccolta del grano nelle campagne saluzzesi. \nMolto sentita \u00e8 la festa della Madonna della Neve che si svolge la prima domenica di agosto, presso il santuario in localit\u00e0 Devesio. La terza domenica di agosto si celebra san Bernardo, presso la cappella sulla dorsale del Mombracco che separa i comuni di Rifreddo, Envie e Revello. Un tempo i tre paesi festeggiavano insieme la ricorrenza, ma ora le comunit\u00e0 organizzano in tre momenti differenti l'avvenimento. La festa alla Croce di Rifreddo si svolge a fine agosto in un giorno feriale.\nCucina.\nUna ricetta tipica di Rifreddo \u00e8 il \"caritoun\", una focaccia simile al \"cariton\" che omaggia Sant'Antonio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSociet\u00e0.\nEvoluzione demografica.\nCensimento 2011: 1072\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Rifreddo sono .\nInfrastrutture e trasporti.\nTra il 1905 e il 1935 il comune fu servito dalla tranvia Saluzzo-Revello-Paesana; \u00e8 collegato con Saluzzo e Paesana attraverso una linea di autobus con diverse corse giornaliere."}
{"id": "35675", "revid": "1862310", "url": "https://it.wikipedia.org/wiki?curid=35675", "title": "Rittana", "text": "Rittana (\"Ritan-a\" in piemontese, \"Ritana\" in occitano) \u00e8 un comune italiano di abitanti della provincia di Cuneo in Piemonte.\nGeografia fisica.\nIl territorio comunale copre buona parte della breve valle di Rittana, tributaria in sinistra idrografica della Stura di Demonte, e comprende pi\u00f9 di quaranta diverse borgate. La vallata culmina con i 1796 metri dell'Alpe di Rittana.\nNel 1987, in seguito alla decisione dell'amministrazione comunale, in omaggio a un'antica tradizione locale, le facciate delle case del centro sono state affrescate da artisti contemporanei.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Rittana faceva parte della Comunit\u00e0 montana Valle Stura."}
{"id": "35676", "revid": "125243562", "url": "https://it.wikipedia.org/wiki?curid=35676", "title": "Roaschia", "text": "Roaschia (\"Roas-cia\" in piemontese, \"Rouascha\" in occitano) \u00e8 un comune italiano di abitanti della provincia di Cuneo in Piemonte.\nFa parte dell'unione Montana Alpi del mare.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nSimboli.\nLo stemma del comune di Roaschia \u00e8 stato concesso con decreto del presidente della Repubblica del 30 ottobre 2008.\nIl gonfalone municipale \u00e8 un drappo di bianco con la bordatura di azzurro.\nSociet\u00e0.\nEvoluzione demografica.\nIl forte spopolamento della montagna ha portato ad una perdita di abitanti, in cento anni, pari al 93% dei residenti dell'anno 1911. \nCultura.\nEventi.\nTra gli eventi pi\u00f9 importanti del paese c'\u00e8 la \"Fiera Interprovinciale della Pecora Roaschina\", che si tiene la terza domenica di maggio dal 1994, dedicata alla promozione dei prodotti caseari locali (Brus, toma, nostrale).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35677", "revid": "1543377", "url": "https://it.wikipedia.org/wiki?curid=35677", "title": "Roascio", "text": "Roascio (\"Roass\" in piemontese) \u00e8 un comune italiano di abitanti della provincia di Cuneo in Piemonte.\nFa parte della comunit\u00e0 montana Alto Tanaro Cebano Monregalese e dell'Alta Langa.\nSociet\u00e0.\nEvoluzione demografica.\nLa popolazione residente negli ultimi cento anni, dal 1911, \u00e8 diminuita del 75% .\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35680", "revid": "1543377", "url": "https://it.wikipedia.org/wiki?curid=35680", "title": "Roburent", "text": "Roburent (: ; dal 1940 al 1952 Roburento, /robu\u02c8r\u025bnto/; \"Arburent\" in piemontese) \u00e8 un comune italiano di 477 abitanti della provincia di Cuneo in Piemonte.\nGeografia fisica.\nSituato a circa 800 metri di altitudine, il territorio comunale di Roburent si estende a cavallo delle valli Corsaglia e Casotto e fa parte dell'Unione Montana Valli Monregalesi. Il capoluogo \u00e8 costituito da otto borgate storiche quali Piazza (situata pi\u00f9 alto), la Mont\u00e0, lo Scarrone, Ro\u00e0 dei Garie, Ro\u00e0 dei Savi, Ro\u00e0 dei Mozzi, Sant'Antonio e Codevilla (situata pi\u00f9 in basso).\nFanno altres\u00ec parte del territorio le frazioni di Pra di Roburent e San Giacomo di Roburent, e la localit\u00e0 dei Cardini, queste ultime apprezzate e conosciute localit\u00e0 sciistiche. Nel territorio di Roburent \u00e8 compreso il monte Alpet (1611 metri) e poco sotto la cima Colm\u00e8 (1297 metri) raggiungibile dalla nuova seggiovia.\nOrigini del nome.\nPer quanto concerne il nome, non ci sono certezze circa l'origine. La tesi maggiormente accreditata \u00e8 quella secondo cui l'abitato prenderebbe il nome dal torrente che solca la valle: il Roburentello; tesi avvalorata peraltro da un documento notarile datato 1118. Si presume che il nome originario fosse \"Rivo Bruzenti\" e che si sia lentamente evoluto in \"Rivuo Bruzenti\", quindi in \"Rivuobrugente\", \"Rivobruzzente\", \"Rioburente\" fino all'attuale \"Roburent\".\nStoria.\nI territori del roburentese sembrano essere abitati fin dai tempi preistorici quando si insediarono su queste montagne alcune popolazioni dedite alla pastorizia, adoratrici del sole e del tuono; si presume fossero simili alle comunit\u00e0 della \"valle delle meraviglie\". Questa tesi \u00e8 stata formulata dall'archeologo Janigro D'Acquino in seguito ad alcuni studi che condusse sui megaliti del Monregalese che portarono al ritrovamento sull'Alpe Robert (sita sul confine meridionale del comune di Roburent) di alcuni altari in pietra.\nDurante l'epoca romana il territorio roburentese era attraversato dalla \"Via Sonia\" o \"Savinia\" che costituiva un importante collegamento tra il mare (Albenga) e la pianura (Augusta Bagiennorum) passando per Garessio. Lungo questa strada si insediarono alcune popolazione di Liguri montani e di Ingauni.\nPer le frequenti incursioni dei Saraceni, poco dopo l'anno 1000 o comunque nell'XI secolo, a Roburent venne costruito un castello del quale si pu\u00f2 tuttora ammirare un torrione di guardia nel centro del paese, denominata \"la Saracena\" e simbolo comunale, ed una parte del muro di cinta.\nIl prezioso e sfruttabile territorio boschivo del feudo di Roburent, di propriet\u00e0 del vescovo di Asti, fu al centro di contese tra Mondov\u00ec e la stessa propriet\u00e0 fino al 1419 quando il comune divenne parte del territorio dei Savoia che ne mantennero a lungo il possesso.\nLocalmente questo feudo ebbe dei Signori, lo stesso ceppo familiare anche di Montaldo, vedasi i rarissimi documenti di quegli anni, nonch\u00e9 alcune pubblicazioni storiche, ma l'importanza ed il potere di questa famiglia and\u00f2 mano a mano scemando. Cos\u00ec il luogo venne infeudato a varie altre famiglie, Della Torre, poi i Bonardo Mongarda, indi i Musso e per finire i Cordero (che quindi si chiamarono di Roburent).\nNel XVII secolo i roburentesi furono coinvolti, se pur in minima parte rispetto alle localit\u00e0 vicine, nella Guerra del sale; i maggiori devastamenti li sub\u00ec invece l'odierna frazione di Pra di Roburent con incendi e distruzioni di buona parte del paese. Nel periodo napoleonico (1794), va ricordata la strenua quanto vana resistenza degli abitanti, accampati in un campo trincerato sul monte Savino, contro le truppe francesi stanziate presso l'Alpe Robert.\nNel 1940 il nome del comune venne italianizzato in \"Roburento\"; nel 1952 riprese il nome originale.\nMonumenti e luoghi d'interesse.\nArchitetture militari.\nResti del torrione d'avvistamento, costruito assieme al locale castello nell'XI secolo per scongiurare le frequenti incursioni dei Saraceni, e alcuni tratti delle mura di cinta.\nArchitetture civili.\nChiave d'arco (1420), che sovrasta il portale di ingresso della casa Vallepiano, in borgata Gari\u00e8.\nAree naturali.\nParte del territorio comunale \u00e8 compreso nella zona speciale di conservazione \"Faggete di Pamparato, Tana del Forno, Grotta delle Turbiglie e Grotte di Bossea\" (IT1160026).\nCultura.\nEventi.\nDall'anno 2007 vi \u00e8 in esposizione permanente una caratteristica rappresentazione della \"Nativit\u00e0\" realizzata con le miniature delle case di Roburent, opera di Galleano Giacomino.\nEconomia.\nAttualmente il paese \u00e8 poco popolato e basa la propria economia eminentemente sul turismo, fiorente soprattutto a Sangiacomo di Roburent (frazione a 4\u00a0km dal capoluogo) dove sono anche presenti stazioni sciistiche sia di discesa che di fondo.\nAmministrazione.\nDal 2019- Sindaco in carica Giulia Negri\nSindaco attualmente in carica Giulia Negri\nAltre informazioni amministrative.\nRoburent faceva parte della Unione Montana Valli Monregalesi."}
{"id": "35681", "revid": "1543377", "url": "https://it.wikipedia.org/wiki?curid=35681", "title": "Rocca de' Baldi", "text": "Rocca de' Baldi (\"La R\u00f2ca dij B\u00e0ud\" in piemontese) \u00e8 un comune italiano di abitanti in provincia di Cuneo in Piemonte, distante circa 18\u00a0chilometri a sud dal capoluogo.\nNasce come rocca fortificata, come testimonia la struttura della parte pi\u00f9 antica, collocata su una rupe a strapiombo sul torrente Pesio. Conserva un importante castello, che ospita il Museo storico-etnografico Augusto Doro, e alcuni edifici di importanza storica e artistica, quali la Chiesa di San Marco Evangelista, la Chiesa della Crocetta, la Confraternita di Sant'Antonio, la Cappella di San Rocco.\nNel comune di Rocca de' Baldi, presso il fiume Pesio, \u00e8 collocato l'accesso alla Riserva naturale Crava Morozzo.\nGeografia fisica.\nIl castello e l'originario capoluogo del comune sono posti in destra idrografica del torrente Pesio, mentre la frazione Crava, sede del Municipio dal 1865, \u00e8 posta in sinistra idrografica del torrente, sull'asse viario Carr\u00f9-Cuneo.\nRocca de' Baldi dista 2,7\u00a0km da Morozzo, 5,8\u00a0km da Magliano Alpi, 6,7\u00a0km da Mondov\u00ec, 6,9\u00a0km da Pianfei, 9,1\u00a0km da Sant'Albano Stura 11,7\u00a0km da Carr\u00f9, 13,6\u00a0km da Fossano.\nOrigine del nome.\nIl nome \"Rocca de' Baldi\" \u00e8 da mettersi in relazione con la posizione del borgo originario, posto su una rupe (rocca) a strapiombo sul torrente Pesio.\nSecondo l'ipotesi pi\u00f9 accreditata, il nome completo deriverebbe da quello di Ubaldo o Robaldo della casata dei Morozzo che avrebbe fatto costruire la torre che costituisce il nucleo visibile del castello. Il luogo venne perci\u00f2 denominato \"Rupe Ubaldi\", nome che nei documenti dei secoli successivi sub\u00ec varianti tra le quali \"Rocha Ubaldi\", \"Rocham Baudorum\", \"Rocha de' Baudis\" e \"Roche Baudorum\", stabilizzandosi infine su \"Rocca de' Baldi\".\nStoria.\nFin dalla met\u00e0 dell'XI secolo si ha traccia di insediamenti, ma Rocca de' Baldi compare per la prima volta in un documento ufficiale nel 1240, quando in una lite si fa riferimento agli uomini di \"Rochebaudi.\"\nNon \u00e8 possibile ricostruire le vicende dei primi secoli di vita dell'insediamento, a causa dell'esiguo numero di documenti disponibili, dai quali si deducono solo i rapporti con il vicino borgo di Morozzo e con Mondov\u00ec. Le notizie si fanno pi\u00f9 numerose a partire dal XV secolo durante il quale si consolid\u00f2 la posizione del borgo rispetto ai confinanti. Il 18 marzo 1448 vennero confermati gli statuti da parte del duca Ludovico di Savoia. Nel corso del XV secolo si costruirono strade e si fecero opere di bonifica e di canalizzazione delle acque con la costruzione di bealere per meglio sfruttare le terre a fini agricoli.\nNei secoli successivi il comune sub\u00ec la sorte del territorio, dominato via via da signori diversi, fino a quando venne concesso al conte Filippo Morozzo. Alla fine del XVII secolo il borgo venne coinvolto nella guerra del sale, alla fine della quale, venne costituito in comune autonomo, cos\u00ec come accadde a tutti gli appartenenti alla confederazione monregalese.\nNel 1865 la sede municipale del Comune Rocca de\u2019 Baldi, venne trasferita nella frazione Crava, secondo quanto stabilito con RD del 10 dicembre 1865.\nMonumenti e luoghi di interesse.\nArchitetture civili.\nCastello.\nIl nucleo originario del castello risale al XIII secolo e di quell'epoca \u00e8 ancora visibile la torre a merlatura ghibellina, che faceva parte della cinta muraria del borgo. L'ingresso al borgo era costituito probabilmente da un primo accesso presso l'incrocio ove si trova la Cappella della Crocetta e da una porta oltre il fossato difensivo che \u00e8 quella che ancora si intuisce a fianco del castello.\nPi\u00f9 volte saccheggiato nel XVI secolo nel 1643 pass\u00f2 dalla famiglia Savoia Acaja ai marchesi Morozzo, che negli anni successivi lo ampliarono sia verso la strada, sia nei locali interni. L'intervento pi\u00f9 importante fu quello del 1710 a opera dell'architetto Francesco Gallo, a cui si deve la cosiddetta \"ala rosa\". I marchesi Morozzo vissero nel castello fino al 1823 e successivamente sub\u00ec diversi passaggi di propriet\u00e0.\nDal 1923 al 1973 nei locali del castello ebbe sede la Colonia Agricola Orfani di Guerra.\nIl castello \u00e8 di propriet\u00e0 del Comune, ospita il Museo storico-etnografico Augusto Doro ed \u00e8 inserito nel circuito dei Castelli Aperti del Basso Piemonte.\nNel parco del castello \u00e8 stato impiantato a cura del Comizio Agrario di Mondov\u00ec un frutteto di variet\u00e0 storiche locali di frutta del Monregalese, che precedentemente, dal 1997 al 2017, era collocato in frazione San Biagio di Mondov\u00ec..\nArchitetture religiose.\nChiesa di San Marco.\nLa chiesa di San Marco venne consacrata il 22 marzo 1517, ma la costruzione originaria risale almeno al XV secolo. Nel 1725 l'edificio venne modificato su progetto dell'architetto Francesco Gallo, che la trasform\u00f2 in stile barocco. Nel 1728 il marchese Morozzo incaric\u00f2 l'artigiano in marmo Matteo Buzzi affinch\u00e9 realizzasse l'altare maggiore su disegno dello stesso architetto Gallo. A questo venne integrato all'inizio del XIX secolo l'altare maggiore del Convento di Nostra Donna di Mondov\u00ec. Questo altare barocco, costruito nel 1675, era stato donato dai Morozzo della Rocca al convento e venne chiesto in restituzione dal marchese Gaspare Filippo Morozzo dopo la soppressione del convento avvenuta nel 1802.\nAbbazia di Santa Maria del Castello.\nLa chiesa sorse verso la met\u00e0 del XVII secolo per volont\u00e0 dell'abate Francesco Ludovico Morozzo sul luogo dove era presente un pilone dedicato alla Vergine del Carmelo, pilone che ancora oggi si pu\u00f2 vedere nella chiesa, incorporato nell'altare maggiore. L'atto di fondazione \u00e8 datato 14 agosto 1658, ma la costruzione su progetto dell\u2019architetto Giovenale Boetto di Fossano, del complesso abbaziale termin\u00f2 solo nel 1668.\nNel corso del XIX secolo \u00e8 divenuta residenza privata.\nCappella della Crocetta.\nCollocata appena fuori dall'abitato, all'incrocio tra la strada che si dirige a Crava e quella che va verso Pogliola (fraz. di Mondov\u00ec), la cappella risale al XV secolo ed \u00e8 l'edificio pi\u00f9 antico di Rocca de' Baldi. Rimasta abbandonata per molto tempo, \u00e8 stata riscoperta nel secondo Dopoguerra, ma restaurata e valorizzata solo a partire dal 1979, grazie all'intervento sugli affreschi e al ripristino della struttura originaria della facciata che era stata modificata nell'Ottocento. All'interno della cappella sono sopravvissuti i resti di un altare in muratura addossato alla parete. Sono visibili affreschi tardogotici sia all'interno, sia sulla parete esterna.\nCappella di San Rocco.\nVenne costruita nel XVI secolo sulla strada che da Rocca de' Baldi scende verso il torrente Pesio a Crava. L'occasione per la sua erezioni fu con ogni probabilit\u00e0 l'epidemia di peste che si diffuse in zona tra il 1520 e il 1530 e che vide il fiorire in tutto il monregalese di piloni votivi dedicati a San Rocco, tradizionalmente invocato contro le malattie contagiose. Quale che sia l'anno di fondazione, risulta citata nella visita apostolica di monsignor Scarampi nel 1582.\nLa cappella venne restaurata all'inizio degli anni Novanta del XX secolo.\nConfraternita di Sant'Antonio.\nCollocata della via centrale del borgo antico, venne costruita nella seconda met\u00e0 del XVIIII secolo. Da un porticato si accede all'interno che \u00e8 strutturato a croce greca. La dedicazione a Sant'Antonio \u00e8 ribadita dal paliotto marmoreo dell\u2019altare.\nAree naturali.\nRiserva naturale di Crava Morozzo.\nLa riserva, chiamata localmente Oasi di Crava Morozzo, \u00e8 un'area naturale istituita nel 1987. Copre circa 300 ettari di superficie con oltre 135 specie di uccelli censite.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Rocca de' Baldi sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nIl territorio comunale \u00e8 attraversato dalla ferrovia Torino-Fossano-Savona, che in tale tratta and\u00f2 a sostituire la precedente tranvia Fossano-Mondov\u00ec-Villanova, attivata nel 1884 e soppressa nel 1839, la quale aveva qui una fermata lungo la direttrice poi divenuta Strada statale 28 del Colle di Nava.\nA pochi km dal paese c'\u00e8 la stazione di Roccadebaldi della Ferrovia Cuneo-Mondov\u00ec, il cui traffico risulta sospeso dal 2012."}
{"id": "35682", "revid": "1543377", "url": "https://it.wikipedia.org/wiki?curid=35682", "title": "Rocca Cigli\u00e8", "text": "Rocca Cigli\u00e8 (\"R\u00f2ca Sij\u00e9\" in piemontese) \u00e8 un comune italiano di 125 abitanti della provincia di Cuneo, in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Alto Tanaro Cebano Monregalese.\nInfrastrutture e trasporti.\nRocca Cigli\u00e8 era servita da una propria stazione ferroviaria, situata a circa 5 chilometri dal centro abitato, posta lungo la Ferrovia Bra-Ceva. La ferrovia \u00e8 stata chiusa in seguito ai danni subiti dalla alluvione del 1994."}
{"id": "35683", "revid": "1516566", "url": "https://it.wikipedia.org/wiki?curid=35683", "title": "Roccabruna (Italia)", "text": "Roccabruna (\"La R\u00f2cia 'd Drun\u00e9\" in piemontese, \"La Rocho\" in occitano) \u00e8 un comune italiano di abitanti della provincia di Cuneo in Piemonte. Si trova all'imbocco della Val Maira, su un territorio panoramico che sovrasta la vicina Dronero.\nOrigini del nome.\nIl nome di \"Roccabruna\" risale ad un atto pubblico datato 28 maggio 1028, quando non esistevano ancora n\u00e9 Dronero e neppure Cuneo. In questo documento il marchese Olderico Manfredi e sua moglie Berta, donavano alla nuova Abbazia di Caramagna alcuni loro possedimenti in \"Zurzana\", \"Sancto Damiano, Pagliario, Stroppo, Prada\", \"Sancto Michaelo, Cilio\", \"Paterno\" e Rocabruna.\nStoria.\nIl territorio di Roccabruna \u00e8 abitato fin dalla preistoria dalle popolazioni Celte - Liguri, prima della sottomissione a Roma; vi si possono trovare resti romani nell'area della \"Cappella di San Ponzio\", dove vi \u00e8 custodita un'epigrafe romana trovata nella zona assieme a altri reperti archeologici.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', che amministrava tutto il territorio del comitato di Bredolo cui era inserita anche la val Maira, mentre in seguito dall'VIII secolo la gestione della vallata sar\u00e0 poi organizzata dall'abbazia di Villar San Costanzo.\nRoccabruna quindi segu\u00ec nei secoli le alterne vicende della vicina Dronero, di cui fece parte integrante per diverso tempo.\nIn un documento del 1226, riguardante a privilegi alla Canonica di Oulx, vengono nominate le chiese di San Giuliano e di Santa Maria di Foglianzane, tuttora esistenti.\nBench\u00e9 passato verso la met\u00e0 del XIII secolo, con la Valle Maira, sotto il dominio del Marchesato di Saluzzo, il paese mantenne una certa indipendenza, tanto da darsi propri Statuti e ottenere un primo parziale distacco da Dronero e quindi poi dotandosi di una legislazione propria.\nIl territorio pass\u00f2 quindi in mano ai Signori di Saluzzo, che lo riassemblarono con Dronero; ma nel 1694 ci fu la separazione definitiva dal paese e quindi Roccabruna acquist\u00f2 la definita autonomia.\nTra le personalit\u00e0 legate a Roccabruna possiamo ricordare Giacomo Inaudi.\nSimboli.\nLo stemma e il gonfalone del comune di Roccabruna sono sati concessi con decreto del presidente della Repubblica del 9 agosto 1978.\nSu di un campo d'azzurro sono raffigurate le due rocce che sovrastano le borgate: Rocca Cubiera e Rocca Bruna.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Roccabruna sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nBorgate.\nIl comune di Roccabruna conta 93 borgate; la maggioranza di esse sono oramai disabitate.\nMargaria.\nLa localit\u00e0, che si raggiunge tramite una stretta strada asfaltata, \u00e8 meta di appassionati di racconti fantasy e esoterici e di trekking. Infatti, partendo da Gorra-Margaria, ci sono numerosissimi sentieri che conducono in dolce salita verso la borgata Bernard o verso altri itinerari. \nDa Sant'Anna di Roccabruna, si arriva a Gorra-Margaria utilizzando la \"via dei catari\". Anticamente si dice che i catari, perseguitati in Francia, utilizzassero tale strada per trovare rifugio nella val Maira. Come i catari, passarono di l\u00ec anche alcuni alchimisti che si dice fossero diretti a Dronero.\nInfine, la strada che dalla via dei catari conduce in frazione Margaria, proprio all'incrocio di frazione Gorra, presenta un'antica cappelletta cristiana sulla quale \u00e8 posta una croce in ferro battuto con una rosa in mezzo, simbolo dei Rosacroce.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Valli Grana e Maira."}
{"id": "35684", "revid": "1543377", "url": "https://it.wikipedia.org/wiki?curid=35684", "title": "Roccaforte Mondov\u00ec", "text": "Roccaforte Mondov\u00ec (\"R\u00f2caf\u00f2rt\" in ocitano, \"Rocaf\u00f2rt\" in piemontese) \u00e8 un comune italiano di abitanti della provincia di Cuneo in Piemonte.\nFaceva parte della comunit\u00e0 montana Alto Tanaro Cebano Monregalese.\nIl comune fa parte della \"regione\" occitana e , insieme ai comuni dell'alta valle Maudagna e Corsaglia, ne costituisce il lembo pi\u00f9 orientale.\nOltre al capoluogo il comune \u00e8 composto da due frazioni (Prea e Lurisia) e numerose borgate (Annunziata, Baracco, Bestini, Bonada, Botti, Dho, Ghirarde, Norea, Rastello, Rulfi, Sacconi e Sant'anna di Prea).\nRoccaforte \u00e8 ad oggi un centro turistico con numerosi Murales affrescati sulle facciate delle case che raffigurano gli antichi mestieri e tradizioni.\nLa parrocchiale, dedicata a San Maurizio, \u00e8 stata ultimata nel 1698.\nNel territorio comunale il monumento pi\u00f9 importante \u00e8 rappresentato dalla pieve di san maurizio, edificio che si trova poco vicino al centro e al cui interno sono conservati cicli di affreschi che costituiscono uno dei pochi esempi rimasti del periodo romanico-bizantino.\nGeografia fisica.\nIl territorio comunale si estende dai circa 575 m s.l.m. del capoluogo fino ai 2600 delle vette dello spartiacque alpino (Mongioie e Cima delle Saline) e confina ad ovest con la valle Pesio mentre ad est con la valle Maudagna\nAll'interno del comune si sviluppano due vallate:\nAll'interno del territorio (in particolare nella vall'ellero) vi sono varie particolarit\u00e0 paesaggistiche ambientali, con ben cinque endemismi e vari fenomeni carsici.\nInoltre la vicinanza con il parco naturale del Marguareis garantisce benefici alla fauna della zona.\nStoria.\nIl nome dovrebbe derivare da un ampio sito fortificato con possenti mura e profondi canali, oppure dal fatto che su un'altura esisteva un castello (di cui oggi sono visibili ancora dei ruderi) che secondo la tradizione \u00e8 stato fatto costruire dall'imperatore Adriano.\nI primi insediamenti dovrebbero risalire alla prima met\u00e0 del secondo secolo A.C. quando un gruppo di Liguri montani si stanzi\u00f2 nella Valle Ellero, lungo le vie di collegamento fra la pianura e il mar ligure.\nDopo la caduta dell'impero Romano il territorio, che fu vittima anche delle incursioni saracene del X secolo, cambi\u00f2 spesso giurisdizione (Vescovo di Asti nel 1041, nel 1347 degli Acaja) fino al '400 quando la zona divenne controllata dalla contessa Bianca di Savoia e la parrocchiale fu inserita nella diocesi di Mondov\u00ec.\nAlla fine del XVII secolo ebbero luogo le guerre del sale (la prima nel 1680, la seconda nel 1699) che sconvolsero e portarono una crisi economica e sociale anche a Roccaforte.\nNegli anni successivi vi furono vari episodi di brigantaggio, fomentato dalla repubblica di Genova contro i Savoia e vi furono anche varie carestie ed epidemie.\nNel 1794, come nel resto della zona, arrivarono le truppe napoleoniche che controllarono il territorio fino alla restaurazione e al ripristino del controllo dei Savoia, con cui Roccaforte ne condivise le vicissitudini.\nDurante le guerre mondiali vi furono varie perdite di Roccafortesi; nella seconda guerra mondiale l'alta valle Ellero fu anche teatro dell'attivit\u00e0 partigiana.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Roccaforte Mondov\u00ec sono , cos\u00ec suddivisi per nazionalit\u00e0, elencando per le presenze pi\u00f9 significative:\nLingue e dialetti.\nIl dialetto parlato nel comune di Roccaforte Mondov\u00ec \u00e8 denominato \"kje\" ed \u00e8 una parlata particolare, che unisce in s\u00e9 i tratti di diverse tradizioni linguistiche da quelle occitane a quelle galloromanze.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35685", "revid": "1862310", "url": "https://it.wikipedia.org/wiki?curid=35685", "title": "Roccasparvera", "text": "Roccasparvera (\"Rocasparvera\" in piemontese, \"La R\u00f2ca\" in occitano, \"Roquesparvi\u00e8re\" in francese) \u00e8 un comune italiano di 744 abitanti della provincia di Cuneo in Piemonte.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nIl nome deriva dalla rupe che sovrasta l'imbocco della valle della Stura, sulla quale sorgeva un castello, oggi ridotto a pochi resti, risalente al periodo in cui i Marchesi di Saluzzo dominavano la valle, in lotta con il comune di Cuneo e gli Angi\u00f2. Successivamente la valle pass\u00f2 ai Savoia.\nL'abitato conserva delle antiche mura la \"Porta Bolleris\", dal nome del signore del XV secolo. Nella piazza principale, che ospita anche la chiesa parrocchiale, sempre del XV secolo, dedicata a Sant'Antonio e il Municipio, si trova una fontana coperta in pietra, adibita a lavatoio. Dell'antica parrocchiale di San Martino restano i ruderi dell'abside. Sempre sulla piazza si affaccia la Confraternita, ristrutturata nel 2005.\nAmministrazione.\nAltre informazioni amministrative.\nIl comune faceva parte della Comunit\u00e0 montana Valle Stura."}
{"id": "35686", "revid": "1862310", "url": "https://it.wikipedia.org/wiki?curid=35686", "title": "Roccavione", "text": "Roccavione (\"Rocavion\" in piemontese ed in occitano) \u00e8 un comune italiano di abitanti della provincia di Cuneo in Piemonte, situato alla confluenza tra la Valle Vermenagna e la Valle Gesso.\nFa parte della comunit\u00e0 montana delle Alpi del Mare.\nGeografia fisica.\nTerritorio.\nA circa dieci chilometri da Cuneo, sulla strada statale 20 del Colle di Tenda, sorge la cittadina di Roccavione, in una zona pianeggiante situata nel punto d'incontro delle Valli Gesso e Vermenagna. Taluni sostengono che il paese faccia parte della Val Gesso.\nCaratteristica del paese \u00e8 la roccia di San Sudario, ultima propaggine della catena divisioria delle vallate, tagliata a picco per circa cento metri di altezza dal suo abitato.\nL'altura \u00e8 cos\u00ec cara ai Roccavionesi, che \u00e8 presente nel proprio simbolo araldico, con al di sopra la torre che campeggiava il borgo in et\u00e0 medievale, di cui si possono ancora visitare i resti.\nFolti boschi di castagni, ricchi di funghi, incorniciano a monte il paese, mentre a valle campi e prati degradano verso le rive dei Torrenti Gesso e Vermenagna.\nLa statale giunge in centro al paese in Piazza Biagioni in cui \u00e8 situato un olmo piantato non pi\u00f9 di una quindicina di anni fa, al posto di una fontana tanto cara ai giovani del paese; dalla piazza si diramano le viuzze cittadine: Via Fratelli Giordanengo, in direzione Limone Piemonte; Via Roma, in direzione Roaschia, la quale muta in Via Luigi Barale all'altezza della chiesa parrocchiale. Parallela ad essa scorre Via della Repubblica sulla quale si trova Piazza Don Chesta dove vi sono le scuole e la biblioteca.\nFlora e fauna.\nNonostante i ricchi boschi di castagni ed i prosperosi campi presenti in passato, la forte industrializzazione avvenuta negli anni '60 dovuta a ben due cementerie e una cartiera (attualmente tutte in fase di ridimensionamento dell'organico con conseguente aumento della disoccupazione del paese) \nNel tratto pianeggiante sono sparite le coltivazioni di gelsi per il declino dell'industria serica; rimangono invece numerosi gli alberi da frutta: noci, ciliegi, meli e peri coltivati da sparuti privati. Nella zona collinare e montana sono diffusi i boschi di castagni alla cui ombra si possono trovare funghi, fragole selvatiche, lamponi e mirtilli.\nPi\u00f9 in alto, oltre i mille metri si stendono folte selve di legno ceduo: faggi, tigli, querce e noccioli.\nMille fiori variopinti adornano i boschi ed i prati: quando \u00e8 ancora inverno primule e bucaneve spuntano ovunque; a primavera sbocciano le viole, i narcisi, i ranuncoli, le orchidee, la genzianella e l'arnica in estate la lavanda spunta sui costoni rocciosi.\nNell'ambiente circostante al centro abitato sono presenti molte variet\u00e0 di uccelli come c\u00f9culi, gazze, ghiandaie, innumerevoli corvi, fagiani, quaglie, pernici, ma anche rapaci come falchi, gufi e civette. \nNei boschi e nelle campagne \u00e8 facile incontrare cervi e daini, inoltre si pu\u00f2 riscontrare la presenza di molti cinghiali e volpi.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\n\"Nidus Hereticorum\".\n\"Nidus hereticorum\" fu Roccavione fin da quando Crociati e Inquisitori cacciarono catari e valdesi dalle terre della Linguadoca. Secondo alcuni studiosi, Roccavione fu addirittura una culla leggendaria dell'eresia: di qui sarebbe partito Marcus, il primo vescovo della chiesa c\u00e0tara italiana che partecip\u00f2 al Concilio di Saint F\u00e9lix de Lauragais. Certo Roccavione era luogo sulla strada pi\u00f9 battuta dai fuggiaschi, quella del Col di Tenda. Dice Anselmo d'Alessandria: \u00ab\"ad Rocavien, et est locus apud Cuneum, ubi stabant cathari qui venerant de Francia ad habitandum\"\u00bb (a Roccavione, luogo presso Cuneo, in cui si stabilirono catari venuti dalla Francia). Catari e Valdesi furono dunque uniti nella persecuzione e si ritrovarono sugli stessi cammini d'esilio. \nUno dei rari testi catari (il \u00abmanoscritto di Dublino\u00bb) fu d'altronde ritrovato proprio nelle Valli occitane d'Italia, negli archivi della Chiesa Valdese.\nDa queste vicende deriva il nome folkloristico \"tar\u00fc\", ovvero catari.\nInoltre quasi ogni anno, nel mese di giugno, avviene una rievocazione storica: \"La Rocca dei Catari\", nella quale il comune ripropone l'et\u00e0 medievale dell'eresia.\nMonumenti e luoghi d'interesse.\nRimangono pochi ruderi dell'antico castello dell'XI secolo e della Cappella del Santo Sudario del 651. Un altro castello si trova a circa un'ora di cammino, nei pressi del Bec d'Arnostia. Dalla vetta del Becco (903 metri) si gode un eccezionale panorama sulle tre valli (Gesso, Vermenagna e Stura). Seguendo la cresta spartiacque, si arriva al Bec Berciassa (962 metri), sede di un importante insediamento dell'Et\u00e0 del ferro (III secolo a.C.). A pochi metri dalla sommit\u00e0 del picco si apre il cosiddetto \"garb d'la Reina Jana\", profonda spaccatura della roccia legata a una leggenda intorno alla figura di Giovanna I d'Angi\u00f2 (regina di Napoli dal 1343 al 1382). Sulle alture si possono attraversare antiche borgate abbandonate, che conservano costruzioni in pietra con i tipici tetti di lose e ballatoi in legno. Numerosi sono inoltre i piloni votivi di epoca ottocentesca. Per gli amanti del \"free climbing\", si segnala la nota palestra di roccia detta \"'l Bec di Porte\". Degne di visita sono: la barocca chiesa di Santa Croce, la parrocchiale della Visitazione della Beata Vergine.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Roccavione sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nFerrovie.\nIl paese \u00e8 servito da una stazione ferroviaria, ubicata sulla ferrovia Cuneo-Limone-Ventimiglia, gestita da RFI e ove fermano i treni regionali operati da Trenitalia.\nAutobus.\nIn questo modo, il comune \u00e8 collegato alla citt\u00e0 di Cuneo, cos\u00ec da permettere ai cittadini l'accesso agli altri collegamenti offerti dal trasporto pubblico, urbano ed extraurbano, e alla Stazione di Cuneo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35687", "revid": "1862310", "url": "https://it.wikipedia.org/wiki?curid=35687", "title": "Rocchetta Belbo", "text": "Rocchetta Belbo (\"Roch\u00ebtta an Belb\" in piemontese) \u00e8 un comune italiano di 156 abitanti della provincia di Cuneo in Piemonte, situato a 24\u00a0km. a sud-est della citt\u00e0 di Alba.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone e fa attualmente parte dell'Unione Montana Alta Langa."}
{"id": "35688", "revid": "2180964", "url": "https://it.wikipedia.org/wiki?curid=35688", "title": "Roddi", "text": "Roddi (\"R\u00f2d\" in piemontese) \u00e8 un comune italiano di abitanti della provincia di Cuneo in Piemonte.\n\u00c8 sede dell'unica \"universit\u00e0\" dei cani da tartufo del mondo, creata nel 1880 da un contadino roddese, Antonio Monchiero, detto \"Barot\".\nOgni anno ospita il \"Premio Roddi\", un concorso di poesia organizzato dall'Associazione Premio Roddi. Caratteristica distintiva del concorso \u00e8 la particolare attenzione rivolta ai manoscritti di bambini e ragazzi in et\u00e0 scolare e ai manoscritti in dialetto piemontese, cui sono dedicate due specifiche sezioni del \"Premio Roddi\". Proprio in virt\u00f9 della crescente notoriet\u00e0 che il concorso ha assunto nel corso degli anni, nel 2010 la giunta comunale ha dato a Roddi la denominazione di \"Un paese per la poesia\".\nStoria.\nRoddi, il cui nome di origine celtica \"Raud\" o \"Rod\" significa \"fiume\", sorge sulla collina che sovrasta il probabile campo della Battaglia dei Campi Raudii del 101 a.C., nel quale Gaio Mario sconfisse i Cimbri.\nNel Medioevo fu feudo dei Marchesi del Monferrato poi, nel 1525 pass\u00f2 in propriet\u00e0 a Giovanna Carafa (1525\u20131534), moglie di Giovanni Francesco II Pico della Mirandola (nipote del filosofo Giovanni Pico della Mirandola) e autore di un famoso dialogo sulla stregoneria, \"Libro detto strega o delle illusioni del demonio\" (1523). \nGiovanna si install\u00f2 nel castello sovrastante il paese dopo l'assassinio del marito nel 1533.\nAlla morte di Giovanna, il castello e i relativi possedimenti andarono al figlio, Gian Tommaso Pico (1492\u20131567), e da qui ai discendenti della nobile famiglia originaria di Mirandola. La dinastia dei Pico si estinse, a Roddi, con la morte di Tommaso Pico (c.1565\u20131587).\nAltri edifici importanti del paese sono la chiesetta di Santa Maria Assunta, nella piazzetta centrale del paese, in posizione adiacente al vecchio castello.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nIl comune di Roddi fa parte dell'Unione di Comuni \"Colline di Langa e del Barolo\". \nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Roddi sono , cos\u00ec suddivisi per nazionalit\u00e0, elencando per le presenze pi\u00f9 significative:\nLuoghi d'interesse.\nCastello.\nIl castello sorge massiccio sul centro cittadino. La primitiva costruzione risale all'XI secolo ha subito un notevole rimaneggiamento nel XV secolo. \u00c8 stato di propriet\u00e0 di Gianfrancesco Pico della Mirandola, nipote del pi\u00f9 noto letterato Pico della Mirandola.\nSuccessivi proprietari del castello furono i Della Chiesa di Saluzzo, che ne presero propriet\u00e0 nel 1690.\nDal 2001 \u00e8 di propriet\u00e0 statale. \nDal 2007 fa parte del circuito degli 8 castelli, meglio noto come \"Castelli Doc\". La rete dei castelli include i manieri di Grinzane Cavour, Barolo, Serralunga d'Alba, Govone, Magliano Alfieri, Roddi d'Alba, Mango e Benevello.\n\u00c8 inoltre inserito nel circuito dei \"Castelli Aperti\" del Basso Piemonte.\nMuseo a Cielo aperto del Tartufo.\nUn Museo multimediale a Cielo aperto dedicato al tartufo bianco d'Alba \u00e8 stato realizzato a partire dal 2012 nelle vie del centro storico, sotto le mura dell'antico castello. Il progetto del Museo \u00e8 stato firmato dallo scrittore Giordano Berti e dall'art designer Letizia Rivetti.\nIl Museo \u00e8 stato concepito in modo scenografico, con una serie di installazioni artistiche dove ci si pu\u00f2 entrare e scoprire la vita del tartufo nei suoi pi\u00f9 diversi aspetti: storia, leggende, scienza, gastronomia.\nIl \"Cammino della poesia\".\nInaugurato nel 2011, il \"Cammino della poesia\" \u00e8 situato nelle vie del concentrico del paese, al cospetto del massiccio castello e consta di 14 bacheche per l'esposizione di testi poetici, periodicamente sostituiti. Inoltre, lungo il \"Cammino\", sopra le bacheche, \u00e8 possibile ritrovare il testo di \"Ad alcuni piace la poesia\" di W. Szymborska, premio Nobel per la letteratura, ed alcuni versi di Leopardi ed Alcmane realizzati in lettere in ferro. Le realizzazioni del Cammino della poesia sono state curate dall'Associazione Premio Roddi."}
{"id": "35689", "revid": "1862310", "url": "https://it.wikipedia.org/wiki?curid=35689", "title": "Roddino", "text": "Roddino, detto anche \"Roddino d'Alba\" (\"Rodin\" in piemontese) \u00e8 un comune italiano di 421 abitanti della provincia di Cuneo in Piemonte, situato a 610 metri sul livello del mare, a circa 55\u00a0chilometri da Cuneo, in bassa Langa, nella zona tipica di produzione del Dolcetto.\nFa parte dell'unione dei comuni Colline di Langa e del Barolo.\nGeografia fisica.\nTerritorio.\nIl territorio comunale di Roddino si trova sulla destra orografica del torrente Riavolo, affluente del Rea, si estende per 10,45\u00a0km\u00b2 e ha variazioni altimetriche molto pronunciate. Il dislivello altimetrico \u00e8 compreso tra un minimo di circa 300 metri s.l.m. a un massimo di circa 650 metri; il capoluogo \u00e8 posto a 610 m s.l.m. La collina su cui sorge offre un panorama molto ampio sulle Langhe e sulla cerchia delle Alpi.\nStoria.\nLa presenza degli antichi Romani sul territorio \u00e8 dimostrata dal ritrovamento di una piccola lapide in arenaria del II secolo d.C., avvenuto nel 1971 nei dintorni della cappella di Santa Margherita. La lapide \u00e8 oggi conservata presso il Museo Storico Archeologico Giuseppe Gabetti di Dogliani.\nIn epoca medievale sembra che il primo insediamento sull'attuale territorio di Roddino fosse un castello eretto nel X secolo.\nIl toponimo \"Rodino\" \u00e8 documentato per la prima volta nel 1077, quando la duchessa Immilla di Torino, figlia di Olderico Manfredi II e sorella di Adelaide di Susa, lo cita insieme alle altre propriet\u00e0 che cede ai monaci benedettini del monastero di San Pietro in Musinasco (oggi frazione di Villafranca Piemonte).\nCompreso inizialmente nel Comitato di Alba e poi nel marchesato del Vasto o di Savona, il castello pass\u00f2 successivamente al marchese di Cortemilia e infine, nel 1197, al marchese di Saluzzo. La strada tra Roddino e Cerretto Langhe attraversava il confine tra il marchesato di Saluzzo e quello di Ceva e richiedeva quindi il pagamento di un dazio o pedaggio: per questo la localit\u00e0 dove si svolgeva il controllo si chiama ancora oggi Pedaggera. Nel 1601, con il trattato di Lione, il feudo di Roddino pass\u00f2 con tutto il marchesato a Carlo Emanuele I di Savoia.\nLa distruzione del castello di Roddino avvenne probabilmente durante la guerra civile piemontese del Seicento.\nDurante l'occupazione napoleonica il territorio di Roddino pass\u00f2 alla diocesi di Asti e successivamente a quella di Alba, nel 1817.\nNel corso del XX secolo il comune sub\u00ec, come la maggior parte del territorio delle Langhe, uno spopolamento dovuto all'emigrazione verso i poli industriali di Torino e Savona, che port\u00f2 la popolazione dai circa 1000 abitanti degli anni Trenta ai poco pi\u00f9 di quattrocento del censimento del 1981. Nei decenni successivi l'economia ha conosciuto una ripresa legata alla produzione vinicola e al turismo e la popolazione si \u00e8 stabilizzata.\nIl \"bandito Roddino\".\nUn nativo di Roddino, Domenico Andriano, noto come il \"bandito Roddino\", \u00e8 citato nelle \"R\u00e9flexions Historiques\" di Carlo Alberto di Savoia tra i venticinque banditi che agirono nel Regno di Sardegna tra il 1814 e il 1837 e che finirono tutti uccisi in scontri a fuoco o condannati alla pena capitale.\nRiconosciuto colpevole di diversi omicidi, Domenico Andriano fu condannato a morte in contumacia nel gennaio 1828, arrestato nell'estate del 1829 e giustiziato il 18 agosto 1829, all'et\u00e0 di trentaquattro anni. Fu sepolto nel cimitero di Acqui Terme.\nMonumenti e luoghi d'interesse.\nArchitetture civili.\nCascina Porina.\nFabbricato storico di origine cinque-seicentesca, ospit\u00f2 originariamente il Priorato di San Lorenzo, che dipendeva dall'abbazia benedettina di San Martino di Castino, successivamente fu dimora patrizia e infine nel XIX secolo fu trasformato in cascina rurale. Lasciato per alcuni decenni in stato di abbandono, nel 2017 \u00e8 stato inserito nella \"Lista Rossa\" di Italia Nostra dei beni culturali in pericolo ed \u00e8 poi stato soggetto a un intervento di restauro conservativo che ha riguardato la parte pi\u00f9 antica dell'edificio.\nArchitetture religiose.\nLa chiesa parrocchiale di Santa Margherita d'Antiochia, situata sulla sommit\u00e0 della collina, nel centro del paese, mantiene al suo interno un'acquasantiera in marmo del 1499 e un frammento pittorico del XV secolo. La parte absidale fu completamente ricostruita intorno al 1716. La facciata e il campanile sono del 1928.\nLa cappella campestre di Santa Margherita d'Antiochia si trova nella localit\u00e0 omonima, lungo la SP 359. Costruita nel XII secolo in stile romanico, conserva gran parte dell'abside originale, con superficie semicircolare e finestre monofore. La facciata \u00e8 stata invece rifatta in epoca moderna. Al suo interno la cappella contiene un dipinto ottocentesco di Santa Margherita d'Antiochia al pascolo, con il drago alla catena.\nLa cappella campestre di Santa Maria della neve (o Madonna della neve) si trova sulla SP 125, in direzione Serralunga. La sua esistenza \u00e8 documentata gi\u00e0 in una visita del 1645 del vescovo di Saluzzo. Conserva numerosi ex voto, dei quali uno dei pi\u00f9 antichi \u00e8 datato 1753.\nLa cappella campestre di San Lorenzo martire si trova nella frazione omonima, lungo la SP 57. Eretta alla fine dell'Ottocento in sostituzione di un preesistente edificio di culto nella stessa area, conserva un ex voto del 1917 e altri pi\u00f9 recenti.\nLa cappella campestre di Sant'Adriano martire si trova nella frazione Costepomo, lungo la SP 130. Edificata alla fine dell'Ottocento per volont\u00e0 degli abitanti della frazione, nella quale era particolarmente comune il cognome Adriano.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Roddino sono , cos\u00ec suddivisi per nazionalit\u00e0, elencando per le presenze pi\u00f9 significative:\nLingue e dialetti.\n\u00c8 ancora piuttosto diffuso il ricorso al dialetto langarolo, una variet\u00e0 del piemontese caratterizzata da arcaismi e influenze del ligure e dell'occitano, come in \"baich\u00e9\" (\"guardare\"), pi\u00f9 simile all'occitano \"beicar\" che al torinese \"vard\u00e8\".\nEconomia.\nRoddino \u00e8 un importante centro di viticoltura e vinificazione, con circa 100 ettari di terreno occupati da vitigni. Le variet\u00e0 pi\u00f9 diffuse sono Dolcetto d'Alba, Barbera e Nebbiolo, mentre in quantit\u00e0 minori sono coltivati anche Rossese bianco, Chardonnay, Favorita, Nascetta, Arneis e Albarossa.\nI tre vitigni principali sfruttano la buona esposizione che offrono le colline roddinesi e i benefici dell\u2019altitudine che varia da 400 ai 700 metri e del clima freddo e talvolta mite in inverno e fresco e ventilato in estate. I terreni roddinesi presentano sia caratteristiche calcaree e quindi pi\u00f9 magre sia tratti pi\u00f9 argillosi e limosi e quindi pi\u00f9 ricchi di acqua.\nDal 2010 al 2020 \u00e8 cambiata la distribuzione dei vigneti: se nel 2010 i vitigni coltivati a Dolcetto ammontavano a 75 ettari, nel 2020 sono scesi a 37, mentre sono raddoppiati gli ettari coltivati a Barbera e quelli a Nebbiolo sono passati da 3 a 36 ettari.\nLe variet\u00e0 minori sono state riscoperte in epoca piuttosto recente: in particolare lo sviluppo delle coltivazioni di Rossese bianco ebbe inizio nei primi anni del 2000 grazie ai lavori di ricerca del CNR di Grugliasco, polo universitario di agricoltura e viticoltura, in quanto gli\nstudi ampelografici, ampelometrici e agronomici-produttivi si svolsero anche nei vigneti di un\u2019azienda roddinese. Dai primi anni 2000 al 2020 la produzione di barbatelle \u00e8 passata da circa 300 a pi\u00f9 di 3000.\nPer quanto riguarda il Barolo, infine, il territorio del comune di Roddino si trova appena al di fuori del suo disciplinare di produzione, del quale fanno parte i comuni limitrofi di Monforte e Serralunga. Ci\u00f2 fa s\u00ec che nel territorio comunale si possano ancora vedere prati verdi e boschi, molto pi\u00f9 rari nei comuni circostanti. \nIl territorio di Roddino \u00e8 anche ricco di tartufi neri e bianchi. Per rendere omaggio a questo prodotto, ogni estate viene celebrata la festa del tartufo nero di Roddino, con la partecipazione di molti \u201ctrifulau\u201d (appassionati ricercatori di tartufi) e dei loro cani e l\u2019offerta di tartufo durante un pranzo basato sui piatti tipici della Langa.\n\u00c8 molto diffusa la coltivazione della nocciola \"Tonda Gentile delle Langhe\", coltivata seguendo il disciplinare di produzione della Nocciola Piemonte di indicazione geografica protetta (IGP).\n\u00c8 praticato anche l'allevamento di bovini, suini, ovini e avicoli e negli ultimi decenni ha acquisito sempre maggiore importanza il turismo enogastronomico, legato alla presenza di numerosi agriturismi e di trattorie tradizionali. Sono presenti alcune piccole imprese nei settori alimentare, edile, della lavorazione del legno e dell'industria metallurgica.\n\u00c8 presente e molto attiva nell'organizzazione di eventi la pro loco. Sono attivi nel comune il servizio postale e di medicina di base, mentre non sono presenti n\u00e9 la stazione dei carabinieri, n\u00e9 i servizi bancari e di farmacia. Gli istituti scolastici pi\u00f9 vicini si trovano a Monforte d'Alba per quanto riguarda scuole elementari e medie,ad Alba, Bra, Fossano, Mondov\u00ec per quanto riguarda le scuole superiori.\nInfrastrutture e trasporti.\nRoddino \u00e8 transitato dalla SP 57, che attraversa Monforte e conduce alla SP 661 delle Langhe, nei pressi di Monchiero, dalla SP 125, che conduce a Serralunga d'Alba, dalla SP 130, che attraversa la frazione Costepomo e porta in direzione di Sinio, e dalla SP 359, che conduce alla SP 56 (Dogliani-Cissone). Non \u00e8 attraversato da strade regionali o statali.\n\u00c8 servito dalla linea di autobus GTT 2172 \"Autolinea delle Langhe\" Alba - Monforte - Dogliani.\nLe uscite autostradali pi\u00f9 vicine sono quelle della A33 a Cherasco, in localit\u00e0 Moglia, a 23\u00a0km di distanza, sempre della A33 a Alba e della A6 a Fossano.\nL'aeroporto pi\u00f9 vicino \u00e8 quello di Cuneo-Levaldigi, a 45\u00a0km, mentre il porto pi\u00f9 vicino \u00e8 quello di Savona, a 78\u00a0km.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nPallapugno.\nRoddino si trova nei territori tipici della pallapugno e ospita uno sferisterio di propriet\u00e0 comunale dedicato a questo sport, che ha ospitato partite di campionato di serie C1 e di coppa italia. Il piazzale sottostante la chiesa parrocchiale \u00e8 stato invece, soprattutto prima della costruzione dello sferisterio, la sede di partite della variet\u00e0 a pantalera."}
{"id": "35690", "revid": "1516566", "url": "https://it.wikipedia.org/wiki?curid=35690", "title": "Rodello", "text": "Rodello (\"Rodel\" in piemontese) \u00e8 un comune italiano di 964 abitanti della provincia di Cuneo in Piemonte. Nel paese si trova il Museo diocesano di arte moderna Dedalo Montali di Rodello. Si trova ad una altezza di 537 m dal livello del mare e si trova a sud rispetto alla capitale delle Langhe, Alba\nStoria.\nSimboli.\nLo stemma del comune di Rodello \u00e8 stato concesso con decreto del presidente della Repubblica del 1\u00ba agosto 2019.\nPrecedente il Comune utilizzava uno stemma azzurro su cui era raffigurata una ruota di mulino su di un corso d'acqua.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Rodello sono 73, cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
