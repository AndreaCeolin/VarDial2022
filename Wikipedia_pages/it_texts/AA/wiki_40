{"id": "15788", "revid": "1543377", "url": "https://it.wikipedia.org/wiki?curid=15788", "title": "Giacomo Casanova", "text": "Bench\u00e9 di lui resti una produzione letteraria - tra trattati e testi saggistici d'argomento vario (s'occup\u00f2, nell'ampia gamma dei suoi interessi, perfino di matematica) e opere letterarie in prosa come in versi - vastissima, viene a tutt'oggi ricordato principalmente come un avventuriero e, per via della sua vita amorosa a dir poco movimentata, come colui che fece del proprio nome l'antonomasia del raffinato seduttore e libertino.\nA questa sua fama di grande conquistatore di donne contribu\u00ec verosimilmente la sua opera pi\u00f9 importante e celebre: \"Histoire de ma vie\" (\"Storia della mia vita\"), in cui l'autore descrive, con la massima franchezza, le sue avventure, i suoi viaggi e, soprattutto, i suoi innumerevoli incontri galanti. L\"Histoire\" \u00e8 scritta in francese: tale scelta linguistica fu dettata principalmente da motivi di diffusione dell'opera, in quanto all'epoca il francese era la lingua pi\u00f9 conosciuta e parlata dalle \"\u00e9lite\" d'Europa.\nFra corti e salotti, Casanova si ritrov\u00f2 a vivere, quasi senza rendersene conto, un momento di svolta epocale della storia, non comprendendo affatto lo spirito di fortissimo rinnovamento che avrebbe fatto virare la storia in direzioni mai percorse prima; rimase infatti ancorato fino alla fine dei propri giorni ai valori, precetti e credenze dell\"ancien r\u00e9gime\" e della sua classe dominante, l'aristocrazia, dalla quale era stato escluso per nascita e della quale cerc\u00f2 disperatamente di far parte, anche quando essa era ormai irrimediabilmente avviata al crepuscolo, per tutta la propria vita. \nTra le personalit\u00e0 dell'epoca che ebbe modo di conoscere personalmente, e di cui ci ha lasciato testimonianza diretta, si possono citare Jean-Jacques Rousseau, Voltaire, Madame de Pompadour, Wolfgang Amadeus Mozart, Benjamin Franklin, Papa Benedetto XIV, Caterina II di Russia e Federico II di Prussia.\nBiografia.\nDalla nascita alla fuga dai Piombi (1725 - 1756).\nGiacomo Girolamo Casanova nacque a Venezia, in Calle della Commedia (ora Calle Malipiero), nei pressi della chiesa di San Samuele, dove fu anche battezzato, il 2 aprile del 1725. Molte opere enciclopediche o letterarie recano erroneamente i nomi di battesimo \"Giovanni Giacomo\", la cui origine \u00e8 sicuramente da ricercarsi nella pubblicazione dell'opera del 1835 \"Biografia degli italiani illustri nelle scienze, lettere ed arti del secolo XVIII e de' contemporanei,\" a cura di Emilio De Tipaldo, in cui l'autore della voce relativa al Casanova, Bartolomeo Gamba, intest\u00f2 erroneamente la voce a un certo Giovanni Giacomo Casanova. Successivamente, l'errore fu ripetuto nel 1931 nella voce su Casanova dell'Enciclopedia Treccani e da allora \u00e8 spesso riapparso.\nSi pu\u00f2 leggere il nome corretto nel documento relativo al battesimo del Casanova.\nIl padre, Gaetano Casanova, era un attore e ballerino parmigiano di remote origini spagnole (almeno stando alla dubbia genealogia tracciata dal Casanova all'inizio dell\"Histoire\", gli avi paterni sarebbero stati originari di Saragozza, nell'Aragona), mentre la madre, Zanetta Farussi, era un'attrice veneziana che, nella sua professione, ebbe di gran lunga maggior successo del marito, dato che la troviamo menzionata persino da Carlo Goldoni nelle sue \"Memorie\", ove la defin\u00ec: \"...una vedova bellissima e assai valente\". La voce popolare lo considerava frutto di una relazione adulterina della madre con il patrizio veneziano Michele Grimani e Casanova stesso afferm\u00f2, seppur in maniera criptica nel suo libello \"N\u00e9 amori n\u00e9 donne\", di essere figlio naturale del patrizio. Ma ulteriori indizi a suffragio della tesi potrebbero derivare dal fatto che, dopo la morte del padre, i Grimani si presero cura di lui con un'assiduit\u00e0 che appare andasse oltre i normali rapporti di protezione e liberalit\u00e0 che le famiglie patrizie veneziane praticavano nei confronti delle persone che, a qualche titolo, avevano servito la casata. Il che troverebbe conferma anche nel fatto che la giustizia della Repubblica, solitamente piuttosto severa, non infier\u00ec mai particolarmente nei suoi confronti. Dopo la sua nascita, la coppia ebbe altri cinque figli: Francesco, Giovanni Battista, Faustina Maddalena (28 dicembre 1731 - 20 agosto 1736), Maria Maddalena Antonia Stella (nata il 25 dicembre 1732) e Gaetano Alvise (nato il 16 febbraio 1734).\n Rimasto orfano di padre a soli otto anni d'et\u00e0 ed essendo la madre costantemente in viaggio a causa della sua professione, Giacomo fu allevato dalla nonna materna Marzia Baldissera in Farussi. Da piccolo era di salute cagionevole e per questo motivo la nonna lo condusse da una fattucchiera che, eseguendo un complicato rituale, riusc\u00ec a guarirlo dai disturbi da cui era affetto. Dopo quell'esperienza infantile, l'interesse per le pratiche magiche lo accompagner\u00e0 per tutta la vita, ma lui stesso era il primo a ridere della credulit\u00e0 che tanti manifestavano nei confronti dell'esoterismo. \nAll'et\u00e0 di nove anni fu mandato a Padova, dove rimase fino al termine degli studi; nel 1737 s'iscrisse all'universit\u00e0 dove, come ricorda nelle \"Memorie\", si sarebbe laureato in diritto; la questione dell'effettivo conseguimento del titolo accademico \u00e8 molto controversa: infatti Casanova descrive nelle \"Memorie\" gli anni passati all'universit\u00e0 di Padova, sostenendo di essersi laureato. Analoga affermazione risulta anche dalla dedica dell'opera del 1797 a Leonard Snetlage, il cui frontespizio reca scritto \"A Leonard Snetlage, Docteur en droit de l'Universit\u00e9 de Gottingue, Jacques Casanova, docteur en droit de l'Universit\u00e8 de Padoue.\" Inoltre da documenti risulta che il Casanova abbia lavorato nello studio dell'avvocato Marco Da Lezze, dal che si era presunto che, compiuti gli studi e conseguita la laurea, fosse andato a compiere il praticantato presso il Da Lezze. Nonostante queste fonti, il primo a dubitare del titolo conseguito dal Casanova fu Pompeo Molmenti, ma ben presto gli studi del Brunelli, il quale aveva reperito documenti che dimostravano in modo certo l'avvenuta immatricolazione al primo anno e le successive iscrizioni, convinsero tutti gli autori dell'effettivo conseguimento del titolo accademico; in tal senso, tra i tanti, anche James Rives Childs (Casanova, cit. in bibl. pag. 32). Successivamente, nel 1970, Enzo Grossato pose nuovamente in dubbio il conseguimento del titolo rifacendosi ai registri di laurea, i quali non menzionano il nome del veneziano. Dello stesso avviso Piero Del Negro, il quale rilev\u00f2 che, oltre ai registri consultati dal Grossato, anche un ulteriore codice, il \"Registro dottorati 1737 usque ad 1747\", non riportava il nome del Casanova; inoltre egli constat\u00f2 che il Casanova non aveva mai parlato del titolo se non in epoca tarda, quando ormai ricostruire la circostanza sarebbe stato difficile per chiunque.\nTerminati gli studi, Giacomo Casanova viaggi\u00f2 a Corf\u00f9 e a Costantinopoli, per poi rientrare a Venezia nel 1742. Nella sua citt\u00e0 natale ottenne un impiego presso lo studio dell'avvocato Marco da Lezze. Il 18 marzo 1743 la nonna Marzia Baldissera mor\u00ec. Con la morte della nonna, alla quale era legatissimo, si chiuse un capitolo importante della sua vita: la madre decise di lasciare la bella e costosa casa in Calle della Commedia e di sistemare i figli in modo economicamente pi\u00f9 sostenibile. Questo evento segn\u00f2 profondamente Giacomo, togliendogli un importante punto di riferimento. Nello stesso anno fu rinchiuso, a causa della sua condotta piuttosto turbolenta, nel Forte di Sant'Andrea dalla fine di marzo alla fine di luglio. Pi\u00f9 che l'applicazione di una pena, fu un avvertimento tendente a cercare di correggerne il carattere.\nMesso in libert\u00e0, part\u00ec, grazie ai buoni uffici materni, per la Calabria, al seguito del vescovo di Martirano che si recava ad assumere la diocesi. Una volta giunto a destinazione, spaventato per le condizioni di povert\u00e0 del luogo, chiese e ottenne congedo. Viaggi\u00f2 a Napoli e a Roma, dove nel 1744 prese servizio presso il cardinal Acquaviva, ambasciatore della Spagna presso la Santa Sede. L'esperienza si concluse presto, a causa della sua condotta imprudente: infatti aveva nascosto nel Palazzo di Spagna, residenza ufficiale del cardinale, una ragazza fuggita di casa.\nNel febbraio del 1744 arriv\u00f2 ad Ancona, dove era gi\u00e0 stato sette mesi prima. Durante il primo soggiorno nella citt\u00e0 era stato costretto a passare la quarantena nel lazzaretto, dove aveva intessuto una relazione con una schiava greca, alloggiata nella camera superiore alla sua.\nFu per\u00f2 durante il suo secondo soggiorno ad Ancona che Casanova ebbe una delle sue pi\u00f9 strane avventure: si innamor\u00f2 di un seducente cantante castrato, Bellino, convinto che si trattasse in realt\u00e0 di una donna. Fu solo dopo una corte serrata che Casanova riusc\u00ec a scoprire ci\u00f2 che sperava: il castrato era in realt\u00e0 una ragazza, Teresa (con cui avr\u00e0 il figlio illegittimo Cesarino Lanti), che, per sopravvivere dopo essere rimasta orfana, si faceva passare per un castrato in modo da poter cantare nei teatri dello Stato della Chiesa, dove era vietata la presenza di donne sul palcoscenico. Il nome di Teresa ricorre spesso nel testo dell\"Histoire\", a testimonianza dei molti incontri avvenuti, negli anni, nelle capitali europee dove Teresa mieteva successi con le sue interpretazioni.\nRitorn\u00f2 quindi a Venezia e, per un certo periodo, si guadagn\u00f2 da vivere suonando il violino nel teatro di San Samuele, di propriet\u00e0 dei nobili Grimani che, alla morte del padre, avvenuta prematuramente (1733), avevano assunto ufficialmente la tutela del ragazzo, avvalorando la voce popolare secondo la quale uno dei Grimani, Michele, fosse il vero padre di Giacomo.\nNel 1746 avvenne l'incontro con il patrizio veneziano Matteo Bragadin, che avrebbe migliorato sostanzialmente le sue condizioni. Colpito da un malore, il nobiluomo fu soccorso da Casanova e si convinse che, grazie a quel tempestivo intervento, aveva potuto salvarsi la vita. Di conseguenza prese a considerarlo quasi come un figlio, contribuendo, finch\u00e9 visse, al suo mantenimento. Nelle ore concitate in cui assisteva Bragadin, Casanova venne in contatto con i due pi\u00f9 fraterni amici del senatore, Marco Barbaro e Marco Dandolo; anch'essi gli si affezionarono profondamente e, finch\u00e9 vissero, lo tennero sotto la loro protezione. La frequentazione con i nobili attir\u00f2 l'interesse degli Inquisitori di Stato e Casanova, su consiglio di Bragadin, lasci\u00f2 Venezia in attesa di tempi migliori.\nNel 1749 incontr\u00f2 Henriette, che sarebbe stata forse il pi\u00f9 grande amore della sua vita. Lo pseudonimo nascondeva probabilmente l'identit\u00e0 di una nobildonna di Aix-en-Provence, forse Adelaide de Gueidan.\nSu questa e su altre identificazioni, i \"casanovisti\" si sono accapigliati per decenni. In linea di massima, come \u00e8 stato sostenuto da molti studiosi, i personaggi citati nelle Memorie sono reali. Al pi\u00f9, l'autore potrebbe essersi cautelato con qualche piccola accortezza: spesso, trattandosi di donne sposate, alcune sono citate con le iniziali o con nomi di fantasia, talvolta l'et\u00e0 viene un po' modificata per galanteria o per vanit\u00e0 dell'autore che non amava riferire di avventure con donne considerate, con i criteri di allora, in et\u00e0 matura, ma in generale le persone sono identificabili e anche i fatti riferiti sono risultati corretti e riscontrabili. Innumerevoli identificazioni e notizie documentali hanno confermato il racconto.\nSe qualche errore c'\u00e8 stato, lo si deve anche al fatto che, all'epoca in cui furono scritte le Memorie (dal 1789 in poi), erano passati molti anni dai fatti e, per quanto l'autore si possa essere aiutato con diari o appunti, non era facile incasellare cronologicamente gli eventi. Ogni tanto l'autore si faceva per\u00f2 trascinare dalla sua visione teatrale delle cose e non rinunciava a qualche \"colpo di teatro\", il che peraltro contribuisce a rendere la lettura pi\u00f9 piacevole.\nIl problema dell'attendibilit\u00e0 del racconto casanoviano \u00e8 tuttavia molto complesso: ci\u00f2 che \u00e8 difficile o, in molti casi, impossibile da valutare \u00e8 se i rapporti che Casanova riferisce di aver intrattenuto con i personaggi siano rispondenti alla realt\u00e0 dei fatti. Taluni studiosi hanno ritenuto che nel corpus delle Memorie siano stati inseriti dei passaggi totalmente romanzati e di pura invenzione, basati comunque su personaggi storicamente esistiti ed effettivamente presenti nel luogo e nel tempo della descrizione.\nIl caso pi\u00f9 clamoroso \u00e8 quello che riguarda la relazione di Casanova con \"suor M.M.\" e i conseguenti rapporti con l'ambasciatore di Francia De Bernis. Si tratta di una delle parti pi\u00f9 valide dell'opera dal punto di vista letterario e stilistico. Il ritmo del racconto \u00e8 serratissimo e la tensione emotiva dei personaggi di straordinario realismo. Secondo alcuni studiosi il racconto \u00e8 assolutamente veritiero e si \u00e8 ripetutamente tentata l'identificazione della donna, secondo altri il racconto \u00e8 di pura fantasia e basato sulle confidenze del cuoco dell'ambasciatore (tale Rosier), che effettivamente Casanova conosceva molto bene. La diatriba tra le varie tesi continuer\u00e0 ma, comunque stiano le cose, il valore dell'opera non cambia, perch\u00e9 ci\u00f2 che perde il Casanova memorialista lo guadagna il Casanova romanziere.\nRientrato a Venezia nella primavera del 1750, nel giugno successivo decise di partire per Parigi. A Milano si incontr\u00f2 con l'amico Antonio Stefano Balletti, figlio della celebre attrice Silvia, e con lui prosegu\u00ec alla volta della capitale francese. Durante il viaggio, a Lione, Casanova ader\u00ec alla Massoneria. Non sembra che la decisione fosse ascrivibile a inclinazioni ideologiche, ma piuttosto alla pratica esigenza di procurarsi utili appoggi.\nOttenne qualche risultato: infatti molti personaggi incontrati nel corso della sua vita, come Mozart e Franklin erano massoni e alcune facilitazioni ricevute in varie occasioni sembrerebbero dovute ai benefici derivanti dal far parte di un'organizzazione ben radicata in quasi tutti i paesi europei. Giunti a Parigi, Balletti present\u00f2 Casanova alla madre, che lo accolse con familiarit\u00e0; la generosa ospitalit\u00e0 della famiglia Balletti si protrasse per i due anni in cui visse nella capitale francese. Durante la permanenza si applic\u00f2 allo studio del francese, che sarebbe divenuto la sua lingua letteraria oltre che, in molti casi, epistolare.\nRitornato a Venezia dopo il lungo soggiorno parigino e altri viaggi a Dresda, Praga e Vienna, il 26 luglio 1755, all'alba, fu arrestato e ristretto nei Piombi. Come d'uso all'epoca, al condannato non venne notificato il capo d'accusa, n\u00e9 la durata della detenzione cui era stato condannato. Ci\u00f2, come in seguito scrisse, si rivel\u00f2 dannoso, poich\u00e9 se avesse saputo che la pena era di durata tutto sommato sopportabile, si sarebbe ben guardato dall'affrontare il rischio mortale dell'evasione e soprattutto il pericolo della possibile successiva eliminazione da parte degli inquisitori, i quali, spesso, arrivavano a operare anche molto lontano dai confini della Repubblica. Questi magistrati erano l'espressione pi\u00f9 evidente dell'arbitrariet\u00e0 del potere oligarchico che governava Venezia. Erano insieme tribunale speciale e centrale di spionaggio.\nSui motivi reali dell'arresto si \u00e8 discusso parecchio. Certo \u00e8 che il comportamento di Casanova era tenuto d'occhio dagli inquisitori e rimangono molte \"riferte\" (rapporti delle spie al soldo degli Inquisitori) che ne descrivevano minutamente i comportamenti, soprattutto quelli considerati socialmente sconvenienti. In definitiva l'accusa era quella di \"libertinaggio\" compiuto con donne sposate, di spregio della religione, di circonvenzione di alcuni patrizi e in generale di un comportamento pericoloso per il buon nome e la stabilit\u00e0 del regime aristocratico. Di fatto, Casanova conduceva una vita alquanto disordinata, ma n\u00e9 pi\u00f9 n\u00e9 meno di tanti rampolli delle casate illustri: come questi giocava, barava e aveva anche delle idee abbastanza personali in materia di religione e, quel che \u00e8 peggio, non ne faceva mistero.\nAnche la sua adesione alla Massoneria, che era nota agli Inquisitori, non gli giovava, cos\u00ec come la scandalosa relazione intrattenuta con \"suor M.M.\", certamente appartenente al patriziato, monaca nel convento di S. Maria degli Angeli in Murano e amante dell'ambasciatore di Francia, abate De Bernis. Insomma, l'oligarchia al potere non poteva tollerare oltre che un individuo ritenuto socialmente pericoloso restasse in circolazione.\nTuttavia gli appoggi, di cui certamente poteva disporre nell'ambito del patriziato, lo aiutarono notevolmente, sia nell'ottenere una condanna \"leggera\" sia durante la reclusione, e forse addirittura ne agevolarono l'evasione. La contraddizione \u00e8 solo apparente, perch\u00e9 Casanova fu sempre un personaggio ambivalente: per estrazione e mezzi faceva parte di una classe subalterna, anche se contigua alla nobilt\u00e0, ma per frequentazioni e protezioni poteva sembrare far parte, a qualche titolo, della classe al potere. A questo riguardo va anche considerato che il suo presunto padre naturale, Michele Grimani, apparteneva a una delle famiglie pi\u00f9 illustri dell'aristocrazia veneziana, annoverando ben tre dogi e altrettanti cardinali. Questa paternit\u00e0 fu rivendicata da Casanova stesso nel libello \"N\u00e9 amori n\u00e9 donne\" e sembra che anche la somiglianza di aspetto e di corporatura dei due avvalorasse parecchio la tesi.\nDalla fuga dai Piombi al ritorno a Venezia (1756 - 1774).\n Appena riavutosi dallo shock dell'arresto, Casanova cominci\u00f2 a organizzare la fuga. Un primo tentativo fu vanificato da uno spostamento di cella. Nella notte fra il 31 ottobre e il 1\u00ba novembre 1756 mise in atto il suo piano: passando dalla cella alle soffitte, attraverso un foro nel soffitto praticato da un compagno di reclusione, il frate Marino Balbi, usc\u00ec sul tetto e successivamente si cal\u00f2 di nuovo all'interno del palazzo da un abbaino. Pass\u00f2 quindi, in compagnia del complice, attraverso varie stanze e fu infine notato da un passante, che pens\u00f2 fosse un visitatore rimasto chiuso all'interno e chiam\u00f2 uno degli addetti al palazzo il quale apr\u00ec il portone, consentendo ai due di uscire e di allontanarsi fulmineamente con una gondola.\nSi diressero velocemente verso nord. Il problema era seminare gli inseguitori: infatti la fuga gettava un'ombra sull'amministrazione della giustizia di Venezia ed era chiaro che gli Inquisitori avrebbero tentato di tutto per riacciuffare gli evasi. Dopo brevi soggiorni a Bolzano (dove i banchieri Menz lo ospitarono e aiutarono economicamente), Monaco di Baviera (dove Casanova finalmente si liber\u00f2 della scomoda presenza del frate), Augusta e Strasburgo, il 5 gennaio 1757 arriv\u00f2 a Parigi, dove nel frattempo il suo amico De Bernis era divenuto ministro e quindi gli appoggi non gli mancavano.\nRinfrancato e trovata una sistemazione, inizi\u00f2 a dedicarsi alla sua specialit\u00e0: brillare in societ\u00e0, frequentando quanto di meglio la capitale potesse offrire. Conobbe tra gli altri la marchesa d'Urf\u00e9 nobildonna ricchissima e stravagante, con la quale intrattenne una lunga relazione, dilapidando cospicue somme di denaro che lei gli metteva a disposizione, soggiogata dal suo fascino e dal consueto corredo di rituali magici.\nIl 28 marzo 1757 assistette, come accompagnatore di alcune dame \u00abincuriosite da quell'orrendo spettacolo\u00bb (mentre lui distolse lo sguardo) e di un conte trevigiano, alla cruenta esecuzione (tramite squartamento) di Robert Fran\u00e7ois Damiens, che aveva attentato alla vita di Luigi XV.\nMolto fantasioso, come al solito, si fece promotore di una lotteria nazionale, allo scopo di rinsaldare le finanze dello stato. Osservava che questo era l'unico modo di far contribuire di buon grado i cittadini alla finanza pubblica. L'intuizione era talmente valida che ancora adesso il sistema \u00e8 molto praticato.\nL'iniziativa venne autorizzata ufficialmente e Casanova venne nominato \"Ricevitore\" il 27 gennaio 1758.\nNel settembre dello stesso anno, De Bernis fu nominato cardinale; un mese dopo Casanova fu incaricato dal governo francese di una missione segreta nei Paesi Bassi.\nAl suo ritorno fu coinvolto in un'intricata faccenda riguardante una gravidanza indesiderata di un'amica, la scrittrice veneziana Giustiniana Wynne. Di madre italiana e padre inglese, Giustiniana era stata al centro dell'attenzione per la sua rovente relazione con il patrizio veneziano Andrea Memmo. Questi aveva cercato in tutti i modi di sposarla, ma la ragion di stato (lui era membro di una delle dodici famiglie - cosiddette \"apostoliche\" - pi\u00f9 nobili di Venezia) glielo aveva impedito, a causa di alcuni oscuri trascorsi della madre di lei, e, in seguito allo scandalo che ne era sortito, i Wynne avevano lasciato Venezia. Giunta a Parigi, trovandosi in stato interessante e di conseguenza in grosse difficolt\u00e0, la ragazza si rivolse per aiuto a Casanova, che aveva conosciuto a Venezia e che era anche ottimo amico del suo amante. La lettera con cui implorava aiuto \u00e8 stata ritrovata ed \u00e8 singolare la schiettezza con cui la ragazza si rivolge a Casanova, dimostrando una fiducia totale in quest'ultimo, tenuto conto dell'enorme rischio a cui si esponeva (e lo esponeva) nel caso in cui il messaggio fosse caduto nelle mani sbagliate.\nCasanova si prodig\u00f2 per darle aiuto, ma incorse in una denuncia per concorso in pratiche abortive, presentata dall'ostetrica Reine Demay in combutta con un losco personaggio, Louis Castel-Bajac, per estorcere denaro in cambio di una ritrattazione. Bench\u00e9 l'accusa fosse molto grave, Casanova riusc\u00ec a cavarsela con la consueta presenza di spirito e fu prosciolto, mentre la sua accusatrice fin\u00ec in carcere. L'amica abbandon\u00f2 l'idea di interrompere la gravidanza e in seguito partor\u00ec nel convento in cui si era rifugiata. Ceduti i suoi interessi nella lotteria, Casanova si imbarc\u00f2 in una fallimentare operazione imprenditoriale, una manifattura di tessuti, che naufrag\u00f2 anche a causa di una forte restrizione delle esportazioni derivante dalla guerra in corso. I debiti che ne derivarono lo condussero per un po' in carcere (agosto 1759). Come al solito, il provvidenziale intervento della ricca e potente marchesa d'Urf\u00e9 lo tolse dall'incomoda situazione.\nGli anni successivi furono un intenso continuo peregrinare per l'Europa. Si rec\u00f2 nei Paesi Bassi, poi in Svizzera, dove incontr\u00f2 Voltaire nel castello di Ferney. L'incontro con Voltaire, il maggior intellettuale vivente all'epoca, occupa parecchie pagine dell\"Histoire\" ed \u00e8 riferito nei minimi particolari; Casanova esord\u00ec dicendo che era il giorno pi\u00f9 felice della sua vita e che per vent'anni aveva aspettato di incontrarsi con il suo \"maestro\"; Voltaire gli rispose che sarebbe stato ancora pi\u00f9 onorato se, dopo quell'incontro, lo avesse aspettato per altri vent'anni. Un riscontro obiettivo si trova in una lettera di Voltaire a Nicolas-Claude Thieriot, datata 7 luglio 1760, in cui la figura del visitatore viene tratteggiata con ironia. Lo stesso Casanova non era d'accordo con molte idee di Voltaire (\u00abVoltaire [...] doveva capire che il popolo per la pace generale della nazione ha bisogno di vivere nell'ignoranza\u00bb, dir\u00e0 in seguito), e quindi rimase insoddisfatto, anche se scrisse poi delle parole di stima per il patriarca dell'illuminismo: \nIn seguito torn\u00f2 in Italia, a Genova, Firenze e Roma. Qui viveva il fratello Giovanni, pittore, allievo di Mengs. Durante il soggiorno romano presso il fratello fu ricevuto dal papa Clemente XIII.\nNel 1762 ritorn\u00f2 a Parigi, dove riprese a esercitare pratiche esoteriche insieme alla marchesa d'Urf\u00e9, fino a che quest'ultima, resasi conto di essere stata per anni presa in giro con l'illusione di rinascere giovane e bella per mezzo di pratiche magiche, tronc\u00f2 ogni rapporto con l'improvvisato stregone che, dopo poco tempo, lasci\u00f2 Parigi, dove il clima che si era creato non gli era pi\u00f9 favorevole, per Londra, dove fu presentato a corte.\nNella capitale inglese conobbe la funesta Charpillon, con la quale cerc\u00f2 di intessere una relazione. In questa circostanza anche il grande seduttore mostr\u00f2 il suo lato debole e questa scaltra ragazza lo port\u00f2 fin sull'orlo del suicidio. Non che fosse un grande amore, ma evidentemente Casanova non poteva accettare di essere trattato con indifferenza da una ragazza qualsiasi. E pi\u00f9 lui vi s'intestardiva, pi\u00f9 lei lo menava per il naso. Alla fine riusc\u00ec a liberarsi di questa assurda situazione e si diresse verso Berlino. Qui incontr\u00f2 il re Federico il Grande, che gli offr\u00ec un modesto posto d'insegnante nella scuola dei cadetti. Rifiutata sdegnosamente la proposta, Casanova si diresse verso la Russia e giunse a San Pietroburgo nel dicembre del 1764.\nL'anno successivo si rec\u00f2 a Mosca e in seguito incontr\u00f2 l'imperatrice Caterina II, anche lei annessa alla straordinaria collezione di personaggi storici incontrati nel corso delle sue infinite peregrinazioni. Merita una riflessione la straordinaria facilit\u00e0 con cui Casanova aveva accesso a personaggi di primissimo piano, che certo non erano usi a incontrarsi con chiunque. Evidentemente la fama lo precedeva regolarmente e, almeno per effetto della curiosit\u00e0 suscitata, gli consentiva di penetrare nei circoli pi\u00f9 esclusivi delle capitali.\nUn po' la questione si autoalimentava, nel senso che in qualsiasi luogo si trovasse, Casanova si dava sempre un gran da fare per ottenere lettere di presentazione per la destinazione successiva. Evidentemente ci aggiungeva del suo: aveva conversazione brillante, una cultura enciclopedica fuori del comune e, quanto a esperienze di viaggio, ne aveva accumulate infinite, in un'epoca in cui la gente non viaggiava un granch\u00e9. Insomma Casanova il suo fascino lo aveva, e non lo spendeva solo con le donne.\nNel 1766 in Polonia avvenne un episodio che segn\u00f2 profondamente Casanova: il duello con il conte Branicki. Questi, durante un litigio a causa della ballerina veneziana Anna Binetti, lo aveva apostrofato chiamandolo \"poltrone veneziano\". Il conte era un personaggio di rilievo alla corte del re Stanislao II Augusto Poniatowski e per uno straniero privo di qualsiasi copertura politica non era molto consigliabile contrastarlo. Quindi, anche se offeso pesantemente dal conte, qualsiasi uomo di normale prudenza si sarebbe ritirato in buon ordine; Casanova, invece, che evidentemente non era solo un amabile conversatore e un abile seduttore, ma anche un uomo di coraggio, lo sfid\u00f2 in un duello alla pistola. Faccenda assai pericolosa, sia in caso di soccombenza sia in caso di vittoria, in quanto era facile attendersi che gli amici del conte ne avrebbero rapidamente vendicato la morte.\nIl conte ne usc\u00ec ferito in modo gravissimo, ma non abbastanza da impedirgli di pregare onorevolmente i suoi di lasciare andare indenne l'avversario, che si era comportato secondo le regole. Seppur ferito abbastanza seriamente a un braccio, Casanova riusc\u00ec a lasciare l'inospitale paese.\nLa buona stella sembrava avergli voltato le spalle. Si diresse a Vienna, da dove fu espulso. Torn\u00f2 a Parigi, dove, alla fine di ottobre, lo raggiunse la notizia della morte di Bragadin, il quale, pi\u00f9 che un protettore, era stato per Casanova un padre adottivo. Pochi giorni dopo (6 novembre 1767) fu colpito da una \"lettre de cachet\" del re Luigi XV, con la quale gli veniva intimato di lasciare il paese. Il provvedimento era stato richiesto dai parenti della marchesa d'Urf\u00e9, i quali intendevano mettere al riparo da ulteriori rischi le pur cospicue sostanze di famiglia.\nSi rec\u00f2 quindi in Spagna, ormai alla disperata ricerca di una qualche occupazione, ma anche qui non and\u00f2 meglio: fu gettato in prigione con motivi pretestuosi e la faccenda dur\u00f2 pi\u00f9 di un mese. Lasci\u00f2 la Spagna e approd\u00f2 in Provenza, dove per\u00f2 si ammal\u00f2 gravemente (gennaio 1769).\nFu assistito grazie all'intervento della sua amata Henriette che, nel frattempo sposatasi e rimasta vedova, aveva conservato di lui un ottimo ricordo. Riprese presto il suo peregrinare, recandosi a Roma,\nNapoli, Bologna, Trieste. In questo periodo si infittirono i contatti con gli Inquisitori veneziani per ottenere l'agognata grazia, che finalmente giunse il 3 settembre 1774.\nDal ritorno a Venezia alla morte (1774 - 1798).\nLa narrazione delle Memorie casanoviane cessa alla met\u00e0 di febbraio del 1774. Ritornato a Venezia dopo diciott'anni, Casanova riannod\u00f2 le vecchie amicizie, peraltro mai sopite grazie a un'intensissima attivit\u00e0 epistolare. Per vivere, si propose agli Inquisitori come spia, proprio in favore di coloro che erano stati tanto decisi prima a condannarlo alla reclusione e poi a costringerlo a un lungo esilio. Le \"riferte\" di Casanova non furono mai particolarmente interessanti e la collaborazione si trascin\u00f2 stancamente fino a interrompersi per \"scarso rendimento\". Probabilmente qualcosa in lui si opponeva a esser causa di persecuzioni che, avendole provate in prima persona, conosceva bene.\nRimasto senza fonti di sostentamento, si dedic\u00f2 all'attivit\u00e0 di scrittore, utilizzando la sua vasta rete di relazioni per procurare sottoscrittori alle sue opere. All'epoca si usava far sottoscrivere un ordinativo di libri prima ancora di aver dato alle stampe o addirittura terminato l'opera, in modo da esser certi di poter sostenere gli elevati costi di stampa. Infatti la composizione avveniva manualmente e le tirature erano bassissime. Nel 1775 pubblic\u00f2 il primo tomo della traduzione dell'Iliade. La lista di sottoscrittori, cio\u00e8 di coloro che avevano finanziato l'opera, era davvero notevole e comprendeva oltre duecentotrenta nomi fra quelli pi\u00f9 in vista a Venezia, comprese le alte autorit\u00e0 dello stato, sei Procuratori di San Marco in carica due figli del doge Mocenigo, professori dell'universit\u00e0 di Padova e cos\u00ec via. Va rilevato che, per essere un ex carcerato evaso e poi graziato, aveva delle frequentazioni di altissimo livello. Il fatto di far parte della lista non era tenuto segreto, ma in una citt\u00e0 piccola, in cui le persone che contavano si conoscevano tutte, era di pubblico dominio; dunque le adesioni dimostravano che, malgrado le sue vicissitudini, Casanova non era affatto un emarginato. Anche qui \u00e8 opportuna una riflessione sull'ambivalenza del personaggio e sul suo eterno oscillare tra la classe reietta e quella privilegiata.\nIn questo stesso periodo inizi\u00f2 una relazione con Francesca Buschini, una ragazza molto semplice e incolta che per anni avrebbe scritto a Casanova, dopo il suo secondo esilio da Venezia, delle lettere (ritrovate a Dux) di un'ingenuit\u00e0 e tenerezza commoventi, utilizzando un lessico molto influenzato dal dialetto veneziano, con evidenti tentativi di italianizzare il pi\u00f9 possibile il testo. Questa fu l'ultima relazione importante di Casanova, che rimase molto attaccato alla donna: anche quando ne fu irrimediabilmente lontano, rattristato profondamente dal crepuscolo della sua vita, teneva una fitta corrispondenza con Francesca, oltre a continuare a pagare, per anni, l'affitto della casa in Barbaria delle Tole in cui avevano convissuto, inviandole, quando ne aveva la possibilit\u00e0, lettere di cambio con discrete somme di denaro.\nIl nome della calle deriva dalla presenza, in tempi antichi, di falegnamerie che riducevano in tavole (\"tole\", in dialetto veneziano) i tronchi d'albero. La calle si trova nelle immediate vicinanze del Campo SS. Giovanni e Paolo. L'ultima abitazione veneziana di Giacomo Casanova \u00e8 sita in Barbar\u00eca delle Tole, al civico 6673 del sestiere di Castello. L'identificazione certa \u00e8 stata ricavata da una lettera a Casanova di Francesca Buschini, ritrovata a Dux (odierna Duchcov, Repubblica Ceca), datata 13 dicembre 1783. L'appartamento occupato da Casanova e dalla Buschini (di propriet\u00e0 della nobile famiglia Pesaro di S. Stae), affittato a 96 lire venete a trimestre, corrisponde alle tre finestre del terzo piano situate sotto la soffitta che si vede in alto a sinistra (vedi foto). La lettera in questione, spedita dalla Buschini a Casanova ormai in esilio, faceva riferimento alla casa antistante \"\u00c8 morto la molgie del maestro di spada che mi st\u00e0 in fasa di me quela casa in mezzo al brus\u00e0, giovine e anche bela la era...\" (testo originale tratto dall'edizione critica delle lettere di F. Buschini a cura di Marco Leeflang, Utrecht, Marie-Fran\u00e7ose Luna, Grenoble, Antonio Trampus, Trieste, \"Lettres de Francesca Buschini \u00e0 G. Casanova\", 1996, cit. in bibl.) Poich\u00e9 tutti i caseggiati antistanti erano andati distrutti a causa di due successivi incendi, avvenuti nel 1683 e nel 1686, l'area era rimasta praticamente priva di fabbricati e destinata a giardino. L'unico fabbricato ancora esistente era quello dinanzi al 6673. In seguito la situazione non ha subito modifiche di rilievo; l'edificio in questione, antistante al 6673, si trova tra il ramo primo e il ramo secondo \"Del brus\u00e0\" e quindi l'identificazione appare fondata e verificabile.\nNegli anni successivi pubblic\u00f2 altre opere e cerc\u00f2 di arrabattarsi come meglio pot\u00e9. Ma il suo carattere impetuoso gli gioc\u00f2 un brutto scherzo: offeso platealmente in casa Grimani da un certo Carletti, col quale aveva questionato per motivi di denaro, si risent\u00ec perch\u00e9 il padrone di casa aveva preso le parti del Carletti. Decise a questo punto di vendicarsi componendo un libello, \"N\u00e9 amori n\u00e9 donne, ovvero la stalla ripulita\" in cui, pur sotto un labile travestimento mitologico, facilmente svelabile, sostenne chiaramente di essere lui stesso il vero figlio di Michele Grimani, mentre Zuan Carlo Grimani sarebbe stato \"notoriamente\" frutto del tradimento della madre (Pisana Giustinian Lolin) con un altro nobile veneziano, Sebastiano Giustinian.\nProbabilmente era tutto vero, anche perch\u00e9 in una citt\u00e0 in cui le distanze tra le case si misuravano a spanne, si circolava in gondola e c'erano stuoli di servitori che ovviamente spettegolavano a pi\u00f9 non posso, era impensabile poter tenere segreto alcunch\u00e9. Comunque, anche in questo caso l'aristocrazia fece quadrato e Casanova fu costretto all'ultimo, definitivo, esilio. Tuttavia la questione non pass\u00f2 inosservata, se si ritenne opportuno far circolare un libello anonimo, con cui si replicava allo scritto casanoviano, intitolato \"Contrapposto o sia il riffiutto mentito, e vendicato al libercolo intitolato Ne amori ne donne ovvero La stalla ripulita, di Giacomo Casanova\".\nLasci\u00f2 Venezia nel gennaio 1783 e si diresse verso Vienna. Per un po' fece da segretario all'ambasciatore veneziano Sebastiano Foscarini; poi, alla morte di questi, accett\u00f2 un posto di bibliotecario nel castello del conte di Waldstein a Dux, in Boemia. L\u00ec trascorse gli ultimi tristissimi anni della sua vita, sbeffeggiato dalla servit\u00f9, ormai incompreso, e considerato il relitto di un'epoca tramontata per sempre.\nDa Dux, Casanova dovette assistere alla Rivoluzione francese, alla caduta della Repubblica di Venezia, al crollare del suo mondo, o perlomeno di quel mondo a cui aveva sognato di appartenere stabilmente. L'ultimo conforto, oltre alle lettere numerosissime degli amici veneziani che lo tenevano al corrente di quanto accadeva nella sua citt\u00e0, fu la composizione della \"Histoire de ma vie\", l'opera autobiografica che assorb\u00ec tutte le sue residue energie, compiuta con furore instancabile quasi per non farsi precedere da una morte che ormai sentiva vicina.\nScrivendola, Casanova riviveva una vita assolutamente irripetibile, tanto da entrare nel mito, nell'immaginario collettivo, una vita \u00abopera d'arte\u00bb. Mor\u00ec il 4 giugno del 1798, si suppone che la salma fosse stata sepolta nella chiesetta di Santa Barbara, nei pressi del castello. Ma riguardo al problema dell'identificazione corretta del luogo di sepoltura di Giacomo Casanova, le notizie sono comunque piuttosto vaghe, e non ci sono, allo stato, che ipotesi non correttamente documentate. Tradizionalmente si riteneva che fosse stato sepolto nel cimitero della chiesetta attigua al castello Waldstein, ma era una pura ipotesi.\nValore letterario e fortuna dell'opera casanoviana.\nSul valore letterario e la validit\u00e0 storica dell'opera di Giacomo Casanova si \u00e8 discusso parecchio. Intanto bisogna distinguere tra l'opera autobiografica e il resto della produzione. Malgrado gli sforzi fatti per accreditarsi come letterato, storico, filosofo e addirittura matematico, Casanova non ebbe in vita, e tantomeno da morto, nessuna notoriet\u00e0 e nessun successo. Successo che arrise invece all'opera autobiografica, anche se si manifest\u00f2 in tempi molto posteriori alla morte dell'autore.\nLa sua produzione fu spesso d'occasione, cio\u00e8 di frequente i suoi scritti furono creati per ottenere qualche beneficio. Principale esempio \u00e8 la \"Confutazione della Storia del Governo Veneto d'Amelot de la Houssaye\", scritta in gran parte durante la detenzione a Barcellona nel 1768, che avrebbe dovuto servire, e infatti cos\u00ec fu, a ingraziarsi il governo veneziano e a ottenere la tanto sospirata grazia.\nLo stesso si pu\u00f2 dire per opere scritte nella speranza di ottenere qualche incarico da Caterina II di Russia o da Federico II di Prussia. Altre opere, come l\"Icosameron\", avrebbero dovuto sancire il successo letterario dell'autore ma cos\u00ec non fu. Il primo vero successo editoriale fu ottenuto dall'Historia della mia fuga dai Piombi che ebbe una diffusione immediata e varie edizioni, sia in italiano sia in francese ma il caso \u00e8 praticamente unico e di proporzioni limitate a causa delle dimensioni dell'opera costituita dal racconto dell'evasione. Sembra quasi che Casanova tollerasse le sue creature autobiografiche e il loro successo, continuando a inseguire, con opere non autobiografiche, un successo letterario che non arriv\u00f2 mai.\nQuesto aspetto fu acutamente osservato da un memorialista suo contemporaneo, il principe Charles Joseph de Ligne, il quale scrisse che il fascino di Casanova stava tutto nei suoi racconti autobiografici, sia verbali sia trascritti, cio\u00e8 sia la narrazione salottiera sia la versione stampata delle sue avventure. Tanto era brillante e trascinante quando parlava della sua vita- osserva de Ligne - quanto terribilmente noioso, prolisso, banale quando parlava o scriveva su altre materie. Ma sembra che questo, Casanova, non abbia mai voluto accettarlo. E soffriva tremendamente di non avere quel riconoscimento letterario o meglio scientifico a cui ambiva.\nDa ci\u00f2 si pu\u00f2 comprendere l'astio nei confronti di Voltaire, che nascondeva una profonda invidia e una sconfinata ammirazione. Quindi anche contro la volont\u00e0 dell'autore, quasi invidioso dei suoi figli pi\u00f9 fortunati ma meno prediletti, le opere autobiografiche avrebbero potuto essere un grande successo editoriale quando egli era ancora in vita. Ma ci\u00f2 avvenne in misura molto ridotta per vari motivi: principalmente perch\u00e9 questo filone fu iniziato tardi. Si pensi ad esempio che la narrazione della fuga dai Piombi, che costitu\u00ec per decenni il cavallo di battaglia del Casanova salottiero, fu pubblicata soltanto nel 1787.\nInoltre l'opera \"vera\", cio\u00e8 quella in cui aveva trasfuso tutto s\u00e9 stesso, l\"Histoire\", fu scritta proprio negli ultimi anni di vita e il motivo \u00e8 semplice: infatti lui stesso afferm\u00f2, in una lettera del 1791 indirizzata a quel Zuan Carlo Grimani, da lui offeso molti anni prima e che era stato la causa del secondo esilio: \"... ora che la mia et\u00e0 mi fa credere di aver finito di farla, ho scritto la Storia della mia vita...\". Cio\u00e8 sembra che per mettere su carta tutto in forma definitiva, l'autore dovesse prima ammettere con s\u00e9 stesso che la storia era terminata e di futuro davanti da vivere non ce n'era pi\u00f9. Ammissione questa sempre dolorosa per chiunque, in particolare per un uomo che aveva creato una vita-capolavoro irripetibile.\nMa un altro aspetto, questo strutturale, ha ritardato la fortuna dell'opera autobiografica: l\"Histoire\" era all'epoca assolutamente impubblicabile. Non \u00e8 un caso che la prima edizione francese del manoscritto, acquistato dall'editore Friedrich Arnold Brockhaus di Lipsia nel 1821, fu pubblicata, dal 1826 al 1838, per\u00f2 in una versione notevolmente rimaneggiata da Jean Laforgue, il quale non si limit\u00f2 a \"purgare\" l'opera, sopprimendo passi ritenuti troppo audaci, ma intervenne a tappeto modificando anche l'ideologia dell'autore, facendone una sorta di giacobino avverso alle oligarchie dominanti. Ci\u00f2 non corrispondeva affatto alla verit\u00e0 storica, perch\u00e9 di Casanova si pu\u00f2 dire che era ribelle e trasgressivo, ma politicamente era un fautore dell\"ancien r\u00e9gime\", come dimostrano chiaramente il suo epistolario, opere specifiche e la stessa \"Histoire\". In un passo delle Memorie, Casanova esprime chiaramente il suo punto di vista sull'argomento della Rivoluzione: Per l'edizione definitiva delle memorie si dovette attendere fino a quando la casa Brockhaus decise di pubblicare, insieme all'editore Plon di Parigi, dal 1960 al 1962, il testo originale in sei volumi curato da Angelika H\u00fcbscher. Ci\u00f2 fu dovuto all'impianto generale dell'opera che era, a detta dell'autore e di smaliziati contemporanei come de Ligne, di un cinismo assolutamente impresentabile. Quello che essi chiamarono cinismo sar\u00e0 considerato, due secoli dopo, modernit\u00e0 e realismo.\nCasanova \u00e8 gi\u00e0 uno scrittore di costume \"moderno\". Non teme di rivelare situazioni, inclinazioni, attivit\u00e0, trame e soprattutto confessioni che erano all'epoca, e tali rimasero ancora pi\u00f9 di un secolo, assolutamente irriferibili. Naturalmente il primo problema, ma questo limitato a pochi anni dopo la morte dell'autore, fu quello di aver citato personaggi di primissimo piano, con circostanze molto precise del loro agire. Le memorie sono affollate all'inverosimile dagli attori principali della storia europea del Settecento, sia politica sia culturale. Probabilmente si farebbe prima a dire di chi Casanova non ha scritto, e chi non ha incontrato, tanto vasto \u00e8 stato il panorama delle sue frequentazioni.\nMa questo, come si \u00e8 detto, \u00e8 marginale. L'altro problema, questo insuperabile, fu la sostanziale \"immoralit\u00e0\" dell'opera casanoviana.\nMa ci\u00f2 deve intendersi come contrariet\u00e0 alle abitudini, ai tic, alle ipocrisie della fine del Settecento e, ancor di pi\u00f9, del successivo secolo, ancora pi\u00f9 fobico e per certi versi molto meno aperto di quello che l'aveva preceduto. Casanova ha precorso i tempi: era troppo avanti per diventare un autore di successo. E forse se ne rendeva perfettamente conto. Nella lettera a Zuan Carlo Grimani, ricordata in precedenza, Casanova, parlando dell\"Histoire\", scrive testualmente: \"... questa Storia, che verr\u00e0 diffusa fino a sei volumi in ottavo e che sar\u00e0 forse tradotta in tutte le lingue...\"\nE poi, richiede una risposta \"... perch\u00e9 io possa porla nei codicilli che formeranno il settimo volume postumo della Storia della mia vita\". Tutto questo \u00e8 avvenuto puntualmente.\nRiguardo all'uso della lingua francese, Casanova vi fece riferimento nella prefazione:\nCerto dell'immortalit\u00e0 della sua opera, se non al fine di garantirsela, Casanova prefer\u00ec utilizzare la lingua che gli avrebbe consentito di raggiungere il maggior numero possibile di potenziali lettori. Molte opere minori, del resto, le scrisse in italiano, forse perch\u00e9 sapeva bene che esse non sarebbero divenute mai un monumento, come avvenne invece per la sua autobiografia. Carlo Goldoni, altro celebre veneziano, coevo al Casanova, scelse allo stesso modo di scrivere la propria autobiografia in francese.\nL'autobiografia del Casanova, a parte il valore letterario, \u00e8 un importante documento per la storia del costume, forse una delle opere letterarie pi\u00f9 importanti per conoscere la vita quotidiana in Europa nel Settecento. Si tratta di una rappresentazione che, per le frequentazioni dell'autore e per la limitazione dei possibili lettori, riferisce principalmente delle classi dominanti dell'epoca, nobilt\u00e0 e borghesia, ma questo non ne limita l'interesse in quanto anche i personaggi di contorno, di qualsiasi estrazione, sono rappresentati in modo vivissimo. Leggere quest'opera \u00e8 uno strumento importante per conoscere il quotidiano degli uomini e delle donne di allora, per comprendere dal di dentro la vita di ogni giorno.\nLa fortuna dell'opera casanoviana, presso i protagonisti di vertice della scena letteraria mondiale, \u00e8 stata ristretta solo all'opera autobiografica ed \u00e8 stata vastissima. Iniziando da Stendhal, al quale fu attribuita la paternit\u00e0 dell\"Histoire\", a Foscolo il quale mise addirittura in dubbio l'esistenza storica del Casanova,\nBalzac,\nHofmannstahl, Schnitzler, Hesse, M\u00e1rai. Molti furono solo lettori e quindi influenzati in modo inconscio, altri scrissero opere ambientate nell'epoca di Casanova e di cui egli era protagonista.\nInnumerevoli sono i riferimenti, nella letteratura moderna, a questa figura che ha finito per diventare un'antonomasia. In Italia l'interesse si \u00e8 manifestato tra la fine dell'Ottocento e i primi del Novecento. La prima edizione italiana della Historia della mia fuga dai Piombi fu curata nel 1911 da Salvatore di Giacomo, il quale studi\u00f2 anche i ripetuti soggiorni napoletani dell'avventuriero e su questo argomento scrisse un saggio. Seguirono Benedetto Croce e via via molti altri fino a Piero Chiara.\nUn capitolo a parte andrebbe dedicato ai \"casanovisti\" cio\u00e8 a tutti quelli che si sono occupati e si occupano, pi\u00f9 o meno professionalmente, della vita e dell'opera del Casanova. Proprio a questa legione di sconosciuti si debbono infinite identificazioni di personaggi, revisioni e importantissimi ritrovamenti di documenti. Molto dell'opera casanoviana \u00e8 ancora inedito, Nell'Archivio di Stato di Praga rimangono circa 10 000 documenti che attendono di essere studiati e pubblicati, oltre un numero imprecisato di lettere che probabilmente giacciono in chiss\u00e0 quanti archivi di famiglia sparsi per l'Europa. La grafomania dell'avventuriero fu veramente impressionante: la sua vita a un certo momento divenne totalmente e ossessivamente dedicata alla scrittura\nRiguardo al mito del seduttore, Casanova, insieme a Don Giovanni, ne \u00e8 stato l'incarnazione. Il paragone \u00e8 d'obbligo ed \u00e8 stato tema di numerose opere critiche. Le due figure finirono addirittura per fondersi, bench\u00e9 ritenute antitetiche dai maggiori commentatori: a parte il fatto che il veneziano era un personaggio reale e l'altro romanzesco, i due caratteri sono agli antipodi. Il primo amava le sue conquiste, si prodigava con generosit\u00e0 per renderle felici e cercava sempre di uscire di scena con un certo stile, lasciando dietro di s\u00e9 una scia di nostalgia; l'altro invece rappresenta il collezionista puro, pi\u00f9 mortifero che vitale, assolutamente indifferente all'immagine di s\u00e9 e soprattutto agli effetti del suo agire, concentrato unicamente sul numero delle vittime della sua seduzione.\nL'interpretazione del suo mito sarebbe fornita proprio dal libretto del Don Giovanni di Mozart, scritto da Lorenzo Da Ponte, in cui Leporello, il servo di Don Giovanni, in un'aria notissima recita: \"Madamina il catalogo \u00e8 questo, delle belle che am\u00f2 il padron mio...\" e prosegue snocciolando le innumerevoli conquiste, diligentemente registrate. Il fatto che alla redazione del libretto sembra abbia partecipato anche Casanova - come \u00e8 stato sostenuto basandosi su documenti trovati a Dux, sul fatto che Da Ponte e Casanova si frequentassero e che l'avventuriero fosse sicuramente presente la sera in cui a Praga and\u00f2 in scena la prima dell'opera mozartiana (29 ottobre 1787) - \u00e8 tutto sommato marginale. La partecipazione, comunque molto limitata, di Casanova alla composizione del libretto di Da Ponte per l'opera mozartiana Don Giovanni, \u00e8 ritenuta molto probabile da vari commentatori. L'elemento fondamentale \u00e8 un autografo, rinvenuto a Dux, che contiene una variante del testo che si \u00e8 ipotizzato facesse parte di una serie di interventi operati in accordo con Da Ponte e forse anche con lo stesso Mozart.\nOnorificenze.\nRiguardo l\u2019onorificenza, Casanova nelle \"Memorie\" descrive l'incontro con il pontefice e il successivo conferimento dell'Ordine (cfr. G. Casanova, \"Storia della mia vita\", Milano, Mondadori 2001, vol. II pag. 925 cit. in bibl.). Si \u00e8 dubitato anche in questo caso, come in altri, che il racconto autobiografico risponda a verit\u00e0. Per chiarire i dubbi sono state compiute approfondite ricerche nell'Archivio segreto vaticano al fine di ritrovare il breve papale di conferimento, sia nel periodo di cui parla Casanova (dicembre 1760-gennaio 1761) sia in periodi precedenti e successivi, senza alcun esito. Il che non significa che l\u2019onorificenza non sia stata effettivamente conferita, in quanto potrebbe essersi verificato un errore burocratico, di trascrizione o altro. Sta di fatto per\u00f2 che intorno allo stesso periodo furono conferite onorificenze ad altri personaggi come Piranesi, Mozart, Cavaceppi e il breve relativo \u00e8 stato ritrovato. Quindi manca, allo stato, un riscontro oggettivo. Si aggiunga che il cavalierato dello Speron d\u2019Oro era all\u2019epoca gi\u00e0 piuttosto inflazionato, al punto da sconsigliare l\u2019esibizione in pubblico della decorazione. Lo stesso Casanova in un passo dell\u2019opera autobiografica \"Il duello\" scrive, riferendosi all\u2019onorificenza, \"il troppo strapazzato ordine della cavalleria romana\" (cfr. \"Il duello\" cit. in bibl.).\nNote.\nEsplicative\nBibliografiche"}
{"id": "15789", "revid": "37401", "url": "https://it.wikipedia.org/wiki?curid=15789", "title": "Val Sesia", "text": ""}
{"id": "15790", "revid": "18379", "url": "https://it.wikipedia.org/wiki?curid=15790", "title": "Scopello", "text": "Scopello (\"Scop\u00e9l\" in piemontese; \"Skuppil\" in walser) \u00e8 un comune italiano di 373 abitanti della provincia di Vercelli in Piemonte, noto anche per la localit\u00e0 sciistica dell'Alpe di Mera.\nGeografia fisica.\nScopello \u00e8 un piccolo paese del Piemonte situato nella parte nord-occidentale della provincia di Vercelli, nella Valsesia settentrionale. Il territorio comunale di Scopello presenta delle variazioni di altitudine molto accentuate: il fondovalle \u00e8 posto a circa 660 metri di quota ed \u00e8 qui che si concentra l'abitato, lungo il fiume Sesia. Mentre i punti pi\u00f9 alti sono rappresentati dai centri abitati di Frasso e Alpe di Mera nonch\u00e9 dalle molteplici cime che corniciano la valle.\nSulla sinistra idrografica della vallata si trova la Comba di Frasso, un selvaggio vallone che confina con la Val Sermenza e culmina con la Cima delle Balme (1.930 m) e il Monte Ventolaro (1.836 m).\nSulla destra della Sesia il comune si suddivide in due lembi: il primo comprende la frazione Chioso e si spinge verso sud-est arrivando a toccare i 1.925 metri in corrispondenza del Badile.\nLa porzione sud-occidentale del territorio, che culmina invece con la Cima dell'Ometto (1.911) e il Monte Camparient (1.741 m), comprende l'Alpe di Mera e la Bocchetta della Boscarola.\nA sud dello spartiacque Sesia-Sessera un lembo del comune scende in Valsessera fino al Torrente Dolca, il quale segna il confine con una frazione montana del comune biellese di Valle San Nicolao.\nOrigini del nome.\nIl nome Scopello deriva dal vocabolo latino \"scopa\", a indicare la pianta i cui rami erano utilizzati per scopare.\nStoria.\nNon sono mai state recuperate notizie relative ai primi insediamenti nella zona: il nome Scopello appare per la prima volta nel XIII secolo nel documento, datato 1217, di ratifica della sottomissione dei valsesiani al comune di Vercelli.\nPi\u00f9 avanti, dal XVIII secolo, il nome Scopello verr\u00e0 associato a una celebre fonderia installata in Val Barbina con il benestare di re Carlo Emanuele III. Da questo stabilimento siderurgico, che portava la scritta Fondine di S.M., usc\u00ec il materiale (rame, oro, ferro e nichel) che serv\u00ec per coniare le monete dei Savoia, rivestire gli scafi delle navi napoleoniche e vi vennero inoltre forgiate le palle di ferro per i cannoni che Napoleone us\u00f2 nella guerra franco\u2013prussiana.\nSimboli.\nLo stemma e il gonfalone del comune di Scopello sono stati concessi con decreto del presidente della Repubblica del 22 settembre 1963.\nIl gonfalone municipale \u00e8 un drappo di azzurro riccamente ornato di ricami d\u2019argento e caricato dello stemma sopra descritto con l\u2019iscrizione centrata in argento: .\nMonumenti e luoghi d'interesse.\nAlpe di Mera.\nIn passato Alpe di Mera era un ricco alpeggio utilizzato, sin dal medioevo, per il pascolo estivo del bestiame; nel XII e XIII secolo appartenne ai Conti di Biandrate. Oggi, anche per via del suo piccolo comprensorio sciistico, \u00e8 una nota localit\u00e0 turistica situata nel comune di Scopello ad un'altitudine compresa tra i 1500 e i 1700 metri sul livello del mare.\nMera \u00e8 raggiungibile attraverso una strada, praticabile anche d'inverno e prolungata nel 2006 fino all'inizio del centro abitato (in inverno la strada termina ai 1200 metri dell'Alpe Trogo), e tramite una seggiovia che la collega a Scopello in 20 minuti circa.\nEconomia.\nL\u2019economia di Scopello \u00e8 ancora legata alle tipiche attivit\u00e0 rurali: \u00e8, pertanto, praticato l\u2019allevamento di bovini, caprini ed equini. Mentre l\u2019industria \u00e8 limitata solo a qualche piccola impresa edile, delle confezioni e della lavorazione del legno.\nAmministrazione.\nGemellaggi.\nIl 20 maggio 2012 \u00e8 stato siglato un patto di amicizia con la citt\u00e0 di Busto Arsizio."}
{"id": "15791", "revid": "1686162", "url": "https://it.wikipedia.org/wiki?curid=15791", "title": "Tasso d'interesse nominale", "text": "Il tasso d'interesse nominale \u00e8 il tasso applicato in un atto o in un contratto di prestito, di finanziamento o di mutuo. \nIndica il costo teorico per chi prende a prestito del denaro ed il rendimento, teorico anch'esso, per chi lo presta.\nLa distinzione del tasso nominale da quello effettivo si origina dalla pratica dei prestatori commerciali (banche, societ\u00e0 finanziarie, etc.), i quali affiancano agli interessi nominalmente convenuti altri costi da sostenersi forfettariamente o percentualmente sul capitale erogato (commissioni, assicurazione, istruttoria pratica, etc.), i quali costi incidono talvolta pesantemente sul concreto rapporto economico fra le parti.\nPoich\u00e9 il percettore dei costi accessori \u00e8 sempre il prestatore, \u00e8 gioco facile per questo pubblicizzare un tasso nominale estremamente interessante, salvo poi a trasferire le utilit\u00e0 che non ricava dal prestito su altre voci accessorie, la cui quantificazione \u00e8 successiva alla fase pubblicitaria, guadagnando alla fine un valore del tutto equipollente, ma avendo venduto un prodotto finanziario nominalmente \"vantaggioso\".\nPer questo, la legge italiana oggi obbliga i proponenti di prodotti finanziari a distinguere rigorosamente il tasso nominale (T.A.N.) dal tasso effettivo globale (T.A.E.G.).\nIn matematica finanziaria il T.A.N. si indica con J(m). formula_1. (Tasso effettivo di interesse valevole per un m-simo del periodo unitario).\nLa forma tipica di presentazione di un tasso di interesse nominale \u00e8 sulla base annua (T.A.N. - tasso annuo nominale), dovendosi perci\u00f2 rapportare all'annualit\u00e0 eventuali tassi a capitalizzazione semestrale, trimestrale, mensile, etc., i quali potrebbero fallacemente (e maliziosamente) apparire pi\u00f9 vantaggiosi (essendo indicati da una percentuale pi\u00f9 bassa). Va ricordato infatti che un tasso semestrale non corrisponde ad un tasso annuale di doppio valore: alla scadenza del primo semestre l'interesse viene aggiunto al capitale a costituire il montante, che sar\u00e0 poi il valore sul quale si effettuer\u00e0 la capitalizzazione al secondo semestre.\nIn presenza di inflazione pu\u00f2 essere utile tener conto del tasso d'interesse reale.\nPer il caso di \"indicizzazione\", cio\u00e8 di preordinata variazione del tasso al variare dell'inflazione (registrata su alcuni paramentri ufficiali), taluni considerano che esiste purtuttavia uno scarto fra l'inflazione reale (quella che cio\u00e8 veramente si verifica nella vita reale) e la minore inflazione dichiarata dallo stato (riduzione che pu\u00f2 dipendere da sane finalit\u00e0 di immagine e prestigio dell'economia interna, con riguardo internazionale) e che tale scarto avvantaggia chi ha ricevuto il prestito."}
{"id": "15793", "revid": "399", "url": "https://it.wikipedia.org/wiki?curid=15793", "title": "Bilancio d'esercizio", "text": "Il bilancio d'esercizio (o foglio di bilancio dall'inglese balance sheet), in economia aziendale, \u00e8 l'insieme dei documenti contabili e report finanziari che un'impresa deve redigere periodicamente, ai sensi di legge, allo scopo di perseguire il principio di verit\u00e0 ed accertare in modo chiaro, veritiero e corretto la propria situazione patrimoniale e finanziaria (e.g. asset, cash flow...) al termine del periodo amministrativo di riferimento, nonch\u00e9 il risultato economico dell'esercizio stesso. Ogni paese ha i propri standard contabili, ma esistono alcuni standard contabili internazionali (e.g. International Financial Reporting Standards IFRS). Le societ\u00e0 per azioni che si quotano in una borsa devono produrre un foglio di bilancio trimestrale (quarterly financial report) che deve essere sottoposto a un'agenzia di audit per controlli (e cio\u00e8 per prevenire le frodi contabili nei cosiddetti \"bilanci truccati\").\nIl bilancio negativo di solito si collega al colore rosso, mentre quello positivo al verde o bianco.\nDefinizione di bilancio (ordinamento italiano).\nIl bilancio d'esercizio \u00e8 il documento che rappresenta la situazione patrimoniale e finanziaria dell'azienda al termine del periodo amministrativo e il risultato economico d'esercizio\nPer giungere alla sua determinazione bisogna rispettare alcune fasi:\nI documenti che devono essere redatti, nell'ordinamento italiano (e dunque nello standard italiano), sono:\nUn altro documento giudicato di complemento \u00e8 la relazione sulla gestione.\nLa redazione del bilancio ha due obiettivi: rispondere agli obblighi contabili e fiscali previsti dal codice civile e mettere a disposizione di operatori esterni ed interni all'impresa (fornitori, creditori, risparmiatori, analisti finanziari, Stato, soci, dipendenti) informazioni sull'andamento dell'impresa. Il bilancio pu\u00f2 essere assoggettato o meno a revisione contabile.\nLa disciplina del bilancio \u00e8 contenuta agli artt. 2423-2435 ter del codice civile.\nLe norme in materia di bilancio (all'art. 2428 c.c.) prevedono che lo stesso sia corredato da una \"relazione\" degli amministratori sulla situazione della societ\u00e0 e sull'andamento della gestione, nel suo complesso e nei vari settori in cui ha operato, anche attraverso imprese controllate, con particolare riguardo ai costi, ai ricavi e agli investimenti.\nAnche se non \u00e8 parte integrante del bilancio, la relazione sulla gestione assolve a una funzione descrittiva ed esplicativa e completa le informazioni desunte dallo stato patrimoniale (SP), dal conto economico (CE), dalla nota integrativa (NI) e dal rendiconto finanziario (RF).\nLe sue funzioni sono di illustrare la situazione complessiva dell'azienda (scenario economico, competitivo e ambientale in cui opera e con il quale interagisce; compatibilit\u00e0 e coerenza dei programmi di gestione con il contesto esterno) e l'andamento della gestione, sia passata che in corso, nel suo insieme e nei vari settori in cui l'azienda ha operato; nonch\u00e9 di illustrare l'andamento della redditivit\u00e0, gli aspetti finanziari e la loro influenza sulla formazione del risultato economico dell'azienda, con riferimento alle situazioni patrimoniali e finanziarie gi\u00e0 determinatesi ma anche in relazione alle previsioni relative all'evoluzione della gestione (analisi dei dati che riguardano i costi, i ricavi e gli investimenti).\nUn compito degli amministratori \u00e8, infatti, di delineare nella relazione sulla gestione le prospettive di sviluppo della gestione sulla base dei valori di bilancio e attraverso piani e programmi di medio-lungo e breve periodo.\nIn particolare, la relazione sulla gestione deve contenere un'analisi fedele, equilibrata ed esauriente della situazione della societ\u00e0 e dell'andamento e del risultato della gestione, con particolare riguardo ai costi, ai ricavi e agli investimenti, nonch\u00e9 una descrizione dei principali rischi e incertezze cui la societ\u00e0 \u00e8 esposta. Deve inoltre contenere indicazioni circa le attivit\u00e0 d'investimento in ricerca e sviluppo delle societ\u00e0; i rapporti con imprese collegate, controllate e controllanti; il numero e il valore nominale delle azioni proprie, incluse quelle alienate nel corso dell'esercizio; i fatti di rilievo avvenuti dopo la data di chiusura del bilancio; l'evoluzione prevedibile della gestione.\nQuindi, il bilancio d'esercizio non \u00e8 soltanto un insieme di documenti da redigere secondo gli obblighi di legge, ma \u00e8 la fonte principale d'informazione dei dati economici, patrimoniali e finanziari dell'impresa per tutte le classi di portatori di interesse nei suoi confronti (stakeholders): creditori, dipendenti, clienti e fornitori, organi statali di controllo, fisco, pubblica amministrazione; soggetto economico e/o management; azionisti di maggioranza e di minoranza.\n\u00c8 lo strumento fondamentale d'informazione per i terzi e per i soci al fine di giudicare (almeno in prima approssimazione) la convenienza a mantenere il legame con l'azienda.\nNell'ottica di una maggiore trasparenza, i documenti di bilancio sono \"pubblici\": gli stessi devono essere depositati presso la Camera di commercio competente per territorio che li archivia e li mette a disposizione di chiunque ne faccia richiesta, sia in forma cartacea che informatica.\n\u00c8 anche un utile strumento di controllo di gestione per impostare, attraverso opportune comparazioni ed analisi, un giudizio d'insieme sull'andamento della gestione svolta.\nDurante l'esercizio tutte le operazioni di gestione vengono contabilizzate mediante scritture in partita doppia, i cui valori confluiscono negli appositi conti.\nLe operazioni vanno registrate nel \"libro giornale\".\nI sottoconti vanno inseriti nel \"piano dei conti\", che a sua volta pu\u00f2 essere suddiviso in diversi livelli di aggregazione/classificazione, ad esempio i sottoconti possono essere raggruppati sotto conti detti \"di mastro\"; potendo arrivare sino a una struttura a 4 livelli: Gruppi, Mastri, Conti, Sottoconti.\nNel bilancio confluiranno tutti i saldi di ciascun conto dopo aver effettuato un apposito inventario e le rettifiche di valore.\nAl termine del periodo amministrativo occorre redigere il bilancio di esercizio per evidenziare la composizione del capitale d'impresa; determinare il reddito prodotto dalla gestione.\nPrincipi di redazione.\nI principi di redazione fissati dal codice civile (art 2423 bis del c.c.) sono:\nTutte le valutazioni devono essere effettuate con il presupposto del funzionamento aziendale, nella prospettiva che l'azienda continui nel tempo la sua attivit\u00e0 nonch\u00e9 tenendo conto della funzione economica dell'elemento dell'attivo o del passivo considerato. Tutto questo significa che le valutazioni non devono essere effettuate come se si volesse liquidare il patrimonio vendendo tutti i beni, e pagando tutti i debiti, ma tenendo presente le evoluzioni future cui parteciperanno i beni oggetto di valutazione.\nNella determinazione del reddito:\nRiporta al concetto aziendale conosciuto: si deve tener conto degli oneri e dei ricavi, indipendentemente dal pagamento e dall'incasso, solamente se imputabili economicamente all'esercizio; i costi di competenza sono quelli maturati nell'esercizio relativi a beni e servizi utilizzati nel periodo considerato; i ricavi si considerano di competenza quando sono maturati nell'esercizio e hanno avuto il correlativo costo.\nAffinch\u00e9 l'informazione fornita dal bilancio sia corretta occorre che, se in una voce di bilancio sono compresi elementi eterogenei, questi vengano valutati separatamente gli uni dagli altri e non compensati.\nPer limitare la possibilit\u00e0 di manovra, (cambiare di anno in anno a seconda della convenienza, i criteri di valutazione) di coloro che redigono il bilancio e per consentire la comparabilit\u00e0 dei bilanci nel tempo e fra aziende dello stesso settore, non \u00e8 consentito, se non in casi eccezionali, di modificare i criteri di valutazione.\nIntrodotto con D. Lgs. n.6/2003 e diffuso nei principi contabili nei Paesi di diritto anglosassone (\"substance over form\"), afferma che la valutazione delle voci nelle quali registrare le operazioni \u00e8 determinata dalla loro funzione economica: se il rapporto tra le parti si svolge nel rispetto del contratto sottoscritto ma in modo da realizzare un altro tipo di contratto sotteso (eventualmente in presenza di altri contratti che valutati tutti assieme equivalgono ai flussi finanziari di un'operazione differente), la contabilizzazione \u00e8 determinata da quest'ultimo.\nStruttura del bilancio.\nLo stato patrimoniale.\nLo \"stato patrimoniale\" \u00e8 il documento che definisce la situazione patrimoniale di una societ\u00e0 in un determinato momento.\nLo stato patrimoniale \u00e8 costituito da sezioni contrapposte: a sinistra vi \u00e8 l\"attivo\" e a destra il \"passivo\".\nNell'attivo vengono inserite le attivit\u00e0 o investimenti, nel passivo le fonti di finanziamento, ossia le passivit\u00e0 e il capitale netto.\nFra le attivit\u00e0 o investimenti possono essere presenti:\nFra le fonti di finanziamento possono essere presenti:\nIl conto economico generale.\nIl \"conto economico\" \u00e8 il documento del bilancio che contiene i ricavi e i costi di competenza dell'esercizio, redatto in maniera a scalare e classificato in base alla natura delle voci. \u00c8 composto da quattro sezioni: A) Valore della Produzione, B) Costi della produzione, C) Proventi e Oneri Finanziari, D) Rettifiche di valore di attivit\u00e0 finanziarie e il risultato d'esercizio.\nPrecedente ai bilanci che partono dalla data del 1\u00ba gennaio 2016 era prevista anche la sezione E) Proventi e Oneri Straordinari, sezione eliminata in base al d.Lgs. n. 139 del 2015-\nNota integrativa.\nDocumento che illustra le decisioni prese dagli amministratori dell'impresa nel redigere il bilancio,\nin modo da favorirne l'intelligibilit\u00e0, spiegando dettagliatamente le voci inserite nello stato patrimoniale e nel conto economico.\nLa nota integrativa svolge quindi:\nLe societ\u00e0 che redigono il bilancio in forma abbreviata secondo l'art. 2435-bis, possono omettere alcune voci come indicato nell'art. 2435-bis comma 3.\nAbbiamo una suddivisione tra Contenuto Obbligatorio e Contenuto Omissibile\nRendiconto Finanziario.\nCon il decreto legislativo 18 agosto 2015 n. 139 di riforma del bilancio \u00e8 stato introdotto al comma 1 dell'articolo 2423 del codice civile tra i libri obbligatori il rendiconto finanziario, uno strumento che ha lo scopo principale di visualizzare l'ammontare e la composizione delle disponibilit\u00e0 liquide, all'inizio e alla fine dell'esercizio, ed i flussi finanziari derivanti dall'attivit\u00e0 operativa, da quella di investimento, da quella di finanziamento, ivi comprese, con autonoma indicazione, le operazioni con i soci, secondo quanto riportato dal nuovo articolo 2425-ter del codice civile introdotto dallo stesso D.Lgs. 139/2015.\nPrincipi italiani e internazionali.\nLa forma del bilancio suindicata \u00e8 quella richiesta dai principi nazionali contenuti nel Codice civile italiano e utilizzata dalla grande maggioranza delle societ\u00e0 italiane.\nL'Unione europea, con il regolamento n. 1606 del 2002, ha introdotto l'obbligo di utilizzare i principi contabili internazionali, noti come IFRS (International Financial Reporting Standards), evoluzione degli standard IAS (International Accounting Standards), con i quali tuttora coesistono, tanto che gli standard effettivamente in uso sono denominati IAS/IFRS.\nTale obbligo \u00e8 entrato in vigore con i bilanci chiusi o in corso al 31 dicembre 2005 per i bilanci delle banche, delle societ\u00e0 di assicurazione, delle societ\u00e0 finanziarie e per i bilanci consolidati di tutte le societ\u00e0 per azioni quotate in Borsa. L'obbligo si \u00e8 esteso anche ai bilanci d'esercizio delle societ\u00e0 quotate con i bilanci chiusi o in corso al 31 dicembre 2006.\nL'intento dell'introduzione dell'obbligo di utilizzare gli IAS/IFRS \u00e8 quello di rendere pi\u00f9 facilmente confrontabili i bilanci delle societ\u00e0, anche di paesi diversi, che utilizzano questi principi, prima difficilmente comparabili, data la presenza in quasi ogni Paese di propri principi nazionali.\nLa Direttiva 2013/34/CE modifica le norme sui bilanci di esercizio e consolidati, abrogando la 78/660/CEE e la 83/349/CEE. Vengono introdotti:"}
{"id": "15794", "revid": "287204", "url": "https://it.wikipedia.org/wiki?curid=15794", "title": "Mercato rialzista e mercato ribassista", "text": "I termini bull market o mercato rialzista e bear market o mercato ribassista indicano situazioni in cui il mercato azionario segue un determinato andamento per un certo periodo.\nQuando un mercato ha una tendenza al rialzo, si dice che il mercato \u00e8 toro, quando invece tende al ribasso, si dice che \u00e8 orso.\n\"Bull\" e \"bear\", il toro e l'orso, sono da sempre i simboli del buon andamento (il toro: bull) o del cattivo andamento (l'orso: bear) dei titoli azionari.\nL'origine del termine inglese deriva dai movimenti tipici dei due animali: \"Bull Market\" significa che il mercato va su e quindi viene paragonato all'incornata del toro (che \u00e8, appunto, un movimento dal basso verso l'alto), mentre \"Bear Market\" vuol dire che il mercato scende e quindi somiglia alla zampata di un orso (dall'alto verso il basso).\nOrigine dei termini.\nNon \u00e8 sicuro quale sia stata l'origine e il primo utilizzo del termini \u00abOrso\u00bb e \u00abToro\u00bb in gergo finanziario. Probabilmente il termine \u00abToro\u00bb (mercato rialzista) deriva della nascita della borsa nelle Fiandre (lo stesso termine \u201cBorsa\u201d deriva dalla famiglia Van der Burse), a causa dei termini monosillabici utilizzati dai compratori: quello associato al toro sarebbe stato molto vicino al verso dell\u2019animale.\nSecondo altre interpretazioni, il termine \u00abOrso\u00bb (mercato ribassista) dalla consuetudine dei venditori di pelli d\u2019orso che, storicamente, compravano dai cacciatori le pelli a prezzi fissi e quindi guadagnavano quando si registrava un calo del valore delle pelli vendute dai cacciatori (quando, cio\u00e8, il mercato andava \"gi\u00f9\"), in quanto la differenza tra il loro valore di acquisto e quello di vendita cresceva e con essa il profitto del commerciante (l'espressione anglosassone \u00abNon vendere la pelle dell\u2019orso prima di averlo ucciso\u201d deve probabilmente a questo sistema la propria origine).\nIl termine \u00abOrso\u00bb in questo senso era utilizzato anche in \"The Anatomy of Change Alley\", romanzo di Daniel Defoe del 1719 nel quale si afferma: \u201cThose who buy Exchange Alley Bargains are styled buyers of Bear-skins\u201d (letteralmente \u00abgli acquirenti del mercato di Alley sono una sorta di \u2018venditori di pelli d\u2019orso\u2019\u00bb, ossia speculatori), con il riferimento dunque ancora all\u2019acquisto speculativo nei momenti di ribasso del mercato per l\u2019Exchange Alley, un mercato in un vicolo di Londra dove al tempo si trovava di tutto.\nL\u2019espressione \u00abOrso\u00bb per fare riferimento a un mercato ribassista e quindi potenzialmente speculativo raggiunse per\u00f2 la popolarit\u00e0 con la bolla della South Sea Company, una compagnia fondata nel 1711 che aveva siglato con la Corona inglese un accordo per l\u2019acquisto del debito di guerra britannico (10 milioni di sterline al tempo) in cambio di un interesse annuo ottenuto dallo Stato del 6% e del monopolio del commercio con le colonie spagnole nel Sudamerica. La compagnia prese ad emettere di continuo azioni a prezzi crescenti, di conseguenza quello che si definirebbe oggi il rapporto utile per azione cominci\u00f2 a calare fino al crack che travolse anche gli investimenti dello scienziato Isaac Newton che nel 1720 perse cos\u00ec 20.000 sterline (allora i risparmi di una vita) e lament\u00f2: \u00abPosso calcolare i movimenti delle stelle, ma non la follia degli uomini\u00bb."}
{"id": "15795", "revid": "767487", "url": "https://it.wikipedia.org/wiki?curid=15795", "title": "Sconto", "text": "In economia, lo sconto \u00e8 un concetto riferibile a pi\u00f9 significati, diversi fra loro, .\nSconto di credito.\nNella cessione del credito, per sconto si intende il contratto con il quale una banca (detta scontante) anticipa al cliente (detto scontatario), deducendo l'interesse, l'importo di un credito non ancora scaduto mediante cessione dello stesso (artt 1858 e seguenti del codice civile).\nGeneralmente per sconto si intende il minor prezzo pagato dallo scontante, a fronte di un beneficio concesso allo scontatario.\nSconto titoli.\nNelle operazioni di acquisto di titoli con scadenza futura, lo sconto \u00e8 la differenza fra il prezzo pagato ed il prezzo di rimborso finale.\nAlla scadenza del titolo l'acquirente incassa il prezzo di rimborso finale. La differenza tra quest'ultimo e il prezzo di acquisto del titolo rappresenta lo sconto ed \u00e8 la remunerazione per aver anticipato al venditore la somma da questi incassata.\nLo sconto si applica anche alle cambiali: chi riceve in pagamento o in girata una cambiale pu\u00f2 scegliere se incassarne l'importo alla scadenza oppure se accettare una somma inferiore a quella dovutagli, cedendo a terzi (di solito una banca o altra istituzione finanziaria) il titolo.\nL'acquirente del titolo nel determinare la misura dello sconto applica un tasso di sconto moltiplicando il valore della cambiale per 1/(1-\"td\") dove \"t\"=tempo e \"d\"=tasso di sconto (d=discount).\nSconto interessi.\nNella restituzione anticipata di un prestito o di un mutuo, lo sconto corrisponde ad una quota, in genere percentuale, sugli interessi che si sarebbero ancora pagati se non fosse intervenuta l'anticipazione del saldo.\nIn pratica, all'erogazione di un prestito o di un mutuo viene redatto un piano di ammortamento, nel quale \u00e8 definito per ciascuna scadenza dei rimborsi rateali, l'ammontare del capitale residuo e degli interessi residui.\nSe il rimborso viene arrestato ad un certo momento del piano di ammortamento poich\u00e9 il mutuatario desidera restituire l'intero capitale residuo, degli interessi che avrebbe continuato a pagare ne paga comunque una parte al prestatore, ad indennizzo del mancato guadagno (e del lucro cessante).\nSconto mercantile.\nNella pratica del commercio, lo sconto \u00e8 quella riduzione del prezzo di vendita, praticata per spingere l'acquirente a compiere scelte pi\u00f9 vantaggiose per entrambi. Lo sconto viene concesso per incentivare una vendita, in cambio di un pagamento immediato anzich\u00e9 di un pagamento a termine, per cedere pi\u00f9 facilmente merce invenduta o per indurre l'acquirente ad acquistare una maggiore quantit\u00e0 di beni.\nIn Italia la concessione di sconti generalizzati alla clientela da parte dei negozianti al dettaglio (saldi), \u00e8 subordinata ad apposita regolamentazione comunale, che disciplina i periodi nei quali \u00e8 possibile effettuare la vendita con queste modalit\u00e0.\nNel commercio all'ingrosso lo sconto \u00e8 solitamente concesso (ad altri grossisti o a dettaglianti) per volumi di merce venduta, al fine di incentivare un sempre maggiore approvvigionamento, che per il venditore in genere corrisponde ad un abbattimento del costo unitario di produzione. Oppure viene concesso per facilitare lo smaltimento di merce la cui commerciabilit\u00e0 sia diminuita per ragioni di concorrenza, obsolescenza o comunque caduta dei segnali di domanda.\nSconto valutario.\nNella pratica degli istituti di emissione, il tasso di sconto \u00e8 il tasso di interesse al quale la banca centrale eroga i prestiti alle banche con cui \u00e8 in relazione."}
{"id": "15797", "revid": "287204", "url": "https://it.wikipedia.org/wiki?curid=15797", "title": "Aechmea", "text": "Aechmea \u00e8 un genere di piante appartenente alla famiglia delle Bromeliaceae originaria dell'America tropicale. Sono principalmente piante epifite le cui foglie sono rigide e inguainate a spirale fino a formare una specie di rosetta con un vuoto al centro da dove spunter\u00e0 il fiore a stelo che si presenta con una copiosa infiorescenza all'apice composta da brattee e piccoli fiori delle tonalit\u00e0 del rosso. La aechmea \u00e8 principalmente una pianta ornamentale da serra anche se vive bene in appartamento dove per\u00f2 \u00e8 molto difficile che riesca a produrre fiori.\nIl nome del genere deriva dal greco \"akm\u00e9\" (\"punta\"), alludendo alle rigide punte di cui \u00e8 munito il calice.\nColtivazione.\nLa aechmea richiede un terriccio fibroso composto di torba e terra di foglie in uguali parti, le annaffiature andranno eseguite possibilmente con acqua piovana deposta al centro della pianta, in appartamento per\u00f2 questa pratica va eseguita con molta parsimonia dato che la temperatura non \u00e8 sufficientemente alta perch\u00e9 la pianta riesca ad assorbirla ed evaporarla ed \u00e8 molto facile che marcisca per lo stesso motivo le annaffiature in inverno dovranno essere molto moderate e la temperatura non dovr\u00e0 scendere sotto i 20\u00a0\u00b0C. L'acqua all'interno del pozzetto va cambiata almeno una volta al mese per eliminare eventuali sali, residui vegetali o altro che potrebbero putrefarsi e danneggiare quindi la pianta.\nDopo la fioritura, il ceppo che ha portato il fiore muore, ma prima di ci\u00f2 si formano dei polloni laterali che continuano a vegetare. Invasati singolarmente formeranno nuove piante.\nAvversit\u00e0.\nAttacchi di ragnetto rosso (piccoli acari fitofagi) possono causare macchie scure sulle foglie pi\u00f9 giovani."}
{"id": "15798", "revid": "656701", "url": "https://it.wikipedia.org/wiki?curid=15798", "title": "87 (numero)", "text": "Ottantasette \u00e8 il numero naturale dopo l'86 e prima dell'88."}
{"id": "15799", "revid": "123200256", "url": "https://it.wikipedia.org/wiki?curid=15799", "title": "Pollone (botanica)", "text": "Con il termine botanico pollone si indica quella parte di una pianta legnosa sotto forma di ramo che si sviluppa ai piedi dell'albero, a volte anche direttamente dalla radice. Simili ai polloni sono i succhioni, che si sviluppano dal tronco o da una branca.\nCaratteristiche.\nI polloni si possono inoltre formare anche dalle cicatrici di un ramo tagliato e vengono usati in giardinaggio e dai floricoltori per la riproduzione delle piante tramite talea o per rinnovarle depurandole dalla loro eccessiva crescita.\nLa moltiplicazione per polloni \u00e8 una tecnica largamente usata, in quanto permette di ottenere piante adulte in un tempo minore che da seme. In certi casi i polloni hanno radici proprie, quando sono ancora attaccati alla pianta madre e questo velocizza ulteriormente i tempi di moltiplicazione. Inoltre, moltiplicando una pianta tramite polloni, si otterranno esemplari uguali alla pianta madre, con lo stesso patrimonio genetico.\nL'operazione agronomica di eliminazione dei polloni, mediante taglio a potare o strappo, si chiama spollonatura (termine tecnico assai utilizzato, ad esempio, in viticoltura e olivicoltura). \nCaratteristici delle angiosperme, degli esempi sono il lill\u00e0 (\"Syringa vulgaris\"), il melograno (\"Punica granatum\"), il gelso nero (\"Morus nigra\"), l'ulivo (\"Olea europea\"), il castagno (\"Castanea sativa\"), il corniolo (\"Cornus mas\"), il giuggiolo (\"Ziziphus jujuba\"), l'alloro (\"Laurus nobilis\"), ecc.\nI polloni non vengono invece prodotti dalla gran parte delle gimnosperme, con le eccezioni delle \"Cicadi\", nelle quali la produzione di polloni basali o aerei \u00e8 molto comune, e della \"Wollemia nobilis\", unica tra le conifere a emettere polloni."}
{"id": "15800", "revid": "1543377", "url": "https://it.wikipedia.org/wiki?curid=15800", "title": "Marco Aurelio", "text": " \nSu indicazione dell'imperatore Adriano, fu adottato nel 138 dal futuro suocero e zio acquisito Antonino Pio che lo nomin\u00f2 erede al trono imperiale.\nNato come Marco Annio Catilio Severo (\"Marcus Annius Catilius Severus\"), divenne Marco Annio Vero (\"Marcus Annius Verus\"), che era il nome di suo padre, al momento del matrimonio con la propria cugina Faustina, figlia di Antonino, e assunse quindi il nome di Marco Aurelio Cesare, figlio dell'Augusto (\"Marcus Aurelius Caesar Augusti filius\") durante l'impero di Antonino stesso.\nMarco Aurelio fu imperatore dal 161 sino alla sua morte, avvenuta per malattia nel 180 a Sirmio secondo il contemporaneo Tertulliano o presso \"Vindobona\". Fino al 169 mantenne la coreggenza dell'impero assieme a Lucio Vero, suo fratello adottivo nonch\u00e9 suo genero, anch'egli adottato da Antonino Pio. Dal 177, morto Lucio Vero, associ\u00f2 al trono suo figlio Commodo. \u00c8 considerato dalla storiografia tradizionale come un sovrano illuminato, il quinto dei cosiddetti \"buoni imperatori\" menzionati da Edward Gibbon. Il suo regno fu tuttavia funestato da conflitti bellici (guerre partiche e marcomanniche), da carestie e pestilenze.\nMarco Aurelio \u00e8 ricordato anche come importante filosofo stoico, autore dei \"Colloqui con s\u00e9 stesso\" ( nell'originale in greco). Alcuni imperatori successivi utilizzarono il nome \"Marco Aurelio\" per accreditare un inesistente legame familiare con lui.\nFonti biografiche, storiografia antica e moderna.\nLe principali fonti per la vita e il ruolo di Marco Aurelio sono frammentarie e spesso inaffidabili. Il gruppo pi\u00f9 importante \u00e8 rappresentato dalle biografie contenute nella \"Historia Augusta\", composte in epoca successiva al IV secolo.\nLe biografie derivate principalmente da fonti ormai perdute (come Mario Massimo), ma anche da Eutropio e Aurelio Vittore, ovvero quelle di Marco Aurelio, Adriano, Antonino Pio e Lucio Vero, sono ritenute accurate e affidabili.\nDi Frontone, maestro di retorica di Marco e di vari funzionari di Antonino Pio, si conservano una serie di manoscritti irregolari, che coprono il periodo che va dal 138 al 166. Nei \"Colloqui con s\u00e9 stesso\" Marco offre una finestra sulla sua vita interiore, ma gran parte dei libri risultano senza riferimenti cronologici e con pochi accenni al mondo esterno.\nLa pi\u00f9 attendibile fra le fonti del periodo \u00e8 Cassio Dione, Egli scrisse una storia di Roma dalla sua fondazione al 229, chiamata \"Historia romana\". Altre fonti letterarie e giuridiche, come gli scritti del medico Galeno, le orazioni di Elio Aristide e le costituzioni imperiali dello stesso Marco Aurelio forniscono ulteriori informazioni sul contesto storico e sociale in cui visse l'imperatore. Epigrafi e monete possono integrarle, cos\u00ec come i numerosi reperti archeologici.\nBiografia.\nOrigini familiari.\nLa famiglia di Marco era di origine romana, ma stabilita da tempo a Ucubi (\"Colonia Claritas Iulia Ucubi\", odierna Espejo), una piccola cittadina della Spagna romana situata a sud est di Cord\u016dba. Essa sal\u00ec alla ribalta alla fine del I secolo, quando il suo bisnonno, Marco Annio Vero, fu senatore e forse pretore. Nel 73-74 il nonno, anch'egli di nome Marco Annio Vero, fu elevato al rango di patrizio. Il terzo Marco Annio Vero, cio\u00e8 suo padre, spos\u00f2 Domizia Lucilla. Lucilla maggiore, la di lei nonna materna, aveva ereditato una grande fortuna, tra cui una fabbrica di mattoni (\"figlina\") a Roma, attivit\u00e0 alquanto redditizia in un'epoca in cui la citt\u00e0 era interessata da una notevole espansione edilizia.\nLa famiglia della madre era di rango consolare, mentre quella del padre vantava addirittura una discendenza da Numa Pompilio.\nInfanzia e giovinezza (121-136).\nMarco Aurelio nacque a Roma da Lucilla e Vero il 26 aprile del 121, secondo il calendario romano il sesto giorno prima delle calende di maggio, l'anno del secondo consolato di suo nonno Marco Annio Vero, corrispondente all'anno 874 dalla fondazione di Roma; la sorella, Annia Cornificia Faustina, nacque probabilmente nel 122 o nel 123. Il padre Annio Vero mor\u00ec giovane, durante la sua pretura, presumibilmente nel 124, quando Marco aveva solo tre anni. Anche se difficilmente pu\u00f2 averlo conosciuto, Marco Aurelio scrisse nelle sue \"Meditazioni\" che aveva imparato \"modestia e virilit\u00e0\" dal ricordo di suo padre e dalla sua reputazione postuma. Lucilla non si rispos\u00f2 pi\u00f9.\nLa madre di Marco, come da usanza della \"nobilitas\", trascorse poco tempo col figlio, affidandolo alle cure delle domestiche. Ciononostante, Marco accredita a sua madre l'insegnamento della \"piet\u00e0 religiosa, la semplicit\u00e0 nella dieta\" e come evitare \"le vie dei ricchi\". Nelle sue lettere Marco fa frequente e affettuoso riferimento alla madre, manifestandole la sua gratitudine, \"nonostante mia madre fosse condannata a morire giovane, trascorse i suoi ultimi anni di vita con me\".\nDopo la morte del padre, il piccolo Marco Aurelio and\u00f2 a stare dal nonno paterno Marco Annio Vero. Ma anche Lucio Catilio Severo, descritto come il \"bisnonno materno\" di Marco (probabilmente il patrigno o padre adottivo di Lucilla maggiore), partecip\u00f2 alla sua istruzione. Marco crebbe nella casa dei suoi genitori, sul Celio, dove era nato, in un quartiere che avrebbe affettuosamente ricordato come \"il mio Celio\".\nEra una zona esclusiva, con pochi edifici pubblici e molte \"domus\" nobiliari fra cui il palazzo del nonno, adiacente al Laterano, dove Marco avrebbe trascorso gran parte della sua infanzia. Marco era riconoscente al nonno per avergli insegnato \"a tener lontano il brutto carattere\", ma era anche grato agli eventi che gli evitarono di vivere nella stessa casa con la concubina presa dal nonno dopo la morte della moglie, Rupilia Faustina. Evidentemente questa donna o qualcuno del suo seguito, secondo il Birley, potevano costituire una tentazione per il giovane Marco.\nLa sua istruzione avvenne in casa, in linea con le tendenze aristocratiche del tempo. Uno dei suoi maestri, Diogneto, si dimostr\u00f2 particolarmente influente, introducendo Marco a una visione filosofica della vita e insegnandogli l'uso della ragione. Nell'aprile del 132, per volere di Diogneto (da taluni identificato come il destinatario della lettera \"A Diogneto\"), Marco prese a praticare le abitudini proprie dei filosofi e a utilizzarne l'abbigliamento, come il ruvido mantello greco.\nAltri \"tutores\", Trosio Apro, Tuticio Proculo e il grammatico Alessandro di Cotieno, descritto come un importante letterato (il principale studioso omerico del suo tempo), continuarono a occuparsi della sua istruzione nel 132-133. Marco deve ad Alessandro la sua formazione nello stile letterario, rilevabile in molti passi dei \"Colloqui con s\u00e9 stesso\".\nSuccessione di Adriano (136-138).\nAlla fine del 136 Adriano, convalescente nella sua villa di Tivoli dopo aver rischiato di morire per un'emorragia, scelse Lucio Ceionio Commodo (conosciuto poi come Lucio Elio Cesare) come suo successore, adottandolo contro la volont\u00e0 delle persone a lui vicine. Lucio per\u00f2 si ammal\u00f2 e il 1\u00ba gennaio del 138 mor\u00ec, costringendo il \"princeps\" Adriano a indicare un nuovo successore; era il 24 gennaio del 138 quando la scelta cadde su Aurelio Antonino, il genero di Marco Annio Vero che il giorno successivo, dopo essere stato attentamente esaminato, fu accettato dal Senato e adottato col nome di Tito Elio Cesare Antonino. A sua volta, come da disposizioni dello stesso \"princeps\", Antonino adott\u00f2 Marco, allora diciassettenne, e il giovane Lucio Commodo, figlio dello scomparso Lucio Elio Vero. Da questo momento Marco mut\u00f2 il suo nome in \"Marco Elio Aurelio Vero\" e Lucio in \"Lucio Elio Aurelio Commodo\". Marco rimase sconcertato quando seppe che Adriano lo aveva adottato come nipote: solo con riluttanza pass\u00f2 dalla casa di sua madre sul Celio a quella privata di Adriano, che il Birley ritiene non fosse ancora la \u00abcasa di Tiberio\u00bb (come veniva chiamata la residenza imperiale sul Palatino).\nPoco tempo pi\u00f9 tardi, Adriano chiese in Senato che Marco fosse esentato dalla legge che richiedeva il venticinquesimo anno compiuto per il candidato alla carica di questore. Il Senato acconsent\u00ec e Marco divenne prima questore nel 139, ricevette quindi l\"imperium proconsulare maius\" nel 139-140 e il consolato nel 140, a soli diciotto anni. L'adozione facilit\u00f2 il percorso della sua \"ascesa sociale\": egli sarebbe verosimilmente divenuto prima \"triumvir monetalis\" (responsabile delle emissioni monetali imperiali) e in seguito \"tribunus militum\" in una legione. Marco probabilmente avrebbe preferito viaggiare e approfondire gli studi. Il suo biografo attesta che il suo carattere rimase inalterato: \"mostrava ancora lo stesso rispetto per i rapporti come aveva quando era un cittadino comune ed era cos\u00ec parsimonioso e attento dei suoi beni come lo era stato quando viveva in una abitazione privata\".\nLa salute di Adriano peggior\u00f2 al punto da fargli desiderare la morte, tentando anche il suicidio, impeditogli dal successore Antonino. L'imperatore, gravemente malato, lasci\u00f2 Roma per la sua residenza estiva, una villa a Baiae, localit\u00e0 balneare sulla costa campana, ove mor\u00ec infine di edema polmonare il 10 luglio del 138. La successione di Antonino era ormai stabilita e non presentava appigli per eventuali colpi di mano. Per il suo comportamento, rispettoso dell'ordine senatorio e delle nuove regole, Antonino fu insignito dell'appellativo \"Pio\".\nGoverno con Antonino Pio (139-161).\nSubito dopo la morte di Adriano, Antonino preg\u00f2 la moglie Faustina di accertarsi se Marco fosse disposto a modificare i suoi precedenti accordi matrimoniali. Marco acconsent\u00ec a sciogliere la promessa fatta a Ceionia Fabia e a fidanzarsi con Faustina minore, la loro giovane e bella figlia, inizialmente promessa a Lucio. Marco ricopr\u00ec il suo primo consolato nel 140, con Antonino come collega. In qualit\u00e0 di erede designato, fu quindi nominato \"princeps iuventutis\", il comandante dell'ordine equestre. Assunse il titolo di Cesare, divenendo \"Marco Elio Aurelio Vero Cesare\", ma in seguito si scherm\u00ec dal prendere troppo sul serio l'incarico. Su invito del Senato, Marco venne inserito contemporaneamente nei principali collegi sacerdotali, tra i quali figuravano i \"pontifices\", gli \"augures\", i \"quindecemviri sacris faciundis\" e i \"septemviri epulones\".\nAntonino gli chiese di prendere la residenza nella \"Domus Tiberiana\", uno dei palazzi imperiali sul Palatino. Marco avrebbe avuto difficolt\u00e0 a conciliare la vita di corte con le sue aspirazioni filosofiche, anche se ammir\u00f2 sempre e profondamente Antonino come un uomo giusto, esempio di condotta integerrima. Marco si convinse che la vita serena a corte doveva essere un obiettivo raggiungibile, \"dove la vita \u00e8 possibile, allora \u00e8 possibile vivere una vita giusta, la vita \u00e8 possibile in un palazzo, per cui \u00e8 possibile vivere la vita proprio in un palazzo\" afferm\u00f2, trovandolo comunque di difficile attuazione. Nei \"Colloqui con s\u00e9 stesso\" Marco sembrava criticarsi per \"aver abusato della vita di corte\" di fronte alla societ\u00e0.\nCome questore, Marco sembra abbia ricoperto un ruolo amministrativo secondario: i compiti erano la lettura delle lettere imperiali al Senato, quando Antonino era assente, e pi\u00f9 in generale quello di essere una sorta di segretario privato del \"princeps\". I suoi compiti come console furono invece pi\u00f9 significativi, presiedendo le riunioni che avevano un ruolo importante nelle funzioni amministrative del corpo statale. Si sentiva assorbito dal lavoro d'ufficio e se ne lament\u00f2 con il suo tutore Frontone: \"Sono senza fiato a causa di dover dettare quasi trenta lettere\". Egli era stato, nelle parole del suo biografo, \"preparato per governare lo Stato\".\nIl 1\u00ba gennaio 145, Marco venne nominato console per la seconda volta, a soli ventiquattro anni. Una lettera di Frontone esortava Marco a dormire molto \"in modo che potrai entrare in Senato con un buon colorito e leggere il discorso con una voce forte\". Marco si era lamentato di una malattia in una lettera precedente: \"Per quanto riguarda la mia forza essa \u00e8 migliorata, sto cominciando a guarire e non vi \u00e8 alcuna traccia di dolore nel mio petto, ma riguardo l'ulcera [...] sto facendo un trattamento e faccio attenzione a non fare nulla che interferisca con esso\". Marco era di salute cagionevole: lo storico romano Cassio Dione, scrivendo dei suoi ultimi anni, lo elogi\u00f2 per essersi comportato a dovere, nonostante le numerose malattie.\nMatrimonio con Faustina.\nNell'aprile del 145 Marco spos\u00f2 la quattordicenne Faustina, come era stato programmato sin dal 138. Secondo il diritto romano, per far s\u00ec che il matrimonio potesse aver luogo, fu necessario che Antonino liberasse ufficialmente uno dei due figli dalla sua \"autorit\u00e0 paterna\"; in caso contrario Marco, in quanto figlio adottivo di Antonino, avrebbe sposato sua sorella. Poco si sa della cerimonia stessa. Vennero coniate delle monete con le immagini degli sposi e di Antonino, che avrebbe officiato la cerimonia come \"pontifex maximus\". Nelle lettere rimanenti Marco non fa esplicito riferimento al matrimonio, durato trentun anni, e accenna solo raramente a Faustina.\nFormazione oratoria e filosofica (136-147).\nDopo aver indossato la \"toga virilis\" nel 136 inizi\u00f2 probabilmente la sua formazione oratoria. Aveva tre maestri di greco, tra cui Erode Attico, e uno di latino, Marco Cornelio Frontone, che Marco ricorda spesso come suo maestro di stile e di vita nei \"Colloqui con s\u00e9 stesso\". Frontone e Attico erano gli oratori pi\u00f9 stimati dell'epoca, ma divennero suoi precettori solo dopo la sua adozione da parte di Antonino, nel 138. La preponderanza dei \"tutores\" greci indica l'importanza di quella lingua per l'aristocrazia di Roma. Questa era l'et\u00e0 della seconda sofistica, una rinascita della letteratura greca. Sebbene istruito a Roma, Marco user\u00e0 il greco per scrivere i suoi pensieri pi\u00f9 profondi nei \"Colloqui con s\u00e9 stesso\".\nErode era un uomo molto ricco e discusso, forse il pi\u00f9 ricco d'Oriente e mal sopportava gli stoici, ma era un abile oratore e sofista; Marco, che sarebbe diventato proprio uno stoico, non lo ricorda affatto nei suoi \"Colloqui\", nonostante si fossero incontrati molte volte nel corso dei decenni successivi.\nFrontone godeva di grande reputazione: nel mondo consapevolmente antiquato della letteratura latina era considerato, come oratore, secondo solo a Cicerone, una fama che oggi, in base ai pochi frammenti rimasti, pu\u00f2 lasciare meravigliati. Non correva una gran simpatia fra Frontone ed Erode; eppure i due seppero in ultimo far scorrere una vena di reciproca cortesia e gentilezza, grazie anche a Marco.\nFrontone non divenne insegnante a tempo pieno di Marco e continu\u00f2 la sua carriera di avvocato. Una causa famosa lo port\u00f2 in contrasto con Erode, che era il principale accusatore di Tiberio Claudio Demostrato, un notabile ateniese difeso proprio da Frontone. L'esito del processo \u00e8 ignoto, ma Marco riusc\u00ec a far riconciliare i due.\nAll'et\u00e0 di venticinque anni Marco cominci\u00f2 a disamorarsi degli studi in giurisprudenza, mostrando segnali di un diffuso malessere. Era stanco dei suoi esercizi e di prendere posizione in dibattiti immaginari. In ogni caso, l'istruzione formale di Marco era ormai finita. Aveva mantenuto con i suoi insegnanti buoni rapporti e continuava a seguirli con devozione, anche se la lunga istruzione ebbe negative influenze sulla sua salute. Quando Marco era giovane Frontone lo aveva messo in guardia contro lo studio della filosofia, disapprovando come una deviazione giovanile le sue lezioni con Apollonio di Calcide. Pur se Apollonio potrebbe aver introdotto Marco alla filosofia stoica, sarebbe stato Quinto Giunio Rustico, il vero successore di Seneca, ad aver esercitato la maggior influenza sul ragazzo. Marco s'ispir\u00f2 anche ad Epitteto di Ierapoli, le cui letture fu proprio Rustico a suggerire.\nNascite e morti nella famiglia (147-161).\nIl 30 novembre 147 Faustina diede alla luce una bambina di nome Domizia Faustina Aurelia. Era solo la prima di almeno quattordici figli (tra cui due coppie di gemelli) che Faustina avrebbe partorito nei successivi ventitr\u00e9 anni. Il giorno successivo, 1\u00ba dicembre, Antonino Pio attribu\u00ec a Marco il potere tribunizio, mentre l\"imperium\", cio\u00e8 l'autorit\u00e0 sugli eserciti e sulle province imperiali, potrebbe essergli gi\u00e0 stato conferito nel 139-140. Il potere tribunizio conferiva a Marco il diritto di proporre un provvedimento con prelazione sul Senato e sullo stesso Antonino. Questi poteri gli furono rinnovati, insieme ad Antonino, il 10 dicembre.\nLa prima menzione di Domizia nelle lettere di Marco ne rivela la salute malferma. Lui e Faustina furono molto occupati nella cura della bambina, che sarebbe morta poi nel 151.\nNel 149 nacquero a Faustina due gemelli, celebrati da una moneta con cornucopie incrociate sotto i busti dei due bambini e la scritta \"felicit\u00e0 dei tempi\" (\"temporum felicitas\"). Essi per\u00f2 non sopravvissero a lungo. Tito Aurelio Antonino e T. Elio Aurelio, questi i nomi ricavati dagli epitaffi, morirono molto presto (entro la fine del 149) e furono sepolti nel mausoleo di Adriano. Lo stesso Marco scrisse: \"Uno prega: \u00abche io non debba perdere mio figlio!\u00bb; ma tu devi pregare: \u00abche io non tema di perderlo!\u00bb\"\nIl 7 marzo del 150 nacque una bambina, Annia Aurelia Galeria Lucilla, cui segu\u00ec Annia Aurelia Galeria Faustina, che sembra sia nata non pi\u00f9 tardi del 153 (un altro figlio, Tito Elio Antonino, viene citato dalle fonti nel 152). Una moneta celebra la \"fertilit\u00e0 dell'Augusta\" (\"FECVNDITAS\"), raffigurando due bambine e un bambino (Lucilla, Faustina e Antonino, appunto). Il maschio non sopravvisse a lungo, considerando che sulle monete del 156 erano raffigurate solo le due femmine. Egli potrebbe essere morto nel 152, lo stesso anno in cui manc\u00f2 la sorella di Marco, Cornificia.\nUn settimo figlio nacque e mor\u00ec poco dopo tra la fine del 157 e gli inizi del 158, come risulta da una lettera di Marco, datata 28 marzo del 158. Nel 159 e 160 Faustina diede alla luce altre due figlie: Fadilla e Cornificia, che portavano i nomi delle defunte sorelle di Faustina e di Marco. Altri figli nacquero in seguito, oltre a Commodo e al gemello di questi, Fulvio Antonino. Si trattava di Marco Annio Vero Cesare, Vibia Aurelia Sabina e Adriano, che mor\u00ec anche lui giovanissimo.\nUltimi anni di Antonino (152-161).\nNel 152 Lucio divenne questore all'et\u00e0 di ventitr\u00e9 anni, due anni prima dell'et\u00e0 legale (Marco aveva ricoperto lo stesso incarico a soli diciassette anni). Nel 154 ottenne il consolato all'et\u00e0 di venticinque, sette anni prima dell'et\u00e0 legale. Lucio non aveva altri titoli onorifici, tranne quello di \"figlio dell'Augusto\". Aveva una personalit\u00e0 molto diversa da Marco: amava l'attivit\u00e0 sportiva di ogni genere, in particolare la caccia e la lotta, e aveva evidente piacere ad assistere ai giochi circensi e alle lotte dei gladiatori. Non si spos\u00f2 fino al 164. Antonino Pio non condivideva i suoi stessi interessi: desiderava mantenere Lucio in famiglia, ma non era sicuro di potergli dare gloria e potere. Come si nota dalle statue di questo periodo, Marco cominci\u00f2 a portare la barba (oltre ai tipici capelli arricciati dell'et\u00e0 antonina), proseguendo la moda iniziata da Adriano, seguita da Antonino e che dur\u00f2 a lungo, sostituendo il tradizionale aspetto dell'uomo romano, completamente sbarbato.\nNel 156 Antonino Pio comp\u00ec settanta anni. Godeva ancora di un discreto stato di salute, seppure avesse difficolt\u00e0 a stare eretto senza utilizzare dei sostegni. Il ruolo di Marco and\u00f2 via via crescendo, in particolare quando il prefetto del pretorio Gavio Massimo, che per quasi vent'anni era risultato di fondamentale importanza con i suoi consigli su come governare, mor\u00ec tra il 156 e il 157. Il suo successore, Gavio Tattio Massimo, sembra non avesse lo stesso peso politico presso il \"princeps\" e poi non dur\u00f2 a lungo. Nel 161 Marco e Lucio furono designati consoli insieme, forse perch\u00e9 il padre adottivo sentiva avvicinarsi la fine che infatti giunse nei primi mesi dello stesso anno. Secondo i racconti della \"Historia Augusta\" l'imperatore, che si trovava nella sua tenuta di \"Lorium\", due giorni prima di morire aveva fatto indigestione, vomit\u00f2 e fu colto da febbre. Aggravatosi il giorno successivo, il 7 marzo 161, convoc\u00f2 il consiglio imperiale (compresi i prefetti del pretorio Furio Vittorino e Sesto Cornelio Repentino) e pass\u00f2 tutti i suoi poteri a Marco, ordinando che la statua d'oro della Fortuna, che era nella camera da letto degli imperatori, fosse portata da Marco. Diede quindi la parola d'ordine al tribuno di guardia, \u00ab\"equanimit\u00e0\"\u00bb, poi si gir\u00f2, come per andare a dormire, e mor\u00ec all'et\u00e0 di settantacinque anni.\nPrincipato (161-180).\nAscesa alla porpora imperiale.\nDopo la morte di Antonino Pio, Marco Aurelio era di fatto unico \"princeps\" dell'Impero. Il Senato gli avrebbe presto concesso il titolo di Augusto e di \"imperator\", oltre a quello di \"Pontifex Maximus\", sacerdote a capo dei culti ufficiali della religione romana. Sembra che Marco dimostrasse, almeno inizialmente, tutta la sua riluttanza a farsi carico del potere imperiale, poich\u00e9 il suo biografo scrive che fu \"costretto dal Senato ad assumere la direzione della Res publica dopo la morte di Pio\". Egli deve aver avuto una vera e propria paura del potere imperiale (\"horror imperii\"), considerando la sua predilezione per la vita filosofica, ma sapeva, da stoico qual era, quello che doveva fare e come farlo.\nGoverno imperiale con Lucio (161-169).\nAnche se nei \"Colloqui con s\u00e9 stesso\" non sembra mostrare affetto personale per Adriano, Marco lo rispett\u00f2 molto e presumibilmente ritenne suo dovere metterne in atto i piani di successione. E cos\u00ec, anche se il Senato voleva confermare solo lui, egli rifiut\u00f2 di entrare in carica senza che Lucio ricevesse gli stessi onori: alla fine il Senato fu costretto ad accettare e insign\u00ec Lucio Vero del titolo di \"Augustus\". Marco divenne, nella titolatura ufficiale, \"Imperatore Cesare Marco Aurelio Antonino Augusto\" mentre Lucio, assumendo il nome di famiglia di Marco, \"Vero\", e rinunciando al suo \"cognomen\" di Commodo, divenne \"Imperatore Cesare Lucio Aurelio Vero Augusto\". Per la prima volta Roma veniva governata da due imperatori contemporaneamente.\nFin dalla sua ascesa al principato, Marco ottenne dal Senato che Lucio Vero gli fosse associato su un piano di parit\u00e0 (diarchia), con gli stessi titoli, ad eccezione del pontificato massimo che non si poteva condividere. La formula era innovativa: per la prima volta alla testa dell'impero vi era una collegialit\u00e0 e una parit\u00e0 totale tra i due \"principes\". In teoria i due fratelli ebbero gli stessi poteri, in realt\u00e0 Marco conserv\u00f2 una preminenza che Vero mai contest\u00f2. Le ragioni pratiche di questa collegialit\u00e0, voluta da Adriano forse per onorare la memoria di Lucio Elio, adottandone il figlio, e al tempo stesso lasciare l'impero a Marco Aurelio di cui aveva capito le grandi qualit\u00e0, non sono completamente chiare. \nA dispetto della loro uguaglianza nominale, Marco ebbe maggior \"auctoritas\" di Lucio Vero. Fu console una volta di pi\u00f9, avendo condiviso la carica gi\u00e0 con Antonino Pio, e fu il solo a divenire \"Pontifex Maximus\". E questo fu chiaro a tutti. L'imperatore pi\u00f9 anziano deteneva un comando superiore al fratello pi\u00f9 giovane: \"Vero obbed\u00ec a Marco... come il tenente obbedisce a un proconsole o un governatore obbedisce all'imperatore\".\nSubito dopo la conferma del Senato, gli imperatori procedettero alla cerimonia di insediamento presso i \"Castra Praetoria\", l'accampamento della guardia pretoriana. Lucio affront\u00f2 le truppe schierate, che acclamarono la coppia di \"imperatores\". Poi, come ogni nuovo imperatore, da Claudio in poi, Lucio promise alle truppe un donativo speciale, che fu il doppio di quelli passati: 20.000 sesterzi (5.000 denari) \"pro capite\" ai pretoriani, e in proporzione agli altri militari dell'esercito. In cambio della donazione, pari a diversi anni di \"stipendium\", le truppe giurarono fedelt\u00e0 ai due imperatori. La cerimonia non del tutto necessaria, considerando che l'ascesa di Marco era stata pacifica e incontrastata, costitu\u00ec comunque una valida assicurazione contro possibili rivolte da parte dei militari. In seguito a questi eventi sembra che la moneta d'argento, il denario, cominci\u00f2 un lento processo di svalutazione, che port\u00f2 sia alla riduzione del suo peso che del suo titolo (% di argento presente nella lega), che pass\u00f2 dall'89% dell'epoca di Traiano al 79%.\nIl funerale di Antonino fu celebrato in modo che lo spirito potesse ascendere agli d\u00e8i, come era tradizione. Il corpo venne posto su una pira. Lucio e Marco divinizzarono il padre adottivo attraverso un sacerdozio preposto al suo culto, con il consenso del Senato. Secondo le sue ultime volont\u00e0, il patrimonio di Antonino non pass\u00f2 direttamente a Marco, ma a Faustina, che in quel momento era incinta di tre mesi. Durante la gravidanza sogn\u00f2 di dare vita a due serpenti, uno pi\u00f9 agguerrito rispetto all'altro. Il 31 agosto a Lanuvium nacquero infatti due gemelli: Tito Aurelio Fulvio Antonino e Commodo, che poi sarebbe succeduto al padre come imperatore. A parte il fatto che i gemelli erano nati lo stesso giorno di Caligola, i presagi sembra fossero favorevoli, e gli astrologi trassero auspici positivi per i due neonati. Le nascite furono celebrate sulla monetazione imperiale.\nSubito dopo l'adozione, Marco promise come sposa a Lucio la figlia undicenne, Lucilla, nonostante fosse formalmente suo zio. Alle celebrazioni dell'evento, furono donate delle somme per i bambini poveri, come aveva fatto in precedenza Antonino Pio quando volle commemorare la moglie scomparsa. I sovrani divennero popolari tra la gente di Roma. Gli imperatori concessero piena libert\u00e0 di parola, come dimostra il fatto che un noto commediografo, un certo \"Marullus\", pot\u00e9 criticarli senza subire ritorsioni. In ogni altro momento, sotto qualsiasi altro imperatore, sarebbe stato giustiziato. Ma era un periodo di pace e di clemenza e il biografo riporta che \"Nessuno rimpiangeva i modi miti di Pio\".\nMarco Aurelio sostitu\u00ec vari funzionari dell'impero: Sesto Cecilio Crescenzio Volusiano, responsabile della corrispondenza imperiale, con Tito Vario Clemente, un provinciale, originario del Norico, che aveva prestato servizio militare nella guerra in Mauretania e in seguito aveva servito come \"Procurator Augusti\" in cinque differenti province. Costituiva l'uomo adatto per affrontare un periodo di emergenza militare. Lucio Volusio Meciano, che era stato uno degli insegnanti di Marco Aurelio, era governatore della prefettura d'Egitto. Marco lo nomin\u00f2 senatore, poi prefetto della tesoreria (\"Praefectus aerarii Saturni\") e poco dopo ottenne anche il consolato. Il figlio adottivo di Frontone, Gaio Aufidio Vittorino, padre dei futuri consoli di et\u00e0 severiana Gaio Aufidio Vittorino e Marco Aufidio Frontone, venne nominato governatore della Germania superiore.\nNon appena la notizia dell'ascesa imperiale dei suoi allievi lo raggiunse, Frontone lasci\u00f2 la sua casa di Cirta e il 28 marzo rientr\u00f2 nella sua residenza romana. Invi\u00f2 una nota al liberto imperiale \"Charilas\", chiedendo di potersi mettere in contatto con gli imperatori poich\u00e9, disse in seguito, non aveva osato scrivere direttamente agli imperatori. L'insegnante si dimostr\u00f2 immensamente orgoglioso dei suoi allievi. Egli, ripensando al discorso tenuto per l'ascesa al consolato del 143, elogi\u00f2 Marco con queste parole: \"C'era allora una straordinaria capacit\u00e0 naturale in te, perfezionata ora in eccellenza, il grano che cresceva \u00e8 ora un raccolto maturo\". Lucio era invece meno stimato dallo stesso precettore, i suoi interessi erano di livello inferiore.\nIl primo periodo di regno procedette senza intoppi, cos\u00ec che Marco Aurelio pot\u00e9 dedicarsi alla filosofia e alla ricerca dell'affetto popolare. Ben presto, per\u00f2, nuove preoccupazioni avrebbero significato la fine della \"Felicitas temporum\", che il conio del 161 aveva con disinvoltura proclamato.\nNell'autunno del 161, il Tevere esond\u00f2 dalle sue sponde, devastando alcune comunit\u00e0 italiche e gran parte di Roma. Annegarono molti animali, lasciando la citt\u00e0 in preda alla carestia. \u00ab\"Marco e Lucio affrontarono personalmente questi disastri\"\u00bb e le comunit\u00e0 italiche colpite dalla carestia furono aiutate, permettendo loro di rifornirsi del grano della capitale. In altri tempi di carestia, gli imperatori avevano tenuto le comunit\u00e0 italiche fuori dai granai romani.\nGli insegnamenti di Frontone continuarono nei primi anni di regno di Marco. Frontone riteneva che, visto il ruolo ricoperto da Marco, le lezioni fossero pi\u00f9 importanti oggi di quanto non fossero mai state prima. Riteneva che Marco desiderasse riacquistare l'eloquenza di una volta, eloquenza per la quale aveva per un certo periodo di tempo perso interesse. Frontone ricord\u00f2 nuovamente al suo allievo l'antitesi tra il suo ruolo e le sue aspirazioni filosofiche: \"Supponiamo, Cesare, che tu possa raggiungere la saggezza di Cleante e Zenone, eppure, contro la tua volont\u00e0, tu non possa comunque avere la mantella di lana del filosofo\".\nI primi giorni di regno di Marco furono i pi\u00f9 felici della vita di Frontone: il suo allievo era amato dal popolo di Roma, era un ottimo imperatore, uno studente appassionato, e, forse pi\u00f9 importante, eloquente come lui voleva. Marco diede prova di grande abilit\u00e0 retorica nel suo discorso al Senato dopo un terremoto avvenuto a Cizico. Aveva trasmesso il dramma del disastro, e il senato era stato intimorito: \"improvvisamente la mente degli ascoltatori era pi\u00f9 violentemente agitata durante il discorso, che la citt\u00e0 durante il terremoto\"\". E Frontone ne fu enormemente soddisfatto.\nPolitica interna: l'amministrazione dello stato.\nIn politica interna, Marco Aurelio si comport\u00f2, come gi\u00e0 Augusto, Nerva e Traiano, da \"princeps senatus\", cio\u00e8 \"primo tra i senatori\" e non da monarca assoluto, rivelandosi rispettoso delle prerogative del Senato, consentendogli di discutere e di decidere sui principali affari di Stato, come le dichiarazioni di guerra alle popolazioni ostili o le stipule dei trattati, come anche sulle nomine alle magistrature. Avvi\u00f2 anche una politica tendente a valorizzare le altre categorie sociali: ai provinciali fu reso possibile raggiungere le pi\u00f9 alte cariche dell'amministrazione statale. N\u00e9 ricchezza, n\u00e9 illustri antenati influenzarono il giudizio di Marco, ma solo il merito personale. Egli concesse cariche a persone che riconosceva come illustri eruditi e filosofi, senza guardare alla loro condizione di nascita. L'assetto amministrativo introdotto da Augusto quasi centocinquant'anni prima, che fino a quel momento aveva preservato l'Impero anche quando si erano succeduti imperatori dissoluti come Caligola e Nerone, oppure in occasione della guerra civile del 69, era imponente e la sua classe dirigente cominciava ad acquisire piena consapevolezza del proprio potere.\nLavoro legale e amministrativo.\nMarco istitu\u00ec l'anagrafe: ogni cittadino romano aveva l'obbligo di registrare i propri figli entro trenta giorni dalla loro nascita; colp\u00ec l'usura, regolarizz\u00f2 le vendite pubbliche e distrusse tutti i libelli diffamatori che circolavano su molte persone. Proib\u00ec i processi pubblici prima che fossero raccolte prove certe, garant\u00ec ai senatori l'antica immunit\u00e0 dalle condanne capitali, a meno che ci fossero prove certe e una condanna ufficiale. Impieg\u00f2 il denaro non in splendide architetture, ma in opere di ricostruzione estremamente necessarie, o in migliorie della rete stradale, da cui dipendeva la difesa dell'impero e il progresso del commercio, o in fortezze, accampamenti e citt\u00e0.\nEgli non amava particolarmente i giochi gladiatorii e gli spettacoli cruenti del circo, ma li indiceva e li frequentava solo se non poteva esimersi; pi\u00f9 tardi form\u00f2 unit\u00e0 militari ausiliarie di gladiatori a supporto delle legioni del nord, ma dovette richiamarli per il malcontento del popolo che, nonostante le economie necessarie a causa della guerra, reclamava il suo divertimento.\nNon riusc\u00ec a realizzare i suoi ideali stoici di eguaglianza e libert\u00e0 perch\u00e9 l'esigenza di controllare le finanze locali port\u00f2 alla formazione di una classe burocratica che presto volle arrogarsi diritti e privilegi e che si costitu\u00ec quale classe chiusa.\nTrascorse, inoltre, molto tempo del suo regno a difendere le frontiere.\nTra le altre leggi proib\u00ec la tortura per i cittadini eminenti, prima e dopo la condanna, poi per tutti i cittadini liberi, come era stato in epoca repubblicana. Rest\u00f2 valida per gli schiavi, ma solo se non si trovavano altre prove. Venne comunque proibito di vendere uno schiavo per utilizzarlo nei combattimenti contro le belve.\nNei processi da lui presieduti cerc\u00f2 sempre la massima giustizia ed equit\u00e0 per tutti, anche quando doveva emettere una condanna secondo le leggi. Marco e Lucio stabilirono ad esempio la non punibilit\u00e0 di un figlio che avesse ucciso un genitore in un momento di follia, materializzando cos\u00ec un primo concetto di infermit\u00e0 mentale.\nCome molti imperatori, Marco trascorse la maggior parte del suo tempo ad affrontare questioni di diritto come petizioni e controversie, prendendosi molta cura nella teoria e nella pratica della legislazione. Avvocati di professione lo definirono un \u00ab\"imperatore versato nella legge\"\u00bb e, come sosteneva il grande Emilio Papiniano, \u00ab\"molto prudente e coscienziosamente giusto\"\u00bb. Egli mostr\u00f2 uno spiccato interesse in tre aree del diritto: l'affrancamento degli schiavi, la tutela degli orfani e dei minori, e la scelta dei consiglieri cittadini (\"decuriones\"). Rivalut\u00f2 la moneta da lui svalutata, ma due anni dopo torn\u00f2 sui suoi passi a causa della grave crisi militare che l'impero stava affrontando a causa delle guerre marcomanniche.\nE mentre il fratello Lucio era impegnato in Oriente contro i Parti, Marco era impegnato a Roma in questioni familiari. La prozia Vibia Matidia era morta e sul suo testamento pendeva una disputa legale, dato che il suo ingente patrimonio aveva attratto l'attenzione di molte persone. Alcuni dei suoi \"clientes\" erano riusciti a farsi includere nel suo testamento attraverso vari codicilli. Tuttavia, le sue volont\u00e0 non potevano essere riconosciute come valide, poich\u00e9 in contrasto con la \"lex Falcidia\": Matidia aveva infatti assegnato pi\u00f9 di tre quarti del suo patrimonio non alla propria \"familia\" ma a gente estranea, fra cui un gran numero di suoi \"clientes\". Marco si trov\u00f2 cos\u00ec in una posizione imbarazzante, dato che Matidia non aveva mai confermato la validit\u00e0 dei documenti, anche se sul letto di morte alcuni dei sedicenti eredi avevano colto l'opportunit\u00e0 per farli convalidare. Frontone esort\u00f2 Marco a portare avanti le rivendicazioni della famiglia ma quest'ultimo, studiato attentamente il caso, prefer\u00ec che fosse il fratello a prendere la decisione finale.\nBench\u00e9 a Roma vigessero la tortura e la pena di morte, applicate con facilit\u00e0 soprattutto nei confronti di schiavi e stranieri, la normativa di molti imperatori \"illuminati\" cerc\u00f2 di ridurre il numero di reati punibili con pene severe, come in passato aveva gi\u00e0 fatto Tito.\nPer Marco anche gli schiavi andavano trattati come persone, seppure subordinate, e non come oggetti, evitando quindi ogni crudelt\u00e0 e rispettandone la dignit\u00e0, a differenza dei cristiani che spesso non si pronunciavano a favore della classe servile. Alcuni critici tuttavia temevano che il movimento filosofico-giuridico legato alla politica di affrancamento degli Antonini, se non fosse stato profondamente ancorato al sistema economico romano, basato principalmente sulla schiavit\u00f9, avrebbe portato all'abolizione \"de facto\" dell'istituto servile entro un secolo, ed avrebbe comportato gravi ripercussioni economiche.\nMarco mostr\u00f2 un grande interessamento affinch\u00e9 a ogni schiavo fosse data la possibilit\u00e0 di riguadagnare la propria libert\u00e0, qualora il padrone avesse espresso la propria disponibilit\u00e0 a restituirgliela. Si racconta, infatti, che in una causa di manomissione, portata alla sua attenzione dall'amico Aufidio Vittorino, e citata in seguito dai giuristi come un precedente decisivo, egli favor\u00ec uno schiavo. Coerente con lo stoicismo, filosofia contraria alla schiavit\u00f9, eman\u00f2 numerose norme favorevoli alla classe servile, estendendo le leggi gi\u00e0 promulgate dai suoi predecessori, a partire da Traiano, e ribadendo per esempio il concetto di diritto di asilo per gli schiavi fuggitivi (che potevano essere puniti e uccisi in ogni modo dal padrone) garantendo loro l'immunit\u00e0 finch\u00e9 si trovassero presso qualsiasi tempio o qualsiasi statua dell'imperatore.\nPolitica estera.\nGuerra partica (161/2-166).\nSul letto di morte, Antonino Pio aveva espresso la sua collera nei confronti di alcuni re clienti, che il Birley interpreta fossero quelli posti lungo i confini orientali. Il cambio al vertice dell'Impero romano sembra infatti abbia incoraggiato Vologese IV di Partia ad aggredire, nella seconda met\u00e0 del 161, il Regno d'Armenia, alleato dell'Impero romano, nominando un re fantoccio a lui gradito, Pacoro III, un arsacide come lui. L'Impero dei Parti, sconfitto e parzialmente sottomesso da Traiano quasi cinquant'anni prima (114-116), era cos\u00ec tornato a rinnovare i suoi attacchi alle province orientali romane dagli antichi territori dell'Impero persiano.\nIl governatore della Cappadocia, Marco Sedazio Severiano, convinto che avrebbe potuto sconfiggere i Parti facilmente, condusse una delle sue legioni in Armenia, ma a Elegia fu sconfitto e prefer\u00ec suicidarsi, mentre l'intera legione veniva completamente distrutta.\nE mentre tutto ci\u00f2 accadeva in Oriente, nuove minacce si profilavano lungo le frontiere settentrionali della Britannia e del limes germanico-retico, dove i Catti dei monti Taunus erano penetrati negli Agri Decumates. Sembra che Marco non fosse pronto ad affrontare simili problematiche poich\u00e9, come ricorda il suo biografo, non aveva potuto maturare un'adeguata esperienza militare, avendo trascorso l'intero periodo del regno di Antonino Pio in Italia e non nelle province, al contrario dei suoi predecessori, come Traiano o Adriano.\nPoco dopo giunse la notizia che anche l'esercito del governatore provinciale della Siria era stato sconfitto dai Parti e che si stava ritirando disordinatamente. Era quindi necessario intervenire con grande rapidit\u00e0, anche nella scelta dei migliori ufficiali da inviare lungo quel settore dell'Impero cos\u00ec strategicamente importante. Marco pose a capo della spedizione (\"expeditio parthica\") il fratello Lucio perch\u00e9, come suggerisce Cassio Dione, \"era robusto e pi\u00f9 giovane del fratello Marco, pi\u00f9 adatto all'attivit\u00e0 militare\". Il Birley suggerisce che Marco volesse spingere Lucio ad abbandonare la vita dissoluta che conduceva e a capire i suoi doveri. In ogni caso, il Senato diede il suo assenso, e nell'estate del 162 Lucio part\u00ec, lasciando Marco Aurelio a Roma, perch\u00e9 la citt\u00e0 \"ha chiesto la presenza di un imperatore\". Era per\u00f2 necessario affiancare a Lucio un adeguato staff militare (\"comitatus\"), ampio e ricco di esperienza, e che comprendesse anche uno dei due prefetti del pretorio: il prescelto fu Tito Furio Vittorino.\nI rinforzi vennero inviati da numerose province imperiali fino alla frontiera partica. Frattanto Marco si ritir\u00f2 per quattro giorni a Alsium, una nota localit\u00e0 turistica sulle coste dell'Etruria, ma le numerose preoccupazioni gli impedirono di rilassarsi. Egli scrisse allora all'amico Frontone, dicendogli che avrebbe evitato di descrivergli nei particolari quello che stava facendo a Alsium, perch\u00e9 sapeva che sarebbe stato rimproverato. Frontone rispose ironicamente e lo incoraggi\u00f2 a riposare, prendendo esempio dai suoi predecessori: Antonino era stato un appassionato di \"palaestra\", di pesca e di teatro, Marco trascorreva invece gran parte delle sue notti insonni a risolvere questioni giudiziarie. Dai loro scambi epistolari sappiamo che Marco non riusc\u00ec a mettere in pratica i consigli di Frontone poich\u00e9 \"ho doveri che incombono su di me che difficilmente possono essere delegati e rimandati\", adducendo la sua devozione al dovere. Conclude informandosi della salute dell'amico e salutandolo \"addio mio ottimo maestro, uomo dal cuore buono\".\nFrontone rispose qualche tempo dopo, inviando all'amico una selezione di letture e, per rimediare al suo disagio per lo svolgimento della guerra contro i Parti, una lunga e meditata lettera, piena di riferimenti storici, indicata, nelle edizioni moderne sulle opere di Frontone, \"De bello Parthico\" (\"Sulla guerra partica\"). Frontone scrive che, anche se in passato Roma aveva subito pesanti sconfitte, alla fine i Romani avevano sempre prevalso sui loro nemici: \"Sempre e ovunque [Marte] ha cambiato le nostre difficolt\u00e0 in successi e i nostri terrori in trionfi\".\nIntanto Lucio, partito dall'Italia e giunto dopo un lungo viaggio in Siria, fece di Antiochia il suo \"quartier generale\", trascorrendo gli inverni a Laodicea e le estati a Daphne.\nDurante la guerra, nel periodo autunnale/invernale del 163 o del 164, Lucio and\u00f2 a Efeso per sposarsi con Lucilla, secondo quanto stabilito da Marco, nonostante circolassero voci sulle sue amanti, in particolare su una certa \"Panthea\", donna di umili origini. Lucilla aveva circa quindici anni e venne accompagnata dalla madre Faustina, insieme a uno zio di Lucio, Marco Vettuleno Civica Barbaro, nominato per l'occasione \"comes Augusti\". Marco che avrebbe voluto accompagnare la figlia fino a Smirne, in realt\u00e0 non and\u00f2 oltre Brindisi. Una volta tornato a Roma, invi\u00f2 istruzioni specifiche ai governatori provinciali affinch\u00e9 non preparassero alcun ricevimento ufficiale.\nLa capitale armena Artaxata, venne presa nel 163 e alla fine di quello stesso anno Lucio assunse il titolo di \"Armeniacus\", pur non avendo mai partecipato direttamente alle operazioni militari, mentre Marco si rifiut\u00f2 di accettare l'appellativo fino all'anno successivo. Al contrario, quando Lucio venne acclamato \"imperator\", anche Marco accett\u00f2 la sua seconda \"salutatio imperatoria\".\nNel 164 le armate romane si attestarono stabilmente in Armenia e l'ex console di origine emesana, Gaio Giulio Soemo, venne incoronato re tributario d'Armenia, con l'assenso di Marco. Il 165 vide le armate romane entrare vittoriose in Mesopotamia, dove posero sul trono il re vassallo Manno. Avidio Cassio raggiunse le metropoli gemelle della Mesopotamia: Seleucia, sulla riva destra del Tigri, e Ctesifonte su quella sinistra. Entrambe le citt\u00e0 vennero occupate e date alle fiamme. Cassio, nonostante la penuria di rifornimenti e i primi effetti della peste contratta a Seleucia, riusc\u00ec a riportare indietro e in buon ordine la sua armata vittoriosa. Lucio venne cos\u00ec acclamato \"Parthicus Maximus\", mentre insieme a Marco venne salutato nuovamente \"imperator\", ottenendo la sua seconda acclamazione imperiale. Nel 166 ancora Avidio Cassio invase il paese dei Medi, al di l\u00e0 del Tigri, permettendo a Lucio di fregiarsi del titolo vittorioso di \"Medicus\", mentre Marco otteneva la \"IV salutatio\" imperatoria e il titolo di \"Parthicus Maximus\".\nI Parti si ritirarono nei loro territori, a oriente della Mesopotamia. Marco sapeva di dover ascrivere il maggior merito della vittoria finale allo staff militare del fratello Lucio. Tra i comandanti romani si distinse Gaio Avidio Cassio, \"legatus legionis\" della III \"Gallica\", una delle legioni siriane.\nAl ritorno dalla campagna, a Lucio venne tributato un trionfo (12 ottobre del 166). La parata risult\u00f2 insolita perch\u00e9 comprendeva i due imperatori, i loro figli e le figlie nubili, come una grande festa di famiglia. Nell'occasione Marco elev\u00f2 i due figli, Commodo di cinque anni e Marco Annio Vero di tre al rango di Cesare (il gemello di Commodo, Fulvio Antonino, era morto l'anno precedente).\nScambi commerciali con l'Oriente.\nProprio durante la guerra partica Marco potrebbe aver favorito l'apertura di nuove vie commerciali con l'Estremo Oriente. Si ricorda, infatti, negli annali del \"Celeste impero\", un'ambasceria inviata presso l'Imperatore cinese della dinastia Han, Huandi (nel 166), nella quale i Cinesi chiamarono l'imperatore romano col nome di \"Ngan-touen\" o \"Antoun\". Ci\u00f2 sembra confermare che tale ambasceria (forse composta da soli mercanti), sia giunta in Estremo Oriente proprio durante il regno di Marco Aurelio o del suo predecessore, Antonino Pio, in quanto \"Antoun\" equivarrebbe in lingua cinese al nome latino della famiglia imperiale degli \"Anto[u]n-ini\".\nGuerre marcomanniche.\nIl figlio adottivo di Frontone, Gaio Aufidio Vittorino, venne inviato, dal 162 al 166, a governare la provincia della Germania superiore, ove si trasfer\u00ec con l'intera famiglia (a parte un figlio che rimase a Roma con i nonni). La situazione lungo la frontiera settentrionale si presentava estremamente difficile. Una postazione lungo gli Agri Decumati era stata distrutta e sembra che molte delle popolazioni dell'Europa centrale e settentrionale fossero in fermento. Regnava, inoltre, molta corruzione tra gli ufficiali romani: Vittorino fu costretto, infatti, a chiedere le dimissioni di un \"legatus legionis\" che aveva preso tangenti e numerosi governatori esperti vennero sostituiti da amici e parenti della famiglia imperiale.\nA partire dal 160, le trib\u00f9 germaniche e altri popoli nomadi avevano iniziato le prime incursioni lungo i confini settentrionali romani, in particolare in Gallia e sul Danubio. Questo nuovo slancio verso occidente era causato dalle pressioni che subivano a loro volta dalle trib\u00f9 germaniche pi\u00f9 orientali e settentrionali. Una prima invasione di Catti nella Germania superiore era stata respinta nel 162. Molto pi\u00f9 pericolosa fu l'invasione del 166, quando i Marcomanni della Boemia, clienti dell'impero romano dal 19 (ma ribelli sotto Domiziano, che vi scaten\u00f2 contro un'offensiva), attraversarono il Danubio, insieme a Longobardi e altre trib\u00f9 germaniche. Contemporaneamente, i Sarmati Iazigi attaccarono i territori compresi tra il Danubio e il fiume Tibisco.\nSecondo la \"Historia Augusta\", conclusa la guerra partica, scoppiava cos\u00ec quella contro i Marcomanni, una coalizione di natura militare, composta da una decina di popolazioni germaniche e sarmatiche (dai Marcomanni propriamente detti della Moravia, ai Quadi della Slovacchia, dalle popolazioni vandaliche dell'area carpatica, agli Iazigi della piana del Tibisco, fino ai Buri di stirpe suebica del Banato). Era la naturale conseguenza di una serie di forti agitazioni interne e dei continui flussi migratori che avevano ormai modificato gli equilibri con il vicino Impero romano. Questi popoli erano alla ricerca di nuovi territori dove insediarsi, sia in conseguenza della forte spinta che subivano da altre popolazioni, sia per il continuo aumento demografico della Germania Magna. Erano, inoltre, attratti dalle ricchezze e dalla vita agiata del mondo romano.\nIn quel periodo la frontiera danubiana non poteva contare su buona parte dei suoi effettivi, sia perch\u00e9 molte legioni avevano dovuto destinare consistenti distaccamenti alla guerra partica, sia perch\u00e9 la grave epidemia di peste aveva falcidiato numerosi reparti. Tale epidemia avrebbe causato una catastrofe demografica prolungatasi per oltre un ventennio e paragonabile a quella causata dalla peste nera. Nel 166/167 avvenne il primo scontro lungo il \"limes pannonicus\" ad opera di poche bande di predoni longobardi e osii che, grazie al sollecito intervento delle truppe di confine, furono prontamente respinte. La pace stipulata con le limitrofe popolazioni germaniche a nord del Danubio fu gestita direttamente dagli stessi imperatori, Marco e Lucio, ormai diffidenti nei confronti dei barbari aggressori, recatisi pertanto fino alla lontana fortezza legionaria di Carnunto (nel 168).\nPeste antonina.\nAl ritorno dalla campagna partica l'esercito port\u00f2 con s\u00e9 una terribile pestilenza, in seguito conosciuta come la \"peste antonina\" o \"peste di Galeno\", che si diffuse a partire dalle fine del 165 per quasi un ventennio, mietendo milioni di vittime e riducendo drasticamente la popolazione dell'Impero romano. Qualche anno dopo la malattia, una pandemia che oggi si ritiene potesse invece essere vaiolo o morbillo, avrebbe finito per reclamare la vita dei due imperatori stessi. La malattia scoppi\u00f2 di nuovo, nove anni pi\u00f9 tardi, secondo Dione, e caus\u00f2 fino a 2.000 morti al giorno a Roma, infettando fino a un quarto dell'intera popolazione. I decessi totali sono stati stimati in cinque milioni.\nUnico imperatore (169-176).\nFrontiere settentrionali (169-175).\nDopo che la morte colse Lucio agli inizi del 169 (secondo la \"Historia Augusta\" in seguito ad un attacco apoplettico che lo colp\u00ec non molto distante da Aquileia, mentre autori moderni sostengono che il decesso, forse causato dalla stessa peste, sopraggiunse mentre era impegnato in nuove manovre militari lungo il limes danubiano), Marco Aurelio si trov\u00f2 ad affrontare da solo i barbari ribelli e con decisione, piuttosto che imporre nuove tasse ai provinciali, organizz\u00f2 una vendita all'asta nel Foro di Traiano degli oggetti preziosi appartenenti al patrimonio imperiale, tra cui coppe d'oro e di cristallo, vasellame regale, vesti di seta, trapunte d'oro appartenuti anche all'augusta moglie, oltre a una raccolta di gemme trovata in un forziere di Adriano.\nIn quell'anno Marco diede alla figlia Lucilla, rimasta vedova di Vero, un nuovo marito, il fedele Claudio Pompeiano, un militare esperto e affidabile, premiato in seguito con il consolato, nel 173. Marco avrebbe voluto associarlo al trono, al posto dello scomparso Lucio Vero, conferendogli perlomeno il titolo di Cesare, ma egli rifiut\u00f2 sempre la porpora imperiale.\nFrattanto lungo il fronte settentrionale, i Romani subirono un paio di pesanti sconfitte contro le popolazioni di Quadi e Marcomanni le quali, una volta penetrate lungo la via dell'ambra e attraversate le Alpi, devastarono \"Opitergium\" (Oderzo) e assediarono Aquileia, il cuore della \"Venetia\", la principale citt\u00e0 romana del nord-est dell'Italia. Questo evento provoc\u00f2 un'enorme impressione: era dai tempi di Mario che una popolazione barbara non assediava dei centri del nord Italia.\nContemporaneamente la popolazione dei Costoboci, proveniente dalla zona dei Carpazi orientali, aveva invaso la Mesia e la Macedonia, spingendosi fino in Grecia, dove riusc\u00ec a saccheggiare il santuario di Eleusi. Dopo una lunga lotta, Marco riusc\u00ec a respingere gli invasori. Numerosi barbari germanici vennero allora stabiliti nelle regioni di frontiera come la Dacia, le due Pannonie, le due Germanie e la stessa Italia. E sebbene ci\u00f2 non costituisse una novit\u00e0, Marco si adoper\u00f2 per creare sulla riva sinistra del Danubio, tra l'odierna Repubblica Ceca e l'Ungheria, due nuove province di frontiera chiamate Sarmazia e Marcomannia. Quelli che erano stati insediati a Ravenna si ribellarono e riuscirono a impadronirsi della citt\u00e0. Per questo motivo, Marco \"non port\u00f2 mai pi\u00f9 nessun altro barbaro in Italia, e mise al bando quelli che qui si erano stabiliti in precedenza\".\nMarco fu cos\u00ec costretto a combattere una lunga ed estenuante guerra contro le popolazioni barbariche del Nord, prima respingendole e \"ripulendo\" i territori della Gallia Cisalpina, del Norico e della Rezia (170-171), poi contrattaccando con una massiccia offensiva in territorio germanico (172-173) e sarmatico (174-175), in scontri prolungatisi per diversi anni. L'imperatore, in seguito a questi conflitti, pot\u00e9 fregiarsi dei \"cognomina\" \"Germanicus\" (172) e \"Sarmaticus\" (175), ma contestualmente abbandon\u00f2 ufficialmente i titoli Armeniaco, Medico e Partico, che non volle pi\u00f9 tenere dopo la morte di Lucio Vero, giacch\u00e9 andava a quest'ultimo il merito del loro conseguimento; tuttavia egli, per via dell'impegno profuso lungo il fronte pannonico, non riuscir\u00e0 pi\u00f9 a far ritorno a Roma.\nDione e gli altri biografi raccontano anche alcuni episodi particolari della guerra, come il cosiddetto \"miracolo della pioggia\", rappresentato anche nella scena XVI sulla colonna di Marco Aurelio. I Romani, circondati dai Quadi in territorio nemico, si salvarono a stento da un possibile nuovo disastro. L'evento fu utilizzato dagli apologeti cristiani per sostenere che non sarebbero state le preghiere dell'imperatore a ottenere la pioggia in favore dei soldati romani assetati, ma quelle di alcuni legionari di fede cristiana.\nSempre nel 172-173 scoppi\u00f2 una violenta rivolta in Egitto, guidata dal sacerdote Isidoro, che arriv\u00f2 a minacciare la stessa citt\u00e0 di Alessandria. L'intervento di Gaio Avidio Cassio e le discordie interne ai rivoltosi portarono alla fine del conflitto entro breve tempo.\nRivolta di Cassio (175).\nNel 175, mentre preparava una nuova campagna contro le popolazioni della piana del Tibisco, l'imperatore fu raggiunto dalla notizia che il governatore della Siria, Avidio Cassio, uno dei migliori comandanti militari romani, alla falsa notizia della sua morte, si era autoproclamato imperatore. Secondo quanto ci tramandano sia Cassio Dione che la \"Historia Augusta\", Avidio Cassio accett\u00f2 la porpora imperiale per volere di Faustina, poich\u00e9 la stessa credeva che Marco stesse per morire e temeva che l'impero potesse cadere nelle mani di qualcun altro, visto che Commodo era ancora troppo giovane. Cassio venne acclamato \"imperator\" dalla Legio III Gallica mentre la gran parte delle province orientali, escluse Cappadocia e Bitinia, si schieravano a fianco dei ribelli.\nAll'inizio Marco cerc\u00f2 di tenere segreta la notizia dell'usurpazione, ma quando fu costretto a renderla pubblica, di fronte all'agitazione dei soldati si rivolse loro con un discorso (\"adlocutio\") rivelando di voler evitare inutili spargimenti di sangue tra Romani. Ma dopo soli tre mesi, quando la notizia della morte di Marco si rivel\u00f2 ufficialmente falsa, il Senato romano proclam\u00f2 Cassio \"hostis publicus\", nemico dello stato e del popolo romano e Avidio fu ucciso dai suoi stessi soldati. La testa dell'usurpatore fu portata a Marco, come testimonianza dell'uccisione, ma l'imperatore, che avrebbe voluto dimostrargli il suo perdono e salvarlo, non esult\u00f2, al contrario esclam\u00f2: \"Mi \u00e8 stata tolta un'occasione di clemenza: la clemenza, infatti, d\u00e0 soprattutto prestigio all'imperatore romano agli occhi dei popoli. Io per\u00f2 risparmier\u00f2 i suoi figli, il genero e la moglie\", lasciando met\u00e0 del patrimonio paterno ai figli di Avidio Cassio, e donando una grande quantit\u00e0 di oro, di argento e di gemme alla figlia.\nViaggio in Oriente (175-176).\nNell'ultimo decennio di regno, mentre si trovava lungo i confini settentrionali imperiali, Marco scrisse i \"Colloqui con s\u00e9 stesso\", tornando di rado a Roma. Insieme alla moglie Faustina, al figlio Commodo, al seguito composto dai \"comites \"del \"consilium principis\" e a un ingente esercito, Marco visit\u00f2 le province orientali nel 175-176. Partito da Sirmio nel luglio del 175, dopo essere passato per Bisanzio, Nicomedia, Prusias ad Hypium e per Ancyra, giunse a Tarso, sostando in Cilicia dove, secondo Dione, molti si erano schierati dalla parte di Avidio. Poco dopo aver passato la localit\u00e0 di Tanya, Faustina mor\u00ec in circostanze poco chiare in un villaggio di nome Halala, sito in Cappadocia ai piedi dei Monti Tauri. Cassio Dione riporta alcune versioni sulla morte dell\"Augusta\": una prima ipotizza il suicidio, motivato dall'aver stretto accordi per la successione con Avidio Cassio; una seconda chiama in causa la gotta; una terza vedrebbe Faustina morire di parto dopo un'ennesima gravidanza all'et\u00e0 di quarantacinque anni.\nDopo la morte venne divinizzata ufficialmente con degne cerimonie a Roma, per volere del Senato. L\"Augusta\", che aveva spesso accompagnato il marito in guerra, era stata la prima delle imperatrici romane a essere insignita del titolo di \"mater castrorum\". Halala, il villaggio dove era morta, venne rinominato \"Faustinopolis\". In suo onore furono istituiti collegi di sacerdotesse e create le \"puellae Faustinianae\", in ricordo dell'istituzione benefica sorta in memoria della madre, la moglie di Antonino Pio, istituzione che si occupava di fanciulle orfane della penisola italica. Le fonti antiche, in contrasto coi \"Ricordi\" di Marco Aurelio, spesso accusarono Faustina di dissolutezza e di aver ripetutamente tradito il marito, con marinai e gladiatori, tanto che da una di queste relazioni sarebbe nato Commodo, secondo una diceria riportata dal biografo della \"Historia Augusta\".\nDopo questa ennesima disgrazia famigliare, il \"princeps\" ripart\u00ec per la Siria, forse fermandosi a visitare la citt\u00e0 di Antiochia (che si era schierata con Cassio), perdonandone i suoi abitanti, e qui potrebbe avervi svernato, incontrando alcuni personaggi locali come il patriarca Giuda I. Riprese, quindi, il suo viaggio per giungere nell'estate nel 176 in Egitto, dove ricevette una delegazione dei Parti.\nNel viaggio di ritorno dall'Oriente, dopo essersi imbarcato per l'Asia Minore, pass\u00f2 per Efeso, poi Smirne (dove incontr\u00f2 Elio Aristide) e, da ultimo, Atene, dove il filosofo cinico Zenone aveva fondato la scuola stoica, sotto il famoso portico dipinto, dichiarandosi \"protettore della filosofia\". Istitu\u00ec quattro cattedre permanenti di studio, finanziandole, una per ogni principale scuola filosofica: platonici, aristotelici, epicurei e stoici. In Grecia prese parte anche ai riti dei misteri eleusini. Durante il tragitto lungo l'Asia Minore e la tappa a Atene si rivolsero a Marco Aurelio e a Commodo anche alcuni padri apologisti cristiani.\nGoverno imperiale con Commodo (176-180).\nIl 27 novembre del 176, Marco decise di associare al trono imperiale il figlio Commodo, l'unico maschio superstite tra i suoi figli (dopo la morte del giovane Marco Vero Cesare e quella di alcuni nipoti), nominandolo Augusto e concedendogli la \"tribunicia potestas\" e l\"imperium\", bench\u00e9 avesse nei confronti del figlio alcune perplessit\u00e0. Marco celebr\u00f2, quindi, il matrimonio di Commodo con Bruzia Crispina.\nA Roma, si dedic\u00f2 ad amministrare la giustizia, cercando di riparare a torti e abusi del passato; dispose la celebrazione di giochi circensi, mettendo per\u00f2 un limite di spesa a quelli gladiatorii. Il 23 dicembre del 176, Marco, che aveva battuto le popolazioni germaniche e sarmatiche a nord del medio corso del Danubio, ottenne per decreto del Senato romano il trionfo insieme al figlio Commodo, da poco nominato Augusto. In suo onore venne eretta una statua equestre, tuttora custodita nel Palazzo dei Conservatori.\nOffensiva finale in \"Marcomannia\" e \"Sarmatia\" (177-180).\nL'apparente tregua sottoscritta con le popolazioni germaniche, in particolare Marcomanni, Quadi e Iazigi, dur\u00f2 per\u00f2 solo un paio d'anni, fino al 177. Il 3 agosto del 178 Marco fu infatti costretto a marciare ancora una volta verso la frontiera danubiana, a seguito di una nuova sollevazione dei Marcomanni. Non sarebbe mai pi\u00f9 tornato a Roma. Egli fece della fortezza legionaria di Brigetio il suo nuovo quartier generale e da qui condusse l'ultima campagna nella primavera successiva del 179, che aveva come obiettivo quello di occupare stabilmente parte della Germania Magna (\"Marcomannia\") e della \"Sarmatia\". Si racconta infatti che:\nDopo una vittoria decisiva nel 178, il piano per annettere la Moravia e la Slovacchia occidentale (\"Marcomannia\"), per porre fine una volta per tutte alle incursioni germaniche, sembrava avviato al successo, ma venne abbandonato dopo che Marco Aurelio si ammal\u00f2 gravemente nel 180, forse anch'egli colpito dalla peste che affliggeva l'impero da anni. La sua salute, da sempre fragile e in costante declino, sembra lo costringesse a fare uso anche di oppio per alleviare il dolore persistente che lo affliggeva da anni allo stomaco, rimedio prescritto dallo stesso Galeno.\nMorte (180).\nMarco Aurelio mor\u00ec il 17 marzo 180, secondo Aurelio Vittore nella citt\u00e0-accampamento di \"Vindobona\" (Vienna). Secondo invece quanto riferisce Tertulliano, uno storico e apologeta cristiano suo contemporaneo, sarebbe invece deceduto sul fronte sarmatico, non molto distante da Sirmio (odierna Sremska Mitrovica, nell'attuale Serbia), che fungeva da quartier generale invernale delle sue truppe, in vista dell'ultimo assalto. Il Birley ritiene infatti che Marco potrebbe essere morto a \"Bononia\" sul Danubio (che per assonanza ricorda la localit\u00e0 di \"Vindobona\"), venti miglia a nord di Sirmio.\nIniziando a stare male, chiam\u00f2 Commodo al capezzale e gli chiese per prima cosa di concludere onorevolmente la guerra, affinch\u00e9 non sembrasse che lui avesse \"tradito\" la \"Res publica\". Il figlio promise che se ne sarebbe fatto carico, ma che gli interessava prima di tutto la salute del padre. Chiese pertanto di poter aspettare pochi giorni prima di partire. Marco, sentendo che i suoi giorni erano alla fine e il dovere compiuto, accett\u00f2 da stoico una morte onorevole, astenendosi dal mangiare e bere, e aggravando cos\u00ec la malattia per morire il pi\u00f9 rapidamente possibile. Il sesto giorno, chiamati gli amici e \"deridendo le cose umane\" disse loro: \"perch\u00e9 piangete per me e non pensate piuttosto alla pestilenza e alla morte comune? Se vi allontanerete da me, vi dico, precedendovi, statemi bene\". Mentre anche i soldati si disperavano per lui, alla domanda su \"a chi affidasse il figlio\", rispose ai subordinati: \"a voi, se ne sar\u00e0 degno, e agli d\u00e8i immortali\". Nel settimo giorno si aggrav\u00f2 e ammise brevemente solo il figlio alla sua presenza, ma quasi subito lo mand\u00f2 via, per non contagiarlo. Uscito Commodo, copr\u00ec il capo come se volesse dormire, come il padre Antonino Pio, e quella notte mor\u00ec. Cassio Dione aggiunge che la morte avvenne \"\"non a causa della malattia per cui stava ancora soffrendo, ma a causa dei medici che, come ho chiaramente sentito, volevano favorire l'ascesa di Commodo\", anche se secondo il Birley, \"\u00e8 inutile avanzare ipotesi\"\".\nSuccessione.\nOfficiato il funerale, venne cremato, e fu immediatamente divinizzato, mentre le sue ceneri furono portate a Roma e deposte nel mausoleo di Adriano, che divenne cos\u00ec il sepolcro di famiglia da Adriano a Commodo e, forse, anche per alcuni imperatori successivi, finch\u00e9, nel 410, il sacco visigoto della citt\u00e0 lo danneggi\u00f2 gravemente. Le sue campagne vittoriose contro Germani e Sarmati furono commemorate con la costruzione della Colonna Aureliana e di un tempio.\nMarco Aurelio aveva stabilito che a succedergli fosse il figlio Commodo, che gi\u00e0 aveva nominato \"Cesare\" nel 166 e poi \"Augusto\" (co-imperatore) nel 177. Questa decisione, che mise di fatto fine alla serie dei cosiddetti \"imperatori adottivi\", venne fortemente criticata dagli storici successivi, poich\u00e9 Commodo non solo era estraneo alla politica e all'ambiente militare, ma fu inoltre descritto, gi\u00e0 in giovane et\u00e0, come estremamente egoista e con gravi problemi psichici, appassionato in maniera eccessiva di giochi gladiatorii (a cui lui stesso prendeva parte), passione ereditata dalla madre.\nMarco Aurelio riteneva, a torto, che il figlio avrebbe abbandonato quel genere di vita cos\u00ec poco adatto a un \"princeps\", assumendosi le necessarie responsabilit\u00e0 nel governare un Impero come quello romano, ma cos\u00ec non fu.\nA conclusione del principato di Marco Aurelio, Cassio Dione scrisse un elogio all'imperatore, pur descrivendo il passaggio a Commodo con dolore e rammarico: \nCarattere e pensiero filosofico.\nMarco Aurelio fu l'ultimo grande esponente dello Stoicismo.\nTra il 170 e il 180, Marco scrisse i \"Colloqui con s\u00e9 stesso\", come esercizio per il proprio orientamento e auto-miglioramento. Il titolo \u00e8 stata un'aggiunta postuma, originariamente Marco intitol\u00f2 l'opera \"A se stesso\", ma non si sa se avesse intenzione di renderla pubblica. Il libro \u00e8 considerato uno dei capolavori letterari e filosofici di tutti i tempi.\nPolitica religiosa e atteggiamento nei confronti dei cristiani.\nSebbene Marco abbia da sempre seguito la linea indulgente degli imperatori Adriano e Antonino Pio, che continu\u00f2 nei confronti dei culti ammessi, \u00e8 elencato tra gli imperatori persecutori dei cristiani. Molti disordini si verificarono sotto il regno di Marco Aurelio, segnato da epidemie, carestie e invasioni e pi\u00f9 volte le folle diedero la caccia ai cristiani, ritenuti responsabili di tutto (per aver causato la collera degli d\u00e8i, avendoli negati), e i martiri furono numerosi. Marco Aurelio, personalmente, non mostr\u00f2 esplicito disprezzo per i cristiani, n\u00e9 li consider\u00f2 un vero pericolo, ma piuttosto dei fanatici.\nMarco Aurelio nella cultura.\nIl prototipo di statua equestre \u00e8 senza alcun dubbio la statua equestre di Marco Aurelio. In precedenza l\u2019opera bronzea si trovava nella piazza del Campidoglio a Roma, prima di essere sostituita da una copia e trasferita nell\u2019adiacente Palazzo dei Conservatori."}
{"id": "15806", "revid": "161374", "url": "https://it.wikipedia.org/wiki?curid=15806", "title": "Distretto della Columbia", "text": ""}
{"id": "15807", "revid": "125273103", "url": "https://it.wikipedia.org/wiki?curid=15807", "title": "Inchiostro", "text": "L'inchiostro \u00e8 un preparato di consistenza variabile, da liquida a pastosa, costituito da soluzioni di coloranti o sospensioni di pigmenti in un fluido disperdente a base acquosa o a base oleosa, con la caratteristica di fissarsi su determinati materiali, come la carta o ad altri supporti adatti per mezzo della scrittura, della stampa o mediante l'uso di un timbro.\nLe differenze di impiego e di struttura li fanno dividere in due categorie: inchiostri per scrivere e inchiostri per la stampa.\nGli inchiostri per scrivere sono essenzialmente soluzioni acquose di prodotti coloranti, a cui vengono aggiunti altri prodotti atti a conferire loro le caratteristiche pi\u00f9 idonee per l'impiego, quale l'inalterabilit\u00e0 del colore. Questo tipo di inchiostro deve dare una traccia nitida senza sbavature, sufficientemente intensa, deve essiccare rapidamente senza attraversare la carta, deve scorrere facilmente sulla penna (normale o stilografica), non deve formare grumi o depositi nei calamai o nei serbatoi delle penne e non deve corrodere i materiali con cui viene a contatto.\nGli inchiostri generalmente si dividono in quattro classi: \nStoria.\nMolte culture antiche in tutto il mondo hanno scoperto e formulato in modo indipendente inchiostri ai fini della scrittura e del disegno. La conoscenza degli inchiostri, delle loro ricette e delle tecniche per la loro produzione deriva dall'analisi archeologica o dallo stesso testo scritto. Si ritiene che i primi inchiostri di tutte le civilt\u00e0 fossero stati realizzati con \"nerofumo\", una specie di fuliggine, poich\u00e9 questa era facilmente raccolta come sottoprodotto del fuoco. \nL'inchiostro era usato nell'antico Egitto per scrivere e disegnare su papiro almeno dal 26\u00b0 secolo a.C. Gli inchiostri egiziani rossi e neri includevano ferro e ocra come pigmento, oltre a fosfato, solfato, cloruro e carbossilato; il piombo veniva usato come essiccatore. \nGli inchiostri cinesi possono risalire fino a tre/quattro millenni fa, (periodo neolitico cinese). Utilizzavano inchiostri vegetali, animali e minerali a base di materiali come la grafite che venivano macinati con acqua e applicati con pennelli. L'evidenza diretta dei primi inchiostri cinesi, simili ai moderni bastoncini d'inchiostro, \u00e8 intorno al 256 a.C. alla fine del periodo degli Stati Combattenti e prodotti da fuliggine e colla derivata da animali. I migliori inchiostri per disegnare o dipingere su carta o seta furono prodotti dalla resina del pino con un'et\u00e0 compresa tra i 50 e i 100 anni. Il calamaio cinese fu prodotto con una colla di pesce, mentre la colla giapponese (\u81a0 \"nikawa\") era di mucca o di cervo. \nL'inchiostro di china fu inventato per la prima volta in Cina, anche se i materiali venivano spesso scambiati dall'India. Il metodo tradizionale cinese per produrre l'inchiostro consisteva nel macinare una miscela di colla animale, nerofumo e pigmento nero osseo con un pestello e un mortaio, quindi versarla in un piatto di ceramica per farla asciugare. Per utilizzare la miscela secca, si doveva applicare un pennello bagnato fino a quando non si era liquefatto. La produzione dell'inchiostro di china era ben consolidata dalla dinastia Cao Wei (220\u2013265 d.C.). Documenti indiani scritti a inchiostro in \"Kharoshthi\" sono stati portati alla luce nel Turkestan cinese. La pratica di scrivere con inchiostro e un ago appuntito era comune all'inizio dell'India meridionale. Diversi sutra buddisti e giainisti in India furono compilati con l'inchiostro. \nNell'antica Roma si usava l\"'atramentum\"; in un articolo per il \"Christian Science Monitor\", Sharon J. Huntington descrive questi altri inchiostri storici:Circa 1.600 anni fa fu creata una popolare ricetta per l'inchiostro. La ricetta \u00e8 stata usata per secoli. I sali di ferro, come il solfato ferroso (prodotto trattando il ferro con acido solforico), sono stati mescolati con il tannino delle galle (crescono sugli alberi) e un addensante. Quando viene messo su carta per la prima volta, questo inchiostro \u00e8 nero-bluastro. Con il tempo sbiadisce in un marrone opaco.Gli scribi nell'Europa medievale (dall'800 al 1500 d.C. circa) scrivevano principalmente su pergamena o vellum. Una ricetta dell'inchiostro del XII secolo prevedeva che i rami di biancospino fossero tagliati in primavera e lasciati asciugare. Quindi la corteccia fu strappata dai rami e messa a bagno in acqua per otto giorni. L'acqua \u00e8 stata fatta bollire fino a quando non si \u00e8 addensata e diventa nera. Durante l'ebollizione si aggiungeva del vino. L'inchiostro veniva versato in sacchetti speciali e appeso al sole. Una volta asciugato, il composto \u00e8 stato mescolato con vino e sale di ferro sul fuoco per ottenere l'inchiostro finale. La \"penna serbatoio\", che potrebbe essere stata la prima penna stilografica, risale al 953, quando Ma'\u0101d al-Mu'izz, il califfo d' Egitto, chiese una penna che non macchiasse le mani o i vestiti e fu provvisto di una penna che conteneva l'inchiostro in un serbatoio.\nNel XV secolo, Johannes Gutenberg dovette sviluppare in Europa un nuovo tipo di inchiostro per la macchina da stampa. Secondo Martyn Lyons nel suo libro \"Books: A Living History\", la tintura di Gutenberg era indelebile, a base di olio e composta dalla fuliggine delle lampade mescolata con vernice e albume d'uovo. All'epoca erano prevalenti due tipi di inchiostro: l'inchiostro da scrittura greco e romano (creato con fuliggine, colla e acqua) e la variet\u00e0 del XII secolo composta da solfato ferroso, galla, gomma e acqua. Nessuno di questi inchiostri per scrittura a mano potrebbe aderire alle superfici di stampa senza creare sfocature. Alla fine un inchiostro oleoso, simile a una vernice, fatto di fuliggine, trementina e olio di noci \u00e8 stato creato appositamente per la stampa.\nInchiostro indelebile.\nAlcuni tipi di inchiostro indelebile hanno una durata di conservazione molto breve a causa dei solventi utilizzati che evaporano rapidamente. India, Messico, Indonesia, Malesia e altri paesi in via di sviluppo hanno utilizzato inchiostro indelebile per prevenire le frodi elettorali. L'inchiostro indelebile a base di nitrato d'argento \u00e8 stato applicato per la prima volta nelle elezioni generali indiane del 1962, dopo essere stato sviluppato presso il National Physical Laboratory of India.\nAspetti ambientali.\nAlcuni inchiostri, come quelli usati nelle stampanti digitali, e anche quelli che si trovano in una comune penna possono essere dannosi. Sebbene l'inchiostro non causi facilmente la morte, il contatto ripetuto con la pelle o l'ingestione pu\u00f2 causare effetti come forti mal di testa, irritazione della pelle o danni al sistema nervoso. Alcuni organismi di regolamentazione hanno stabilito standard per la quantit\u00e0 di metalli pesanti nell'inchiostro. Negli ultimi anni c'\u00e8 una tendenza verso oli vegetali piuttosto che oli derivati petrolio in risposta alla richiesta di migliori prestazioni di sostenibilit\u00e0 ambientale.\nL'inchiostro consuma oli e metalli non rinnovabili, che hanno un impatto negativo sull'ambiente."}
{"id": "15810", "revid": "1429175", "url": "https://it.wikipedia.org/wiki?curid=15810", "title": "Portafoglio (finanza)", "text": "Un portafoglio (in lingua inglese portfolio), nella finanza, \u00e8 un insieme di attivit\u00e0 finanziarie, appartenenti a persone fisiche o giuridiche, in seguito ad un investimento. \nDescrizione.\nL'investimento in un portafoglio di titoli risulta essere meno rischioso dell'allocazione di un capitale su un'unica tipologia di titoli (solo azioni o solo obbligazioni) se opportunamente \"diversificati\", nel senso che tra le attivit\u00e0 finanziarie vi deve essere una correlazione negativa.\nSebbene la statistica avesse gi\u00e0 scoperto da tempo la relativa legge, i principali studi in campo finanziario si devono ai Premi Nobel Harry Markowitz, Merton Miller e William Sharpe (1990).\nLa creazione di un portafoglio si spiega con l'esigenza per l'investitore di operare una diversificazione dei propri investimenti, cos\u00ec da ridurre il pi\u00f9 possibile il rischio di subire perdite a causa della perdita di un singolo titolo.\nLa denominazione \"portafoglio\" si deve all'estensione del significato originario della parola, che indica un contenitore di banconote e documenti personali, a imitazione del vocabolo inglese."}
{"id": "15811", "revid": "2204074", "url": "https://it.wikipedia.org/wiki?curid=15811", "title": "Economia del lavoro", "text": "Leconomia del lavoro \u00e8 il ramo specialistico dell'economia che studia la domanda e l'offerta di lavoro, definisce e misura l'occupazione e la disoccupazione, valuta gli effetti sulle imprese e sull'economia in senso lato delle politiche economiche destinate ad affrontare il problema della disoccupazione.\nL'economia del lavoro tenta di capire il mercato e le dinamiche del mondo del lavoro. Il mercato del lavoro funziona attraverso l'interazione tra i lavoratori e i datori di lavoro. La scienza dell'economia del lavoro osserva i fornitori del lavoro (i lavoratori), i datori di lavoro (in inglese the employers), e cerca di capire in che modo si possano regolarizzare gli stipendi, l'occupazione ed i profitti.\n\u00c8 una materia molto importante perch\u00e9 la disoccupazione colpisce direttamente e dolorosamente gran parte della societ\u00e0 civile. L'obiettivo di molti governi moderni \u00e8 quello di tendere alla massimizzazione dell'Occupazione, o quantomeno raggiungere un livello di disoccupazione minima; a tale proposito si considera fisiologica se \u00e8 pari a 2-3 % della Forza Lavoro. Questa % individua la quantit\u00e0 di Lavoro che trova difficolt\u00e0 di \"incontro\" tra Offerta e Domanda, per effetto della cd. fase \"ricerca di lavoro\". Studia inoltre l'impatto dello schema retributivo (fisso, variabile, misto) sulla struttura del mercato del lavoro.\nL'economia del lavoro si interessa anche della relazioni esistenti tra il mercato del lavoro e il mondo dell'istruzione. Si preoccupa di stabilire se esistono delle relazioni tra i livelli di produttivit\u00e0, il livello di istruzione, la qualit\u00e0 dei contratti di lavoro e i differenziali salariali tra i vari tipi di lavoratori. I livelli di disoccupazione infatti, come i livelli salariali, non possono prescindere dalle competenze ('skill') possedute dalla popolazione dei lavoratori ed eventuali interventi pubblici non possono non tenerne conto.\nL'economia del lavoro si occupa di stabilire sotto quali condizioni la formazione, generale o specifica, pu\u00f2 essere finanziata dai lavoratori, dalle pubbliche istituzioni, dai datori di lavori, oppure, ad esempio, dalle agenzie interinali.\nDue metodi di analisi del mercato del lavoro.\nCi sono due aspetti dell'economia del lavoro da valutare. Essa infatti pu\u00f2 essere vista come un'applicazione delle regole della macroeconomia o della microeconomia sul mercato del lavoro. Per ci\u00f2 che concerne la Microeconomia essa studia il ruolo del singolo nel mondo del lavoro. La macroeconomia mette in relazione lo stesso mercato del lavoro con quello finanziario, col mercato monetario ed infine con i commerci esteri. Essa inoltre osserva in che modo l'interazione di queste macrovariabili influenzano il livello occupazionale e la distribuzione dei redditi.\nLa Macroeconomia del mercato del lavoro.\nLa \"forza lavoro\" (in inglese la labor force) pu\u00f2 essere definita come quel numero dato dalla somma delle persone occupate pi\u00f9 quelle disoccupate ma in cerca di lavoro. Il tasso di attivit\u00e0 \u00e8 il numero di persone della forza lavoro in et\u00e0 tra i 15 e 65 anni fratta la popolazione in et\u00e0 compresa tra i 15 e i 65 anni. La \"forza del nonlavoro\" include chi non \u00e8 in cerca di lavoro, chi dalla legge non \u00e8 considerato in grado di poter lavorare come chi sta in prigione o in reparti psichiatrici, le casalinghe ed i militari di leva.\nIl livello di disoccupazione \u00e8 dato dalla forza lavoro meno il numero di persone attualmente occupate. Il tasso di disoccupazione \u00e8 dato dal livello di disoccupazione fratto la forza lavoro. Il tasso di occupazione \u00e8 dato dal numero di persone tra i 15 ed i 65 anni occupati fratto la popolazione di et\u00e0 compresa tra i 15 ed i 65 anni.\nLe variabili come livello di occupazione, il livello di disoccupazione, la forza lavoro ed i posti vacanti sono chiamate stock variables (variabili fisse) perch\u00e9 misurano delle quantit\u00e0 in continuo flusso in un determinato momento. Queste ultime sono contrapposte alle flow variables (variabili in flusso) che misura delle quantit\u00e0 durante un determinato arco di tempo. Le variazioni della forza lavoro sono dovute a variabili di flusso come la crescita della popolazione naturale, al netto dell'immigrazione, le new entry ed i pensionati. Le variazioni della disoccupazione dipendono da: l'afflusso di persone disoccupate che iniziano a cercare lavoro e dalle persone che cercano il loro lavoro e sono alla ricerca di uno nuovo; e dal deflusso di persone che trovano un nuovo lavoro e quelle che invece smettono di cercare un'occupazione.\nQuando si d\u00e0 uno sguardo generale alla Macroeconomia, devono essere identificati diversi tipi di disoccupazione, tra cui:\nLa teoria economica ha individuato diverse cause della dissocupazione:\nPossono essere individuati diversi tipi di salari:"}
{"id": "15812", "revid": "1953843", "url": "https://it.wikipedia.org/wiki?curid=15812", "title": "Codice sorgente", "text": "Il codice sorgente (spesso detto semplicemente sorgente o codice), in informatica, \u00e8 il testo di un algoritmo di un programma scritto in un linguaggio di programmazione da parte di un programmatore in fase di programmazione, compreso all'interno di un file sorgente, che definisce il flusso di esecuzione del programma stesso, ovvero la sua codifica software.\nPer estensione, l'espressione \"codice sorgente\" viene utilizzata anche per riferirsi a testo scritto in linguaggi informatici non di programmazione, come i linguaggi di markup (ad esempio HTML o XML) o i linguaggi di interrogazione, come Structured Query Language (SQL)\nDescrizione.\nEsso dovr\u00e0 essere opportunamente elaborato per arrivare a un programma eseguibile dal processore ponendosi dunque come punto di partenza (\"sorgente\") dell'intero processo che porta all'esecuzione del programma stesso da parte dell'hardware della macchina, e che pu\u00f2 includere altre fasi come precompilazione, compilazione, interpretazione, caricamento e linking (a seconda del tipo di linguaggio di programmazione utilizzato) per concludersi con l'installazione.\nLicenze.\nNel caso di software proprietario il codice sorgente non \u00e8 normalmente fornito all'utente dallo sviluppatore come lo \u00e8 sempre il codice eseguibile per programmi compilati o il bytecode nel caso di programmi interpretati/semiinterpretati, mentre invece \u00e8 disponibile nel caso di software open source e software libero.\nStruttura.\nTipicamente un codice sorgente si compone di dichiarazioni di variabili (locali e/o globali), eventuale inizializzazione di queste tramite assegnamento, costanti, istruzioni e funzioni che agiscono sulle variabili, strutture di controllo del flusso di esecuzione, secondo un certo paradigma di programmazione. Particolare rilevanza teorica al riguardo assume il teorema di B\u00f6hm-Jacopini che afferma che qualunque algoritmo pu\u00f2 essere implementato utilizzando tre sole strutture, la sequenza, la selezione ed il ciclo (iterazione), da applicare ricorsivamente alla composizione di istruzioni elementari.\nIn linea teorica un buono stile di programmazione prevede la stesura del codice sorgente cercando un compromesso tra la leggibilit\u00e0 del codice, a vantaggio della manutenibilit\u00e0, e l'efficienza computazionale in termini di tempo di esecuzione e consumo di risorse (memoria e processore). Secondo la best practice si cercher\u00e0 dunque di eliminare o evitare il pi\u00f9 possibile codice ridondante e codice morto.\nScrittura.\nLa scrittura del \"codice sorgente\" presuppone la risoluzione (a monte o di pari passo) del problema iniziale da risolvere e automatizzare sotto forma di algoritmo risolutivo (eventualmente ricorrendo ad un diagramma di flusso o ad uno pseudolinguaggio), di cui la fase di scrittura del codice rappresenta la fase implementativa (programmazione) ad opera di un programmatore tramite un editor di testo (spesso compreso all'interno di un ambiente di sviluppo integrato) rispettando lessico e sintassi del particolare linguaggio di programmazione scelto/utilizzato.\nIl programmatore esperto salta spesso la fase di sviluppo in termini di algoritmo e passa direttamente alla fase successiva pensando direttamente la soluzione algoritmica del problema dato in termini di linguaggio di codifica ovvero linguaggio di programmazione o in pseudocodice.\nInoltre molti linguaggi per semplificare e velocizzare la stesura del codice mettono a disposizione una serie di librerie software che consentono di richiamare codice gi\u00e0 scritto (riuso di codice) sotto forma di funzioni utili e ricorrenti raggruppate in cosiddette API (application programming interface) che vengono fornite al programmatore anche sotto forma di documentazione. In fase di compilazione il cosiddetto linker \"collega\" il programma scritto con le librerie richiamate. Spesso per la scrittura del codice si fa uso di un software development kit (SDK) e pi\u00f9 spesso di un IDE a cui \u00e8 possible agganciare la piattaforma software per lo sviluppo compresa nell'SDK.\nTipicamente la scrittura del codice \u00e8 una parte dell'intera fase di sviluppo (progettazione, realizzazione e testing) del software, gestita in tutti i suoi aspetti tramite conoscenze dell'ingegneria del software da una squadra di sviluppatori. Precede la scrittura del codice l'analisi dei requisiti e la strutturazione del software in moduli, mentre la segue la fase di debugging ovvero l'individuazione e risoluzione degli eventuali bug del codice stesso (ad es. tramite debugger) secondo le regole della sintassi e della semantica del linguaggio e l'effettiva rispondenza alle specifiche iniziali richieste (\"testing\").\nNell'ambito dello sviluppo software il codice sorgente di un programma e la sua complessit\u00e0 \u00e8 valutato in termini di \"linee di codice\" prodotte o da produrre, mentre i tempi di realizzazione in anni-uomo nell'ipotesi puramente indicativa-comparativa di un singolo sviluppatore.\nNorme.\nNella scrittura del codice, per migliorare la leggibilit\u00e0 e intelligibilit\u00e0 del codice sorgente a favore di chi non ha scritto il codice e favorire l'eventuale \"debugging\", \u00e8 buona prassi come \"regole di stile\":\nErrori.\nAlla fine della stesura del codice il programmatore opera una prima fase di test valutando se l'output del programma \u00e8 quello atteso compilando/interpretando ed eseguendo il codice. Durante lo sviluppo e l'esecuzione di un codice sorgente possono verificarsi i cosiddetti \"errori di programmazione\" che si possono distinguere essenzialmente in tre principali categorie: errori di sintassi, errori di logica ed errori di \"runtime\"."}
{"id": "15813", "revid": "363629", "url": "https://it.wikipedia.org/wiki?curid=15813", "title": "Lomografia", "text": "La lomografia \u00e8 un particolare approccio alla fotografia analogica che fa parte di \u00abmovimento socio-culturale internazionale\u00bb, riassumibile nel motto \"\u00abnon pensare, scatta!\u00bb\" e caratterizzato dall'impiego di una macchina fotografica a pellicola tradizionale 35\u00a0mm compatta, la LOMO. A differenza di una ripresa realizzata con una macchina fotografica digitale, il risultato della foto sar\u00e0 visibile e valutabile solo dopo lo sviluppo della pellicola e la relativa stampa sulla carta fotografica.\nStoria.\nLa lomografia ha origine negli anni novanta quando due studenti austriaci trovano in un mercatino alcune macchine fotografiche 35\u00a0mm compatte di marca \"LOMO.\"\nLe caratteristiche particolari di questa macchinetta fotografica compatta sono racchiuse nell'obiettivo, progettato da un ingegnere ottico sovietico, che con una focale di 32\u00a0mm si pu\u00f2 paragonare ad un grandangolare medio. La particolarit\u00e0 dell'obiettivo consiste per\u00f2 soprattutto nella sua relativa luminosit\u00e0 f/2,8, che unita alle piccole dimensioni della lente fornisce immagini estremamente sature (vedi esempio) e con una vignettatura da sottoesposizione tutto intorno, che crea una sorta di effetto \"tunnel\".\nIl costo originalmente contenuto ne aveva favorito la diffusione nella ex URSS.\nI due studenti austriaci, colpiti dalla resa fotografica, danno origine ad un fenomeno che, ormai da anni, si \u00e8 esteso in tutto il mondo con la creazione di \"Lomoambasciate\", \"Lomomissioni\", \"Lomoconcorsi\".\nA cascata, \u00e8 seguita la messa in commercio, sebbene a prezzi non pi\u00f9 sovietici, di questa macchina fotografica e di altre, sempre di produzione ex sovietica o cinese a basso costo. La filosofia della Lomografia si pu\u00f2 condensare nella frase: \"\u00abnon pensare, scatta!\u00bb\"\nNel maggio 2005 il modello principale della Lomo, cio\u00e8 la \"LC-A\", \u00e8 stato messo ufficialmente fuori produzione. La motivazione data \u00e8 l'alto costo della manifattura di questa macchinetta, semplice nell'uso ma con un elevato numero di componenti.\nDal 2006 in Cina viene prodotta la replica \"LCA+\", con obiettivo russo o cinese, ed alcune funzioni in pi\u00f9.\nLe 10 regole d'oro della lomografia.\nLe cosiddette \"10 regole d'oro della lomografia\" sono le seguenti:\nQueste \"regole\" non sono per\u00f2 del tutto applicabili se si usano fotocamere Lomo con funzionamento completamente manuale quali ad esempio Lomo Lubitel 166 B.\nTuttavia questa macchina fotografica compatta pu\u00f2 essere utilizzata in modo \"non lomografico\" (\"pensa prima di scattare!\"), come una macchina tradizionale munita di un valido grandangolo. Uno dei suoi pregi principali \u00e8 la sua versatilit\u00e0 unita alla sua compattezza e leggerezza. Ottima per la fotografia di strada (Street photography), e nello stesso tempo, grazie al grandangolo, utile anche nelle riprese in interni."}
{"id": "15816", "revid": "125883169", "url": "https://it.wikipedia.org/wiki?curid=15816", "title": "Dino Buzzati", "text": "Fin da studente collabor\u00f2 al \"Corriere della Sera\" come cronista, redattore e inviato speciale.\nAutore di un grande numero di romanzi e racconti surreali e fantastici, tanto da esser stato a pi\u00f9 riprese definito il \"Kafka italiano\", viene considerato, insieme a Italo Calvino, Tommaso Landolfi e Juan Rodolfo Wilcock, uno dei pi\u00f9 grandi scrittori fantastici del Novecento italiano: il suo capolavoro, \"Il deserto dei Tartari\" (1940), \u00e8 considerato dalla critica il vertice della narrativa esistenzialista italiana, insieme alle opere di Alberto Moravia (che tuttavia estrinsecano il genere in tutt'altra direzione).\nBiografia.\nInfanzia e studi.\nDino Buzzati Traverso nacque presso la villa di famiglia di San Pellegrino, una localit\u00e0 alle porte della citt\u00e0 di Belluno, il 16 ottobre del 1906. Il padre, Giulio Cesare Buzzati (1862-1920), era un celebre giurista appartenente a un'illustre famiglia bellunese, mentre la madre, Alba Mantovani (1871-1961), veneziana, era la figlia del medico Pietro Mantovani e della nobildonna Matilde Badoer. \u00c8 il terzogenito di quattro fratelli: Augusto Buzzati (1903-?), che diverr\u00e0 ingegnere, Angelina Buzzati (1904-2004) e Adriano Buzzati Traverso (1913-1983), biologo genetista.\nLa famiglia Buzzati trascorre le estati nella villa di Belluno e il resto dell'anno a Milano, dove il padre \u2014 docente di diritto internazionale \u2014 lavora alla neonata Universit\u00e0 commerciale Luigi Bocconi, dividendosi tra questa e l'insegnamento alla pi\u00f9 antica Universit\u00e0 di Pavia. La villa di famiglia e la biblioteca furono fondamentali nella formazione dello scrittore. Nei primi anni della sua infanzia lo scrittore mostra una grande attenzione e sensibilit\u00e0 per le arti figurative e per la musica, imparando a suonare a dodici anni il pianoforte e il violino, abbandonando per\u00f2 in seguito gli studi. Connaturato alla crescita di Buzzati \u00e8 anche l'amore per la montagna, che lo porter\u00e0 a scalare e a sognare le montagne per tutta la vita.\nDopo i primi anni, e dopo la morte del padre, a quattordici anni, Buzzati s'iscrive al liceo classico Giuseppe Parini di Milano, dove conosce Arturo Brambilla; i due stringono amicizia e si cimentano anche in duelli di scrittura. Con lui inizier\u00e0 una fitta corrispondenza che continuer\u00e0 sino alla prematura morte di Brambilla. In questi anni Buzzati scopre l'interesse per la cultura egizia (nelle lettere con Brambilla si firmer\u00e0 a lungo Dinubis) e per Arthur Rackham. Terminati gli studi superiori Buzzati inizia a mostrare il desiderio di scrivere un romanzo. S'iscrive a giurisprudenza per assecondare la volont\u00e0 della famiglia e il 10 ottobre 1928 si laurea con una tesi dal titolo \"La natura giuridica del Concordato\".\nCarriera giornalistica.\nSempre nel 1928, a luglio, entra come praticante al \"Corriere della Sera\", del quale diverr\u00e0 in seguito redattore e infine inviato.\nIl 27 marzo 1933 pubblica sul Corriere il suo primo elzeviro, \"Vita e amori del cavalier rospo. Il Falstaff della fauna\", che non \u00e8 gradito da alcune grandi firme del giornale. Nonostante ci\u00f2 Buzzati continuer\u00e0 per tutta la sua vita a scrivere elzeviri originali e di alta qualit\u00e0 letteraria.\nTra il 1935 e il 1936 si occupa del supplemento mensile \"La Lettura\". Incomincia soprattutto in questi anni a dedicarsi alla scrittura di racconti brevi, pubblicati anche sulle pagine del \"Corriere\". Nel 1940, anno di uscita de \"Il deserto dei Tartari\", \u00e8 inviato di guerra ad Addis Abeba per il \"Corriere\". Il giornalista \u00e8 imbarcato su varie unit\u00e0 della Regia Marina italiana e scrive molte corrispondenze di guerra, che verranno raccolte nel 1992 nel volume \"\".\nDal gennaio all'estate del 1942 Buzzati soggiorna in incognito a Messina, come inviato di guerra e operatore militare nella base della Marina di Marisicilia, con il compito di compilare un manuale tecnico \"sulla nostra attuale guerra navale\", un lavoro di \"grande responsabilit\u00e0 e mole\". L'opera non verr\u00e0 mai portata a termine.\nNel periodo della Repubblica Sociale Italiana prosegue la sua attivit\u00e0 al \"Corriere della Sera\", controllato dal regime. Il 26 aprile 1945 \u00e8 suo l'editoriale di prima pagina \"Cronaca di ore memorabili\", narrazione e commento dell'avvenuta Liberazione, il giorno precedente. \nDal 1945 sino alla morte scrive articoli di cronaca nera, il settore giornalistico che predilige. I numerosi pezzi giornalistici dedicati da Buzzati agli omicidi e alle tragedie italiane (e non solo) saranno raccolti da Lorenzo Vigan\u00f2 e pubblicati nel 2002 in un cofanetto di due volumi dal titolo \"La \u00abnera\u00bb di Dino Buzzati\". Parallelamente alla cronaca nera si dedica alla cronaca bianca, alla cronaca sportiva (principalmente all'alpinismo e allo sci, come \u00e8 testimoniato dai pezzi raccolti nel libro postumo \"I fuorilegge della montagna\") e soprattutto alla Terza pagina.\nNel 1949 \u00e8 inviato dal \"Corriere\" al seguito del Giro d'Italia, all'epoca la manifestazione sportiva pi\u00f9 seguita nella penisola. Gli articoli scritti in quell'occasione saranno pubblicati in un libro postumo del 1981, \"Dino Buzzati al Giro d'Italia\".\nDal 1950 al 1963 \u00e8 vicedirettore della \"Domenica del Corriere\". In realt\u00e0 \u00e8 un direttore ombra: \u00e8 lui infatti a guidare i collaboratori del periodico e a occuparsi dell'impaginazione, della grafica, dei titoli, degli argomenti da trattare (sport, cinema, musica leggera, TV, politica). Nelle sue mani il settimanale incrementa eccezionalmente le vendite, sfiorando non poche volte il milione di copie. Come Giorgio Bocca, sostenne la tesi della catastrofe naturale per il disastro del Vajont.\nNei primi anni sessanta \u00e8 inviato del giornale per brevi periodi in Giappone, a Gerusalemme, a New York e Washington, in India, a Praga. Alcuni degli articoli scritti durante questi viaggi saranno inclusi in \"Cronache terrestri\", una raccolta di un centinaio di brani giornalistici di vario genere (cronaca, sport, cultura, societ\u00e0), pubblicata poco dopo la morte dell'autore. Quelli scritti in occasione del viaggio di Paolo VI a Gerusalemme verranno raccolti invece in \"Con il papa in Terrasanta\" (2014).\nNello stesso periodo inizia a occuparsi stabilmente d'arte, fino ad assumere nel 1967 l'incarico di critico d'arte del \"Corriere\" (anche se, per sua stessa ammissione, le sue non sono vere e proprie critiche, bens\u00ec resoconti sulle principali novit\u00e0 artistiche, narrate con una lingua semplice e priva di tecnicismi).\nNel 1965 Buzzati scrive una serie di articoli dal titolo \"In cerca dell'Italia misteriosa\", nei quali si occupa di eventi all'apparenza paranormali, visioni, apparizioni e fatti di spiritismo dell'Italia del dopoguerra. I dieci articoli e altri scritti dello stesso genere verranno raccolti nel volume \"I misteri d'Italia\", uscito postumo nel 1978.\nL'attivit\u00e0 giornalistica di Buzzati verr\u00e0 apprezzata soprattutto dopo la sua morte, con la pubblicazione di numerose antologie dedicate alle varie tipologie del suo giornalismo. La principale caratteristica dei suoi servizi ed elzeviri \u00e8 sicuramente quella di trasformare dei semplici fatti di cronaca in racconti fantastici e poetici, dando vita a un sapiente connubio tra giornalismo e letteratura.\nCarriera letteraria.\nNel 1933 esce il suo primo romanzo, \"B\u00e0rnabo delle montagne\", al quale segue dopo due anni \"Il segreto del Bosco Vecchio\". Da entrambe le opere saranno tratti film per opera di registi italiani: il primo girato da Mario Brenta nel 1994, il secondo da Ermanno Olmi nel 1993. Alla fine degli anni trenta Buzzati inizia a pubblicare racconti fantastici e surreali sul \"Corriere\" e su altre testate giornalistiche. Il 9 giugno 1940 Buzzati pubblica il suo pi\u00f9 grande successo, \"Il deserto dei Tartari\", scritto l'anno precedente (il titolo originale doveva essere \"La fortezza\", poi cambiato su suggerimento di Leo Longanesi, che lo pubblica da Rizzoli), dal quale nel 1976 Valerio Zurlini trarr\u00e0 il film omonimo. Nel 1949 il romanzo esce in Francia e riscuote un lusinghiero successo.\nNel 1942 Buzzati pubblica \"I sette messaggeri\", volume che raccoglie i suoi migliori racconti, usciti negli anni precedenti su varie riviste e giornali. Negli anni seguenti lo scrittore pubblicher\u00e0 prevalentemente raccolte di racconti fantastici: del 1949 \u00e8 \"Paura alla Scala\" e del 1954 \"Il crollo della Baliverna\". Da queste prime tre raccolte Buzzati estrarr\u00e0 i racconti pi\u00f9 rappresentativi e, insieme ad altri testi, li pubblicher\u00e0 nel volume \"Sessanta racconti\" (1958), che vincer\u00e0 il Premio Strega. Sempre nel 1958 pubblica \"Esperimento di magia. 18 racconti\". Non mancano in questo periodo pubblicazioni di altro genere: un romanzo per bambini illustrato dallo stesso autore (\"La famosa invasione degli orsi in Sicilia\", 1945), una raccolta di racconti e riflessioni brevissime (\"In quel preciso momento\", 1950), un libro di valutazioni satiriche (\"Egregio signore, siamo spiacenti di\u2026\", 1960, con illustrazioni di Sin\u00e9).\nA cavallo tra gli anni quaranta e cinquanta inoltre Buzzati inizia a scrivere per il teatro, ideando drammi, commedie, farse e monologhi: del 1953 \u00e8 il suo unico vero successo in questo campo, \"Un caso clinico\", commedia tratta dal racconto \"Sette piani\" e riproposta qualche anno dopo anche al pubblico parigino nella traduzione di Albert Camus. Le opere successive non riscuoteranno un effettivo successo di pubblico ma risultano degli ottimi testi, in grado di mostrarci le varie sfumature della poetica dell'autore, in questo caso prevalentemente satirica: \"Drammatica fine di un noto musicista\" (1955), \"Sola in casa\" (1958), \"Un verme al Ministero\" (1960), \"I suggeritori\" (1960), \"La colonna infame\" (1962) e altri.\nNel 1960 Buzzati torna alla forma del romanzo e pubblica \"Il grande ritratto\", che riscuote molto successo dal punto di vista tematico, meno da quello letterario: viene affrontato il tema della femminilit\u00e0, novit\u00e0 rispetto alle tematiche affrontate fino ad allora dall'autore. Esso anticipa il pi\u00f9 famoso \"Un amore\" (1963), incentrato su una tormentata storia sentimentale, nella quale si riconoscono alcune vicende autobiografiche dello scrittore. Dal romanzo verr\u00e0 tratto l'omonimo film (1965) di Gianni Vernuccio.\nNel 1965 il narratore pubblica le sue uniche opere poetiche: \"Il capitano Pic e altre poesie\", \"Scusi, da che parte per Piazza del Duomo?\" e \"Tre colpi alla porta\". Le ultime due saranno raccolte due anni dopo in \"Due poemetti\" di Neri Pozza editore, l'intera produzione poetica nel 1982. Questi componimenti dimostrano l'estrema versatilit\u00e0 letteraria di Buzzati, che trova nella poesia e nel verso libero un mezzo per esprimere le sue consuete tematiche in maniera del tutto originale.\nNel 1966, dopo otto anni, esce una nuova raccolta di racconti, \"Il colombre e altri cinquanta racconti\", seguita due anni dopo da \"La boutique del mistero\", che raccoglie trentuno storie estrapolate da tutte le precedenti raccolte: \u00e8 chiara l'intenzione di Buzzati di raccogliere il meglio della sua produzione novellistica.\nLe ultime opere dello scrittore bellunese sono il discusso e celebre \"Poema a fumetti\" (1969), a seguito del quale gli \u00e8 conferito il prestigioso premio Amelia 1970, opera a met\u00e0 tra un romanzo e un fumetto, che rielabora il mito di Orfeo ed Euridice in chiave pop, \"Le notti difficili\" (1971), una raccolta di racconti ed elzeviri incentrati sulla morte, e \"I miracoli di Val Morel\" (1971), una raccolta di dipinti e brevi commenti imperniati su dei finti miracoli, che nell'invenzione dell'autore sarebbero stati attribuiti a santa Rita dalla tradizione popolare e ispirati alla localit\u00e0 di Valmorel di Limana.\nNumerose sono le opere postume, che raccolgono per lo pi\u00f9 racconti mai pubblicati in volume durante la vita dell'autore ed estratti dalle copie originali del \"Corriere\" e di altre testate, tra cui \"Il reggimento parte all'alba\" (1985), \"Lo strano Natale di Mr. Scrooge e altre storie\" (1990), \"Bestiario\" (1991), \"Le cronache fantastiche di Dino Buzzati\" (2003), \"Il panettone non bast\u00f2\" (2004), \"I fuorilegge della montagna\" (2010) e \"Il bestiario di Dino Buzzati\" (2015). Sono stati editi inoltre dei libri che assemblano opere gi\u00e0 pubblicate da Buzzati durante la sua vita: \"Romanzi e racconti\" (1975), \"180 racconti\" (1982), \"Le poesie\" (1982), \"Teatro\" (1985, accresciuto nel 2006), \"Il meglio dei racconti\" (1990), \"Opere scelte\" (1998), \"I capolavori di Dino Buzzati\" (2005). \nTra le principali opere biografiche e critiche dedicate alla vita, alle opere e alla poetica di Buzzati \"Dino Buzzati\" (1967) di Fausto Gianfranceschi, prima monografia dedicata all'autore, \"Dino Buzzati: un autoritratto\" (1973), un libro-intervista prodotto da Yves Panafieu sulla base di alcuni incontri con lo scrittore poco prima della sua morte, \"Guida alla lettura di Buzzati\" (1987) di C. Toscani, \"Il pianeta Buzzati\" (1992) a cura di N. Giannetto, \"Dio che non esisti ti prego. Dino Buzzati, la fatica di credere\" (2006) di L. Bellaspiga e \"Album Buzzati\" (2006), un'opera biografica a cura di Lorenzo Vigan\u00f2, ricca di fotografie in parte inedite. Vi sono poi le introduzioni e i commenti alle opere di Buzzati, firmati perlopi\u00f9 da Lorenzo Vigan\u00f2, maggiore studioso dell'opera dello scrittore bellunese, ma anche da Indro Montanelli, amico stretto dello scrittore, Guido Davico Bonino, Vittorio Caratozzolo, Giulio Carnazzi, Carmen Covito, Oreste Del Buono, Franco Di Bella, Fausto Gianfranceschi, Giuliano Gramigna, Domenico Manzella, Ettore Mazzali, Claudio Marabini, Giulio Nascimbeni, Guido Piovene, Domenico Porzio, Federico Roncoroni, Alberico Sala, Claudio Toscani e Maurizio Vitta.\nCarriera artistica.\nPi\u00f9 che uno svago la pittura fu per Dino Buzzati un secondo mestiere, tanto che arriv\u00f2 a dichiarare: \u00abSono un pittore il quale, per hobby, durante un periodo purtroppo alquanto prolungato, ha fatto anche lo scrittore e il giornalista\u00bb. Le opere pittoriche di Buzzati sono fortemente legate alle atmosfere e alle situazioni dei suoi romanzi e dei suoi racconti: lo stesso autore defin\u00ec i suoi quadri \"storie dipinte\", sottolineando con questa espressione la forte carica narrativa delle tele, che spesso presentano scritte fumettistiche o sono divise, proprio come la pagina di un fumetto, in vari riquadri, ognuno dei quali sta a rappresentare un \"momento\" dell'azione.\nGi\u00e0 da bambino Dino disegna molto, soprattutto le sue amate montagne, ma anche soggetti fantastici. Negli anni venti e trenta dipinge alcune tele (\"Romantica\", \"Il lampione\", \"Primo amore\"), ma l'occasione di mostrare al pubblico le sue qualit\u00e0 di disegnatore arriva solo nel 1945, quando produce per il romanzo \"La famosa invasione degli orsi in Sicilia\" numerosi disegni colorati. \u00c8 nel 1952 per\u00f2 che dipinge il suo quadro pi\u00f9 famoso, \"Piazza del Duomo di Milano\", nel quale il Duomo \u00e8 raffigurato come una montagna dolomitica con guglie e pinnacoli, circondata da pascoli verdi.\nL'attivit\u00e0 pittorica di Buzzati diventa rilevante a partire dal 1957, anno in cui inizia a produrre con regolarit\u00e0 numerosi dipinti e disegni di vario genere. Le tematiche dei suoi primi dipinti sono quelle tipiche delle altre opere, soprattutto dei racconti (il fantastico, il destino, l'attesa, il mistero), e lo stile richiama al simbolismo, alle illustrazioni di Arthur Rackham, alla pittura metafisica di De Chirico e al surrealismo. A questa prima fase appartengono \"Una fine del mondo\" (1957), \"Duello notturno\" (1957), \"Toc, toc\" (1957), \"Gli apriranno?\" (1958), \"Adieu\" (1958) e molti altri dipinti.\nNegli anni sessanta Buzzati inizia a sostituire le precedenti tematiche con nuovi argomenti, come la sessualit\u00e0 e il delitto, e nuovi stili, che ricordano il fumetto nero italiano e la pop art. A queste novit\u00e0 si rifanno dipinti quali \"Il delitto di via Calumi\" (1962), \"La vampira\" (1965), \"Il circo Kroll\" (1965), \"Escalation\" (1966), \"Diabolik\" (1967), \"Laide\" (1967), \"L'urlo\" (1967), \"Un utile indirizzo\" (1968), ecc. Buzzati tuttavia non abbandona le precedenti tematiche: opere come \"Miraggio\" (1966), \"Il Babau\" (1967), \"Il vicario di Stinfeld\" (1967), \"Gli amici di mezzanotte\" (1967) ci mostrano personaggi e creature fantastiche, colori pi\u00f9 freddi, che richiamano alle atmosfere immaginarie tipiche delle prime opere dello scrittore bellunese.\nLe tematiche dell'erotismo, del delitto, della morte e degli sfondi pop ritornano nelle 208 tavole a colori del \"Poema a fumetti\", un'opera singolare che rielabora il mito di Orfeo ed Euridice in chiave moderna. Il volume, edito da Mondadori, esce nel 1969, vende benissimo e nel 1970 vince il premio \"Paese Sera\". La critica, anzich\u00e9 dare un giudizio netto, \u00e8 piuttosto spaesata: il connubio tra letteratura e pittura che opera Buzzati, il forte erotismo e lo stile moderno appaiono ai pi\u00f9 bizzarri e incompatibili con la precedente produzione dello scrittore. L'opera \u00e8 considerata la prima graphic novel italiana e tra le prime nel panorama mondiale.\nL'ultimo libro pubblicato dall'autore \u00e8 \"I miracoli di Val Morel\" (1971), una raccolta di dipinti, accompagnati da brevi didascalie, che raffigurano degli immaginari ex voto compiuti nella finzione letteraria da Santa Rita. I dipinti rappresentano la summa dell'intera opera di Buzzati, poich\u00e9 riprendono e ampliano tutte le tematiche da lui affrontate nel corso della carriera di romanziere e pittore: il destino, il fantastico, l'ironia, l'amore, la perversione, il delitto. L'opera verr\u00e0 ristampata soltanto nel 2012.\nTra le opere postume dell'autore dedicate alla pittura il \"Catalogo dell'opera pittorica\" (2006) a cura di Nicoletta Comar, il pi\u00f9 completo catalogo dei quadri di Buzzati, e \"Le storie dipinte\" (2013) a cura di Lorenzo Vigan\u00f2, che include la riproduzione di cinquantatr\u00e9 dipinti narrativi, accompagnati da brevi didascalie.\nAltre attivit\u00e0.\nAccanto all'attivit\u00e0 di scrittore, giornalista e pittore, Buzzati si dedic\u00f2 alla musica operistica, dando vita a un sodalizio con il compositore e direttore di orchestra Luciano Chailly, per il quale scrisse quattro libretti. Cur\u00f2 personalmente le scenografie delle sue opere teatrali e dei drammi d'opera e lavor\u00f2 come scenografo e costumista anche per opere non sue, come i balletti \"Jeu de cartes\" di Igor' F\u00ebdorovi\u010d Stravinskij e \"Fantasmi al Grand Hotel\" di Luciano Chailly. A questa attivit\u00e0 dello scrittore bellunese sono dedicati i cataloghi \"Maccari e Buzzati al Teatro alla Scala, mostra sesta a cura e con saggio di Giulio Carlo Argan\" (1990) e \"Buzzati alla Scala\" (2006) a cura di Vittoria Crespi Morbio.\nUn'altra passione di Buzzati \u00e8 stata quella dell'alpinismo e in particolare delle scalate su roccia. Molte sono le vie di roccia, anche difficili, da lui percorse sulle Dolomiti, spesso accompagnato da famose guide alpine divenute nel tempo suoi intimi amici (come Gabriele Franceschini). Le zone da lui pi\u00f9 frequentate erano le Pale di San Martino e la Croda da Lago, a cui era particolarmente affezionato. Per quasi tutta la sua vita ha dedicato a questa attivit\u00e0 il mese di vacanza in settembre, che trascorreva nella casa di famiglia a San Pellegrino di Belluno. Il suo amore per le montagne e per le scalate era tale che pi\u00f9 volte ha raccontato e scritto che quasi tutte le notti a Milano sognava di arrampicare. Testimonianza della sua passione per la montagna \u00e8 il cofanetto di due volumi \"I fuorilegge della montagna\", pubblicato nel 2010 a cura di Lorenzo Vigan\u00f2, che raccoglie articoli e racconti dedicati alle sue amate Dolomiti, all'alpinismo, a famosi scalatori e allo sci.\nNel campo artistico Buzzati, oltre a cimentarsi lui stesso nella produzione di dipinti, disegni e bozzetti, si occupa, soprattutto nell'ultimo decennio della sua vita, di critica e rassegna artistica. Negli anni 1960 viene nominato critico d'arte del \"Corriere della Sera\", testata sulla quale pubblicher\u00e0 centinaia di articoli, dedicati a svariate mostre, correnti e artisti (la pop art, Bacon, Klein). Alla tradizionale critica, con la quale il critico d'arte si poneva in una posizione di importanza e superiorit\u00e0 rispetto al lettore e lanciava accuse di qua e di l\u00e0, Buzzati ne preferisce una pi\u00f9 informale, che presenta al lettore le novit\u00e0 artistiche e le mostre pittoriche senza inserire negli articoli pretenziosi giudizi.\nInteressanti anche le esperienze come sceneggiatore, che lo videro collaborare con Federico Fellini alla stesura de \"Il Viaggio di G. Mastorna\", il progetto che il regista insegu\u00ec tutta la vita, e che non ebbe mai luce. \nSceneggi\u00f2 inoltre Il pianeta acciaio di Emilio Marsili (1962), raffinatissimo documentario sull'Italsider. \nMatrimonio e morte.\nBuzzati si sposa nel dicembre del 1966 con la giovane Almerina Antoniazzi. Muore di tumore al pancreas alla clinica \"La Madonnina\" di Milano il 28 gennaio 1972 (ne era morto anche il padre nel 1920). Nell'estate del 2010 le sue ceneri sono state disperse sulla Croda da Lago, nelle amate Dolomiti.\nPoetica, temi e problematiche.\nCon un tono narrativo fiabesco, Buzzati affronta temi e sentimenti quali l'angoscia, la paura della morte, la magia e il mistero, la ricerca dell'assoluto e del trascendente, la disperata attesa di un'occasione di riscatto da un'esistenza mediocre (\"Le mura di Anagoor\", \"Il cantiniere dell'Aga Khan\", \"Il deserto dei Tartari\"), l'ineluttabilit\u00e0 del destino (\"I sette piani\") spesso accompagnata dall'illusione (\"L'uomo che volle guarire\").\nIl grande protagonista dell'opera buzzatiana \u00e8 il destino, onnipotente e imperscrutabile, spesso beffardo (come ne \"Il deserto dei Tartari\"). Perfino i rapporti amorosi sono letti con quest'ottica di imperscrutabilit\u00e0 (\"Un amore\"). La letteratura di Buzzati appartiene al genere fantastico con molteplici spunti, talvolta con vicinanze al surrealismo, l'orrore e alla fantascienza (\"Il grande ritratto\" e alcuni racconti).\nMomento centrale della sua narrativa \u00e8 comunque \"Il deserto dei Tartari\", nel quale il protagonista Giovanni Drogo, sottotenente di prima nomina, \u00e8 mandato in una fortezza sperduta ai limiti del deserto, dove egli vive una sorta di iniziazione alla morte. La Fortezza Bastiani \u00e8 un avamposto ai limiti dell'impero che si colloca in un contesto caratterizzato da una surreale assenza di definizioni spazio-temporali.\nIl clima della Fortezza, coi suoi luoghi e le sue atmosfere sostanzialmente fuori del tempo e dello spazio, determina negli abitanti una specie di malattia psichica, una sorta di \"morbo della Bastiani\" che colpisce tutti. Drogo non tarda ad accorgersi che i giorni si snocciolano in una routine abitudinaria senza sbocchi e prospettive, in una ripetizione sterile di atti stereotipati. Gli spazi ristretti, le azioni limitate, la sua cameretta, l'ineliminabile stillicidio della cisterna, gli angoli e le scale, i suoni, le luci, le ombre, avevano fatto s\u00ec che egli incorporasse tutto ci\u00f2: \u00abqueste cose erano diventate sue\u00bb.\nDopo due anni di permanenza, a Giovanni Drogo pare che tutto sia rimasto uguale, immobile nei suoi rituali da caserma. Nulla \u00e8 cambiato, tutto si ripete e la noia avanza e invade tutto con le sue regole spesso assurde, persino i sonni sono scanditi dalle regole. Si tratta di una sorta di incantesimo, in cui per\u00f2 permane sempre l'illusione di essere stato mandato l\u00ec \"per sbaglio\" e che a sua richiesta potrebbe essere trasferito altrove in qualsiasi momento.\nMa egli ha momenti in cui torna prepotente la voglia di andarsene, con la certezza di poterlo fare quando vorr\u00e0. Un giorno decide di lasciare la Bastiani e va dal medico per farsi fare un certificato da allegare alla domanda di trasferimento. Il medico gli dice:\nMentre per\u00f2 il medico procede alla compilazione del certificato, Giovanni si accosta alla finestra e subisce una sorta di incantesimo. La fortezza gli appare improvvisamente grandiosa, immensa, con una sorta di sua perfezione geometrica, guerrieri immobili e bellissimi con le baionette inastate, poi trombe dai suoni squillanti e bellissimi. Rapidamente Drogo confronta tutto ci\u00f2 con la citt\u00e0 e se ne fa un'immagine di squallore e di piattezza, il cambiamento \u00e8 repentino e la decisione stupefacente. All'\u00abEcco qua il certificato\u00bb del dottor Rovina egli risponde che non vuol pi\u00f9 partire.\nQuesta scena rappresenta il momento di massima evidenza di quella \"malattia della Bastiani\" dalla quale Drogo \u00e8 ormai contagiato. Tra le altre componenti, l'aspetto pi\u00f9 rilevante di tale malattia \u00e8 \"l'attesa\". Si attende l'invasione dei Tartari, ma nessun elemento oggettivo lascia pensare che essa avverr\u00e0 mai. Drogo per\u00f2 a un certo momento si ammala veramente, nel fisico, di una malattia che lo consuma giorno per giorno e lo rende inabile, fino a diventare una larva umana ingombrante che dovrebbe lasciare la fortezza; egli tuttavia si oppone. Quando \u00e8 ormai moribondo accade l'impensabile: i Tartari attaccano. \u00c8 l'evento tanto atteso, ma \u00e8 troppo tardi.\nLo stile kafkiano e le recensioni.\nSebbene gli scritti di Buzzati siano stati categorizzati dalle recensioni contemporanee, erroneamente, come \"novellette\" fra la cronaca e la favola (lo stesso Buzzati, nel \"Viaggio agli inferni del secolo\", confutava quest'ipotesi esclamando: \"I critici si sa, una volta che hanno messo un'artista in una casella, ce ne vuole a farli cambiare parere\"), l'autore fa ricorso frequente a elementi tradizionalmente magico-realistici. \nI giudizi che lo indispettivano maggiormente erano quelli che lo accusavano di un'emulazione di Kafka. A proposito di questo scrive:Per fornire una risposta alle difficolt\u00e0 e ai fraintendimenti che si affacciavano durante l'analisi stilistica di Buzzati, egli fece pubblicare la raccolta di aforismi \"Egregio signore siamo spiacenti di...\", in modo da chiarire le proprie intenzioni. Pi\u00f9 tardi si rivel\u00f2 anche utile la pubblicazione dell\"'Opera completa di Bosch,\" in cui l'autore tenta di far comprendere al lettore il suo discorso etico.\nDediche.\nA Buzzati sono stati dedicati:\nLo scrittore sudafricano J. M. Coetzee, premio Nobel nel 2003, si \u00e8 ispirato alla trama de \"Il deserto dei Tartari\" per scrivere uno dei suoi capolavori, \"Aspettando i barbari\", pubblicato nel 1980. Ancora oggi, grazie a un numero elevatissimo di traduzioni - in primis la Francia, dove, quasi avendolo eletto a loro autore, ne hanno pubblicato l'Opera omnia - Buzzati gode di un vasto riconoscimento in tutto il mondo."}
{"id": "15817", "revid": "124430667", "url": "https://it.wikipedia.org/wiki?curid=15817", "title": "Alpe di Mera", "text": "L'Alpe di Mera \u00e8 una localit\u00e0 valsesiana turistica montana situata nel comune di Scopello, in Piemonte, sulle Alpi Pennine, ad un'altitudine compresa tra i 1500 e i 1700 m sul livello del mare.\nCaratteristiche.\nIn passato era un ricco alpeggio, utilizzato fino dal medioevo per il pascolo estivo del bestiame; nel XII e XIII secolo appartenne ai Conti di Biandrate. \nDa questa localit\u00e0 si gode di una magnifica vista del Monte Rosa. Durante la stagione invernale questo piccolo paese \u00e8 raggiungibile esclusivamente con la seggiovia che parte dal comune di Scopello o in motoslitta, infatti si presenta immerso nella neve ed \u00e8 circondato dalle piste da sci, che corrono letteralmente in mezzo alle case e dispiegandosi per circa 30 chilometri di lunghezza.\nAccesso.\nMera \u00e8 raggiungibile attraverso una strada, prolungata nel 2006 fino all'inizio del centro abitato (in inverno la strada termina ai 1200 metri dell'Alpe Trogo), e tramite una seggiovia che la collega a Scopello in 20 minuti circa.\nPresso la stazione a valle della seggiovia vi \u00e8 un grande piazzale dove \u00e8 possibile lasciare l'automobile gratuitamente anche per lunghi periodi. I parcheggi all'Alpe Trogo e all'Alpe di Mera sono, invece, a pagamento.\nSviluppo turistico invernale.\nStoria.\nDopo essere stata per molti secoli, solo un vasto alpeggio, al termine della seconda guerra mondiale, l'Alpe di Mera inizi\u00f2 ad affermarsi come un'importante localit\u00e0 turistica. Il primo impulso fu dato nel 1949, quando il 9 agosto venne inaugurata la seggiovia monoposto Scopello-Mera, che rendeva finalmente accessibile l'alpeggio non solo a piedi. Nell'inverno successivo, vennero inaugurate la sciovia Camparient e la pista da sci servita dall'impianto. L'Alpe di Mera divenne cos\u00ec una delle prime stazioni sciistiche italiane. Alla fine degli anni cinquanta vennero inaugurati due nuovi impianti che permettevano un ampliamento del comprensorio sciistico: si trattava delle sciovie Pian Rast\u00f2 e Campo. Sempre in questo periodo la seggiovia Scopello-Mera venne smantellata e sostituita da una pi\u00f9 moderna seggiovia. \nNegli anni sessanta Mera continu\u00f2 ad ampliarsi, e vennero inaugurate le sciovie Colma e Bimella, mentre la sciovia Camparient, il primo impianto sciistico di Mera, venne sostituita da una sciovia doppia. Grazie alla vicinanza con le citt\u00e0 della Pianura Padana, specie con Vercelli, Novara e Milano, gli sciatori che frequentano l'Alpe di Mera sono sempre numerosi, tanto che nel 1975 si decise per un nuovo ammodernamento della stazione sciistica: la seggiovia Scopello-Mera venne sostituita dall'attuale seggiovia biposto. Successivamente l'attivit\u00e0 della stazione sciistica rimase fiorente, nonostante la concorrenza delle stazioni sciistiche alpine come Alagna Valsesia. Negli anni novanta, Mera sub\u00ec, per\u00f2, un calo di presenze di sciatori, complici anche alcuni inverni con scarse nevicate e la concorrenza delle altre stazioni sciistiche dell'Alto Piemonte. \nQuesto calo di presenze imped\u00ec ai gestori di realizzare nuovi impianti e di dotarsi di un impianto di innevamento programmato; fu cos\u00ec che l'Alpe di Mera si present\u00f2 al nuovo millennio con difficolt\u00e0 economiche e una sempre minor frequentazione sciistica. A questo si aggiunsero le chiusure e lo smantellamento degli impianti sciistici pi\u00f9 datati. \nLa situazione della stazione and\u00f2 sempre verso un pi\u00f9 marcato peggioramento. Nel 2004 la stazione fu ad un passo dalla chiusura, ma venne salvata dall'arrivo di un cospicuo capitale derivante dalle Olimpiadi invernali di Torino 2006, che hanno permesso gli ammodernamenti necessari per salvare la localit\u00e0 sciistica.\nNella stagione invernale 2004-2005 \u00e8 stato finalmente inaugurato un moderno impianto di innevamento programmato che permise l'apertura della stazione anche nei periodi di scarso innevamento. In seguito, nell'estate 2006, vennero smantellate tutte le vecchie sciovie della stazione, ad eccezione della sciovia Campo, che verr\u00e0 dismessa nel 2008. Al posto delle vecchie sciovie sono state costruite tre nuove seggiovie, due quadriposto ed una biposto, le quali sono state inaugurate nell'inverno 2006-2007. \nDa fine ottobre 2008 gli impianti di risalita sono stati dati in gestione per 10 anni alla \"Mera Ski srl\", societ\u00e0 formata da una serie di imprenditori locali, che aveva gi\u00e0 gestito gli impianti l'inverno precedente.\nAl termine della gestione Mera ski, la societ\u00e0 pubblica Monterosa 2000, gi\u00e0 proprietaria degli impianti di Alagna, acquisisce gli impianti di Mera ed entra ufficialmente nel comprensorio del Monterosa Ski, dopo alcuni anni di affiliazione.\nPiste di sci alpino.\nEcco un elenco delle piste di sci alpino dell'Alpe di Mera. \nPiste servite dalla seggiovia Camparient (1420-1739 m)\nPiste servite dalla seggiovia Capricorno (1156-1508 m)\nPiste servite dalla seggiovia Bimella (1348-1722 m)\nPiste servite dalla sciovia Campo (1510-1560 m)\nPiste servite dalla seggiovia Scopello-Mera (702-1540 m)\nEscursionismo estivo.\nDall'Alpe di Mera partono numerosi itinerari escursionistici estivi da percorrere a piedi o in MTB.\nUna delle gite pi\u00f9 classiche \u00e8 la salita alla vicina Cima dell'Ometto, raggiungibile in un'ora circa di cammino e che offre un buon panorama sul Biellese e sulla conca di Mera. Alla Bocchetta della Boscarola si pu\u00f2 invece arrivare lungo un sentiero segnalato dal C.A.I. di Varallo e percorribile in circa 45 minuti.\nLuoghi di interesse.\nOratorio della Madonna della Neve.\nNon si hanno notizie precise riguardo l'antico edificio religioso presente all'Alpe di Mera ma \u00e8 conosciuto un voto fatto dagli abitanti di Scopello e Pila alla Beata Vergine Maria per aver difeso la popolazione e le greggi dall'invasione dei lupi risalente all'anno 1585, rappresentato in un affresco nell'attuale chiesa: il voto viene rinnovato ogni anno alla fine dell'inverno e all'inizio della stagione estiva (in questi ultimi anni \u00e8 stata scelta la data del 2 giugno) con una processione a piedi che si snoda dalla chiesa parrocchiale di Scopello fino all'Alpe per l'antica mulattiera. La chiesa cos\u00ec come \u00e8 attualmente, \u00e8 stata costruita intorno alla seconda met\u00e0 del XVIII secolo, dedicata alla Madonna della Neve. La statua lignea della Vergine \u00e8 simile alla Madonna di Oropa: l'immagine della Madonna Nera \u00e8 molto venerata nelle vallate biellesi, confinanti con l'Alpe di Mera. Sono in corso dei restauri dell'apparato pittorico interno che hanno permesso il recupero delle decorazioni ad affresco del presbiterio di inizio XIX secolo, attribuite ai pittori valsesiani Avondo Giovanni e Giuseppe Antonio che erano state coperte da ridipintura a tempera della met\u00e0 del XX secolo. La festa liturgica viene celebrata il 5 agosto e, secondo antichissima tradizione, quando questa data cade in domenica, viene fatta una particolare processione con la statua per le strade dell'Alpe.\nCuriosit\u00e0.\nNel 2021 la localit\u00e0 \u00e8 stata scelta come arrivo della 19\u00aa tappa del Giro d'Italia.\nNel 2007 la localit\u00e0 \u00e8 stata scelta come set di una pellicola cinematografica intitolata \u201cSOS - Sex On Snow\u201d con protagonista il pornoattore vercellese Omar Galanti."}
{"id": "15818", "revid": "125611028", "url": "https://it.wikipedia.org/wiki?curid=15818", "title": "Forza di Coulomb", "text": "In fisica, la forza di Coulomb, descritta dalla legge di Coulomb, \u00e8 la forza esercitata da un campo elettrico su una carica elettrica. Si tratta della forza che agisce tra oggetti elettricamente carichi, ed \u00e8 operativamente definita dal valore dell'interazione tra due cariche elettriche puntiformi e ferme nel vuoto.\nDalla legge di Coulomb si rende visibile come all'interazione elettromagnetica sia associata una forza particolarmente intensa se confrontata con l'interazione gravitazionale: la forza elettrica tra un elettrone e un protone in un atomo d'idrogeno \u00e8 1039 volte superiore rispetto alla forza gravitazionale tra le due.\nPer facilitare la generazione di cariche elettrostatiche si utilizza solitamente un generatore elettrostatico; tra i pi\u00f9 famosi si hanno l'elettroforo perpetuo ed il generatore di Van de Graaff. Lo sfruttamento pratico della forza esercitata tra le cariche elettriche avviene ad esempio con il propulsore ionico e il propulsore ionico elettrostatico, mentre il manifestarsi naturale o indotto di tale forza elettrica \u00e8 visibile con l'effetto corona o il potere disperdente delle punte (tra cui i fuochi di Sant'Elmo).\nStoria.\nLe prime indagini su tale forza si hanno in Grecia nel 600 a.C. con Talete di Mileto e Teofrasto, e riguardano esperimenti di elettrostatica con l'ambra e la seta (o in alternativa la lana). Successivamente, studi pi\u00f9 approfonditi presero luogo dal XVI al XIX secolo: in particolare, fino alla met\u00e0 del XVIII secolo erano noti solo gli aspetti qualitativi della forza elettrica: si inizi\u00f2 allora a studiarne anche le propriet\u00e0 quantitative, cos\u00ec che si fece strada l'idea di una somiglianza con la forza di gravit\u00e0. Aspetti come:\nTra il 1777 e il 1785 fu Charles Augustin de Coulomb a provare sperimentalmente che effettivamente la forza elettrica era proporzionale all'inverso del quadrato della distanza; ma non fu il primo, dato che gli stessi esperimenti di Coulomb furono precedentemente condotti dall'inglese Henry Cavendish, il quale per la sua bizzarra personalit\u00e0 non pubblic\u00f2 la maggior parte dei suoi lavori. Questo \u00e8 stato il primo tentativo di capire il funzionamento della \"forza elettrica\".\nDescrizione.\nSi considerino due cariche puntiformi interagenti, il cui valore (positivo o negativo) \u00e8 indicato con formula_1 e formula_2, nelle posizioni formula_3 e formula_4. La forza di Coulomb \u00e8 la forza esercitata da formula_2 su formula_1 (o, in modo opposto, da formula_1 su formula_2), e ha l'espressione: \ndove formula_10 \u00e8 la costante di Coulomb, che \u00e8 pari a:\ncon formula_12 la costante dielettrica del vuoto, il cui valore \u00e8:\nSe formula_14 \u00e8 la distanza tra le cariche, il modulo formula_15 della forza \u00e8:\nLa forza tra due cariche \u00e8 proporzionale al prodotto dei loro valori formula_1 e formula_2, inversamente proporzionale al quadrato della loro distanza, ed \u00e8 diretta come la congiungente formula_19 delle due cariche. Si tratta di una forza repulsiva nel caso le cariche abbiano segno uguale, attrattiva altrimenti. La forma vettoriale si ottiene sapendo che la direzione della forza \u00e8 uguale alla direzione della differenza dei vettori posizione delle due cariche.\nLa formula pu\u00f2 essere estesa considerando cariche in presenza di altri materiali (non nello spazio vuoto) e non puntiformi. In generale, nella formula di Coulomb deve essere inserita la permittivit\u00e0 elettrica del mezzo che separa le due cariche.\nIn presenza di un dielettrico la forza di Coulomb \u00e8 diminuita in rapporto alla costante dielettrica relativa formula_20, dove formula_21 \u00e8 la costante specifica del mezzo e formula_12 la permittivit\u00e0 elettrica nel vuoto:\nSi noti che formula_24, e quindi il dielettrico riduce la forza di interazione fra due cariche elettriche. La riduzione del campo elettrico \u00e8 indipendente dalla massa dei dielettrici coinvolti, mentre varia con la loro disposizione spaziale. In secondo luogo, la formula di Coulomb pu\u00f2 essere estesa a cariche non puntiformi. Le cariche non puntiformi possono essere considerate ricorrendo agli integrali.\nSperimentalmente si \u00e8 verificato che la deviazione dell'esponente dal valore teorico 2 \u00e8 minore di circa 10\u221216.\nSistema di cariche puntiformi e caso continuo.\nDato un numero \"n\" di cariche puntiformi formula_25 distribuite nello spazio, per il principio di sovrapposizione il campo elettrostatico nella posizione formula_26 \u00e8 dato dalla somma dei singoli contributi:\ndove formula_25 e formula_29 sono il valore e le posizioni della \"i\"-esima carica.\nIn generale, per una distribuzione continua di carica si ha:\ndove formula_31 rappresenta la densit\u00e0 di carica nello spazio:\ne formula_33 rappresenta la regione di spazio occupata dalla distribuzione di carica.\nCampo elettrostatico nel vuoto.\nNel vuoto, il campo elettrico formula_34 in un punto dello spazio \u00e8 definito come la forza per unit\u00e0 di carica elettrica positiva alla quale \u00e8 soggetta una carica puntiforme, detta carica \"di prova\", se posta nel punto. Il vettore \u00e8 quindi dato dal rapporto tra la forza elettrica agente sulla carica di prova ed il valore della carica stessa, purch\u00e9 la carica di prova sia sufficientemente piccola da provocare una perturbazione trascurabile sull'eventuale distribuzione di carica che genera il campo:\nIl campo \u00e8 indipendente dal valore della carica di prova usata, essendone indipendente il rapporto tra la forza e la carica stessa, e questo mostra che il campo elettrico \u00e8 una propriet\u00e0 caratteristica dello spazio. Dalla definizione si ricava che l'unit\u00e0 di misura del campo elettrico \u00e8 formula_36, che equivale a formula_37.\nDalla legge di Coulomb segue che una carica formula_38 posta in formula_39 genera un campo elettrostatico che in un punto qualsiasi formula_26 \u00e8 definito dalla seguente espressione:\ndove formula_42 \u00e8 la costante dielettrica nel vuoto."}
{"id": "15819", "revid": "11", "url": "https://it.wikipedia.org/wiki?curid=15819", "title": "Cesare Marco Aurelio Antonino Augusto", "text": ""}
{"id": "15820", "revid": "11", "url": "https://it.wikipedia.org/wiki?curid=15820", "title": "Caesar Marcus Aurelius Antoninus Augustus", "text": ""}
{"id": "15821", "revid": "11", "url": "https://it.wikipedia.org/wiki?curid=15821", "title": "Marco Annio Catilio Severo", "text": ""}
{"id": "15822", "revid": "11", "url": "https://it.wikipedia.org/wiki?curid=15822", "title": "Marcus Annius Catilius Severus", "text": ""}
{"id": "15823", "revid": "11", "url": "https://it.wikipedia.org/wiki?curid=15823", "title": "Marco Annio Varo", "text": ""}
{"id": "15824", "revid": "11", "url": "https://it.wikipedia.org/wiki?curid=15824", "title": "Marcus Annius Varus", "text": ""}
{"id": "15825", "revid": "36426", "url": "https://it.wikipedia.org/wiki?curid=15825", "title": "Marco Aurelio Antonino", "text": ""}
{"id": "15826", "revid": "11", "url": "https://it.wikipedia.org/wiki?curid=15826", "title": "Marcus Aurelius Antoninus", "text": ""}
{"id": "15827", "revid": "1265762", "url": "https://it.wikipedia.org/wiki?curid=15827", "title": "Guerra fredda (1962-1991)", "text": "Di seguito vengono descritti gli avvenimenti della guerra fredda tra il 1962 e il 1991.\nIl \"pantano del Vietnam\".\nGli anni tra la Rivoluzione Cubana del 1959 e i trattati sul controllo degli armamenti degli anni settanta segnarono il crescente sforzo di Stati Uniti e Unione Sovietica, nel mantenere saldo il controllo sulle rispettive sfere di influenza.\nIl presidente Lyndon Johnson, nel 1965, sbarc\u00f2 22.000 soldati nella Repubblica Dominicana (operazione Power Pack) per impedire l'improbabile sorgere di un nuovo Fidel Castro. Sotto Leonid Bre\u017enev, le truppe degli alleati del Patto di Varsavia\u2014Unione Sovietica, Germania Est, Polonia, e Ungheria\u2014intervennero nel 1968 in Cecoslovacchia in accordo con la nuova dottrina sovietica del \"dovere internazionale\" delle nazioni socialiste di proteggere le conquiste del socialismo, ovunque venissero minacciate. Nello stesso anno Johnson invi\u00f2 575.000 soldati nel Vietnam del Sud per sorreggere il barcollante regime anticomunista e frenare l'influenza cinese nella regione.\nLa fede del pubblico statunitense nella \"luce alla fine del tunnel\" venne comunque infranta, il 30 gennaio 1968, quando il nemico, apparentemente sull'orlo del collasso, diede il via all'Offensiva del T\u00eat (che prendeva il nome dal T\u1ebft Nguy\u00ean \u00d0\u00e1n, la festa dell'anno nuovo lunare, che \u00e8 la principale festivit\u00e0 del Vietnam) nel Vietnam del Sud e, in misura minore, nell'offensiva post-T\u00eat del 1969. Anche se nessuna di queste offensive consegu\u00ec degli obiettivi militari, la sorprendente capacit\u00e0 di un nemico ritenuto ormai spacciato, di poter lanciare tali assalti, convinse molti statunitensi che la vittoria era impossibile.\nNixon venne eletto presidente e cominci\u00f2 la sua politica di lento disimpegno dalla guerra. Lo scopo era quello di rafforzare gradualmente l'esercito sudvietnamita, di modo che potesse combattere da solo la guerra contro il FLN e l'esercito nordvietnamita. Questa politica divenne la chiave di volta della cosiddetta \"Dottrina Nixon\". Applicata al Vietnam, la dottrina venne chiamata \"Vietnamizzazione\".\nLa moralit\u00e0 della condotta della guerra da parte statunitense continu\u00f2 ad essere oggetto di discussione durante la Presidenza Nixon. Nel 1969, venne alla luce che il Tenente William Calley, un comandante di plotone in Vietnam, aveva guidato il massacro di civili inermi (compresi dei neonati) a My Lai, un anno prima. Il massacro venne fermato solo quando l'equipaggio di un elicottero individu\u00f2 la carneficina e intervenne per impedire ai propri commilitoni di uccidere altri civili. Anche se molti furono sconvolti dalla carneficina all'ingrosso di My Lai, a Calley venne comminata una sentenza leggera, dopo il suo processo davanti alla corte marziale nel 1970, e in seguito venne perdonato dal presidente Nixon.\nA parte questo massacro, milioni di vietnamiti morirono come conseguenza della Guerra del Vietnam. La pi\u00f9 bassa stima delle perdite, basata sulle dichiarazioni ora abbandonate dei nordvietnamiti, \u00e8 di circa 1,5 milioni di vietnamiti uccisi. Il 3 aprile 1995 il Vietnam ha pubblicato delle cifre che parlano di un milione di combattenti e quattro milioni di civili uccisi durante la guerra. La veridicit\u00e0 di queste cifre non \u00e8 mai stata contestata. Le perdite USA tra i soldati ammontarono a 58.000 uomini.\nLe perdite inflitte dai Khmer rossi appoggiati dagli USA furono ancora pi\u00f9 alte. Anche se aderivano a una forma distorta di Maoismo, i Khmer Rossi erano anti-sovietici. Nel 1970, Nixon ordin\u00f2 un'incursione militare in Cambogia allo scopo di distruggere i santuari dei Viet Cong ai confini con il Vietnam del Sud. Molti pensano che i Khmer Rossi non sarebbero arrivati al potere e ucciso cos\u00ec tanti loro connazionali (da 900.000 a 2 milioni) senza la destabilizzazione provocata dalla guerra, in particolare dalle campagne di bombardamento per \"ripulire i santuari\" in Cambogia.\nLe sfide della \"Distensione\".\nSALT I e SALT II.\nNel 1972-1973 le superpotenze cercarono l'aiuto reciproco. Dopo un viaggio a sorpresa in Cina, il presidente Richard Nixon firm\u00f2 il trattato SALT I con Leonid Bre\u017enev, per limitare lo sviluppo delle armi strategiche.\nLa \"distensione\" ebbe effetti benefici sia sull'economia, sia sulle strategie di entrambe le superpotenze. Il controllo degli armamenti permise a USA e URSS di rallentare lo spiraleggiante incremento dei loro enormi bilanci per la difesa. In precedenza, l'amministrazione Johnson fall\u00ec nello sconfiggere le forze comuniste. Il deficit causato dalle spese per sostenere lo sforzo bellico indebol\u00ec l'economia statunitense per gli anni a venire, contribuendo a un decennio di \"stagflazione\". Nel frattempo, Bre\u017enev non riusciva a fermare i sanguinosi scontri tra truppe sovietiche e cinesi lungo il confine delle due nazioni, ne a incoraggiare l'economia sovietica in declino, in parte a causa delle pesanti spese militari. Le due superpotenze decisero anche di rispettare i nuovi stati emergenti in Africa e Asia.\nMa la \"distensione\" soffri delle insorgenze in Medio Oriente e Africa, specialmente in quella meridionale e orientale. Le due nazioni continuarono a competere l'un l'altra per la loro influenza nel terzo mondo ricco di risorse, soprattutto in Cile.\nMentre i cittadini statunitensi credevano alle pretese della propaganda, secondo cui la Guerra Fredda era una lotta del \"mondo libero\" contro il totalitarismo, gli Stati Uniti continuarono, come avevano fatto negli anni cinquanta, a prendere di mira e diffamare dei governi eletti tramite libere elezioni, come il Cile del presidente socialista Salvador Allende, che venne spodestato nel 1973, da un colpo di Stato ideato dalla CIA.\nIl presidente Jimmy Carter, ad ogni modo, cerc\u00f2 di andare oltre questi inconvenienti per la pace e di porre un'altra limitazione alla corsa agli armamenti con l'accordo SALT II del 1979, ma questo sforzo venne tagliato da tre sorprendenti sviluppi: la rivoluzione islamica in Iran, la rivoluzione in Nicaragua e l'intervento sovietico in Afghanistan.\nL'assalto politico alla \"Distensione\" negli Stati Uniti.\nGli anni settanta inflissero colpi devastanti alla confidenza statunitense tipica degli anni cinquanta e dei primi anni sessanta. La Guerra del Vietnam e lo Scandalo Watergate mandarono in frantumi la fiducia nella presidenza. Le frustrazioni internazionali, compresa la caduta del Vietnam del Sud nel 1975, la crisi degli ostaggi in Iran nel 1979, l'invasione sovietica dell'Afghanistan, la crescita del terrorismo internazionale, e l'accelerazione della corsa agli armamenti, sollevarono timori sulla capacita statunitense di controllare le questioni internazionale. Crisi energetica, disoccupazione e inflazione (derisa come \"stagflazione\") sollevarono questioni fondamentali sul futuro della prosperit\u00e0 statunitense.\nNello stesso periodo, l'Unione Sovietica increment\u00f2 i suoi standard di vita, raddoppiando i salari urbani e aumentando del 75% quelli rurali, costruendo milioni di appartamenti monofamiliari e producendo grandi quantitativi di beni di consumo ed elettrodomestici. La produzione industriale sovietica crebbe del 75%, e l'URSS divenne il primo produttore mondiale di petrolio e acciaio.\nAnche all'estero, il corso della storia sembrava volgersi in favore dell'Unione Sovietica. Mentre gli Stati Uniti erano impantanati nella recessione e in Vietnam, i governi filo-sovietici stavano compiendo grandi sforzi, specialmente nel terzo mondo. Il Vietnam aveva sconfitto gli USA, divenendo uno stato unito e indipendente. Altri governi comunisti e insurrezioni filo-sovietiche si diffondevano rapidamente attraverso Africa, Sud-est Asiatico e America latina. L'URSS impegnato nella Dottrina Brezhnev, invi\u00f2 truppe in Afghanistan, su richiesta del locale governo comunista. L'invasione afghana del 1979 segn\u00f2 il primo episodio in cui l'Unione Sovietica invi\u00f2 truppe al di fuori delle nazioni del Patto di Varsavia, fin dalla costituzione della controparte orientale della NATO.\nReagendo a una svolta non favorevole agli Stati Uniti, un gruppo di accademici, giornalisti e politici statunitensi, etichettati da molti come \"neoconservatori\", in quanto molti di loro erano ancora Democratici, si ribell\u00f2 alla svolta a sinistra del Partito Democratico sui temi della difesa negli anni '70, soprattutto dopo la candidatura di George McGovern nel 1972, lamentando il declino geo-politico e accusando i Democratici Liberali. Molti si raggrupparono attorno al Senatore Henry \"Scoop\" Jackson, un Democratico, ma in seguito si allinearono con Ronald Reagan e i Repubblicani, che promisero di affrontare gli assalti dell'espansionismo sovietico.\nIl loro obiettivo principale erano le vecchie politiche del \"contenimento\" del comunismo (piuttosto che dell'\"arretramento\"), radicate nella politica estera statunitense, e specialmente la \"distensione\" con l'Unione Sovietica, con i suoi obiettivi di pace attraverso negoziati, diplomazia e controllo degli armamenti.\nGuidati da Norman Podhoretz, questi \"neoconservatori\" usarono accuse di \"appeasement\", alludendo all'atteggiamento di Neville Chamberlain a Monaco alla fine degli anni trenta, per attaccare l'ortodossia della politica estera nella Guerra Fredda. Essi paragonarono i negoziati con nemici relativamente deboli degli USA al placare il \"male\". Questi circoli sempre pi\u00f9 influenti attaccarono la \"Distensione\", e supportarono l'intervento unilaterale statunitense nel terzo mondo per frenare quei governi i cui fini non coincidevano con quelli degli Stati Uniti. Prima dell'elezione di Reagan, i neoconservatori cercarono di bloccare i sentimenti avversi alla guerra causati dalla sconfitta in Vietnam e dalle pesanti perdite che la guerra nel sud-est asiatico indusse.\nDurante gli anni '70 Jeane Kirkpatrick, un eminente politologa, e in seguito ambasciatrice statunitense alle Nazioni Unite, durante la presidenza Reagan, una posizione che tenne per quattro anni, critic\u00f2 sempre pi\u00f9 il Partito Democratico, del quale fu membro fino alla candidatura del \"pacifista\" George McGovern. La Kirkpatrick si convert\u00ec alle idee neoconservatrici di accademici un tempo liberal Democratici.\nSullo sfondo dell'inflazione e della \"debolezza\" statunitense all'estero, Ronald Reagan, ex governatore della California, ricevette la candidatura Repubblicana nel 1980 e vinse le elezioni, battendo Jimmy Carter. i \"falchi\" videro la sua vittoria come un mandato elettorale per l'intensificazione della Guerra Fredda.\nReagan promise una fine alla direzione presa dalla politica estera statunitense del dopo-Vietnam e dopo-\"crisi degli ostaggi in Iran\", e avvi\u00f2 una politica di ripristino della potenza militare statunitense. Reagan promise anche la fine del \"big government\" e di ripristinare la salute economica con un esperimento conosciuto come \"supply-side economics\". Comunque tutti questi obiettivi non erano riconciliabili attraverso una politica economica coerente.\nReagan e il pericoloso aumento delle tensioni.\nCon la promessa di Reagan di ripristinare la potenza militare della nazione, gli anni della sua amministrazione videro un massiccio incremento delle spese militari, che ammontarono a 1.600 miliardi di dollari in cinque anni. Combinando queste spese con i massicci tagli alle tasse, gli USA pagarono un alto prezzo per la loro politica di difesa. Il deficit enorme causato dalla necessit\u00e0 di pagare il bilancio gonfiato della difesa, indusse alti livelli di prestito governativo, che risultarono in maggiori tassi di interesse e in un dollaro sopravvalutato, che a loro volta provocarono uno sbilancio commerciale molto sfavorevole e la depressione del settore dell'acciaio e di quello automobilistico. Comunque, l'Unione Sovietica pag\u00f2 un prezzo ancor pi\u00f9 alto a causa dell'impegno di Reagan nella Guerra Fredda.\nPreoccupati dal dispiegamento sovietico dei missili nucleari SS-20 (cominciato nel 1977), gli alleati della NATO nel 1979 concordarono nell'invitare l'URSS a continui Colloqui per la Limitazione delle Armi Strategiche per restringere il numero di missili nucleari da impiegare su obiettivi bellici, minacciando di schierare qualcosa come 500 missili cruise e \"Pershing II\" nella Germania Ovest e nei Paesi Bassi in caso i negoziati non avessero avuto successo. Dopo l'Invasione sovietica dell'Afghanistan, nel 1979, seguita dall'elezione di Reagan nel 1980, i negoziati avviati a Ginevra (30 novembre 1981) erano destinati al fallimento. Nelle nazioni in questione, il progettato schieramento dei \"Pershing II\" incontr\u00f2 una intensa opposizione da parte dell'opinione pubblica, in un dibattito lacerante, dove i sostenitori erano spesso ritratti come lacch\u00e8 della guerrafondaia amministrazione Reagan, che metteva a rischio il territorio e la popolazione europea - e gli oppositori come lacch\u00e8 del sistema totalitario sovietico. I \"Pershing II\" vennero schierati in Europa a partire dal gennaio 1984. Vennero comunque ritirati presto, gi\u00e0 a partire dall'ottobre 1988. Conseguenza del clima di tensione tra le due superpotenze fu il lancio dell'operazione RJaN da parte dell'Unione Sovietica: la pi\u00f9 grande operazione di spionaggio e monitoraggio del nemico mai messa in piedi dal Cremlino.\nIl movimento neoconservatore ebbe una forte influenza sulle avventure della politica estera di Reagan - in particolar modo la Dottrina Kirkpatrick. Jeane Kirkpatrick, conosciuta per la sua presa di posizione anticomunista e per la sua tolleranza delle dittature di destra, sostenne che le rivoluzioni sociali del terzo mondo, che favorivano i poveri, i nullatenenti o le sottoclassi erano illegittime, e quindi sostenne che rovesciare i governi di sinistra (come quello democraticamente eletto di Salvador Allende in Cile) sostituendoli con dittature di destra, era accettabile ed essenziale. In base a questa dottrina, l'amministrazione Reagan appoggi\u00f2 attivamente le dittature di Augusto Pinochet, Ferdinand Marcos e il regime razzista dell'apartheid in Sudafrica.\nL'amministrazione Reagan si impegn\u00f2 a bloccare l'avanzata del socialismo nel terzo mondo. Reagan, comunque, non si avventur\u00f2 in protratti interventi a lungo termine come la Guerra del Vietnam. Favor\u00ec invece campagne rapide per attaccare o rovesciare governi di sinistra, che innalzarono un senso di trionfalismo militare post-Vietnam tra gli statunitensi, come negli attacchi a Grenada e Libia, il disastroso intervento nella guerra civile libanese, e l'armamento delle milizie di destra in America centrale, che cercavano di rovesciare governi di sinistra come quello sandinista.\nNel 1985 Reagan autorizz\u00f2 la vendita di armi in Iran in un tentativo senza successo di liberare ostaggi statunitensi in Libano; sostenne sempre di non sapere che i suoi subordinati stavano dirottando illegalmente i proventi agli squadroni della morte, di destra, in America centrale.\nL'11 ottobre 1986 Reagan e Gorba\u010d\u00ebv si incontrarono a Reykjav\u00edk, Islanda, nel tentativo di continuare le discussioni per ridurre i rispettivi arsenali di missili a medio raggio in Europa. I colloqui si conclusero con un fallimento.\nIl collasso dell'Unione Sovietica.\nPer di pi\u00f9, la presa di posizione ostile dell'amministrazione Reagan verso l'Unione Sovietica, il cosiddetto \"impero del male\" (nonostante cambiamenti significativi rispetto all'epoca stalinista), avrebbe contribuito al periodo di maggior tensione tra le due superpotenze dalla crisi dei missili di Cuba nei primi anni sessanta e prima dell'ascesa di Michail Gorba\u010d\u00ebv in Unione Sovietica.\nMa mentre i sovietici si godevano le conquiste ottenute in sud est asiatico, America latina e Africa, prima della presidenza Reagan, la loro economia era impantanata in gravi problemi strutturali. Le riforme si bloccarono tra il 1964 e il 1982 e la scarsit\u00e0 di approvvigionamenti era notoria.\nMa il cambio generazionale degli anni ottanta, sotto Michail Gorba\u010d\u00ebv diede nuovo impulso alle riforme. Alcuni hanno argomentato che le pressioni dovute all'incremento nelle spese statunitensi per la difesa diedero all'URSS una spinta addizionale per le riforme.\nMentre fu Carter che pose ufficialmente fine alla politica della \"Distensione\", a seguito dell'intervento sovietico in Afghanistan, gli anni di Reagan segnarono un nuovo picco nelle tensioni tra le due superpotenze nucleari, che probabilmente affaticarono l'economia sovietica al punto di disfarne l'unione. Da molto prima della Guerra Fredda esistevano disparit\u00e0 nella capacit\u00e0 produttiva, nei livelli di sviluppo e nella forza geopolitica tra Est e Ovest. L'\"Est\", per molti aspetti, era stato pi\u00f9 arretrato dell'\"Ovest\" per secoli. Come conseguenza, ribattere all'accumulo militare occidentale durante la Guerra Fredda pose un pesante fardello sulle spalle dell'economia sovietica. L'Unione Sovietica ne sub\u00ec le conseguenze anche nella corsa agli armamenti, dovendo dedicare una parte percentualmente pi\u00f9 ampia della sua economia alle spese militari, per bilancare quelle occidentali. Specialmente di fronte ai discorsi dell'amministrazione Reagan sul sistema di difesa missilistica noto come \"star wars\", i sovietici dovettero accettare sempre pi\u00f9 gli avvertimenti statunitensi che la corsa agli armamenti erano una gara che non potevano vincere.\nIl risultato in Unione Sovietica fu un doppio salto mortale per la ristrutturazione economica (\"perestrojka\") e di una democratizzazione interna (\"glasnost\"'). Ma queste innovazioni, invece di sostenere l'Unione Sovietica, ne causarono la frantumazione nelle quindici repubbliche costituenti, mettendo la parola fine alla Guerra Fredda. Oggi, pi\u00f9 di met\u00e0 della popolazione dell'ex Unione Sovietica \u00e8 impoverita, in una nazione dove la povert\u00e0 era sostanzialmente sconosciuta; le aspettative di vita si sono drasticamente ridotte; e il Prodotto Interno Lordo si \u00e8 dimezzato. I \"falchi\" reaganiani si godettero il \"trionfalismo\" del dopo-Guerra Fredda, i concetti di \"fine della storia\" e di \"nuovo ordine mondiale\" basato su una democrazia liberale di stampo statunitense, mentre la popolazione \"liberata\" dell'ex URSS annaspava nella miseria.\nIl mondo del \"dopo guerra fredda\".\nLa reazione al collasso dell'Unione Sovietica port\u00f2 alcuni a parlare di un \"secolo breve\", delimitato dalla rivoluzione russa del 1917 e dal collasso sovietico del 1991.\nAlcuni hanno argomentato che nel ruolo di \"poliziotti del mondo\", gli Stati Uniti sono rimasti soli a riempire il ruolo delle potenze coloniali del XIX secolo, sventando instabilit\u00e0 o minacce ai loro interessi geopolitici, ovunque queste sorgessero, un po' come fece la Gran Bretagna quando stava costruendo il suo Impero, formale e informale, durante l'era Vittoriana.\nL'eminente sociologo Immanuel Wallerstein esprime una visione meno trionfalistica, sostenendo che la fine della Guerra Fredda \u00e8 il preludio della rottura dell'egemonia statunitense. In un recente saggio, \"\"Pax Americana\" is Over\", Wallerstein sostiene che \u00abIl collasso del comunismo in effetti signific\u00f2 il collasso del liberalismo, rimuovendo la sola giustificazione ideologica dietro all'egemonia statunitense, una giustificazione tacitamente supportata dall'apparente avversario ideologico del liberalismo\u00bb."}
{"id": "15829", "revid": "174925", "url": "https://it.wikipedia.org/wiki?curid=15829", "title": "Jazz", "text": "Il jazz \u00e8 un genere musicale nato agli inizi del XX secolo come evoluzione di forme musicali gi\u00e0 utilizzate dagli schiavi afroamericani. Inizialmente aveva la forma di \"canzoni di lavoro\" nelle piantagioni e durante la costruzione di ferrovie e strade negli Stati Uniti e serviva a ritmare e coordinare i movimenti (il ritmo era \"binario\"). I primi musicisti suonavano musica \"a orecchio\" e le orchestre pionieristiche a New Orleans erano chiamate \"ragtime bands\".\nApporto notevole, a una prima evoluzione strumentale del jazz, fu dato dagli emigrati italiani di New Orleans che appunto aggiunsero altri strumenti musicali provenienti dalla tradizione italiana delle bande di paese: infatti tra i migliori musicisti di jazz figurano afroamericani poi affiancati da italoamericani, come Nick La Rocca che formarono la Original Dixieland Jazz Band ossia la banda che diffuse il jazz negli U.S.A. producendo molti dischi.\nIl jazz arriver\u00e0 a Chicago con Louis Armstrong e poi in Europa dove avr\u00e0 un successo grandissimo. Con gli anni andr\u00e0 modificandosi e diventer\u00e0 anche una musica commerciale con lo \"swing\" fino a riprendere le tradizioni della cultura afroamericana delle prime jazz band col \"bebop\".\nNel jazz ci sono due forme principali: il blues, in 12 battute (3 frasi musicali), e la canzone, in 32 battute. Inizialmente l'essenza dell'improvvisazione era nella linea melodica, ci\u00f2 \u00e8 dovuto al fatto che il mezzo jazz prototipico (originale) \u00e8 il gruppo di ottoni, in cui, dato che ogni suonatore pu\u00f2 produrre una sola nota alla volta, gli assoli sono necessariamente melodici. Gli strumenti armonici di accompagnamento (pianoforte, chitarra, contrabbasso) vennero introdotti dopo.\nSin dai primi tempi il jazz ha incorporato nel suo linguaggio i generi della musica popolare, del ragtime, del blues, della musica leggera e infine della musica colta, soprattutto statunitense. In tempi pi\u00f9 recenti il jazz si \u00e8 anche mescolato con tutti i generi musicali moderni anche non statunitensi, come il samba, la musica caraibica e il rock.\nIl jazz si \u00e8 trasformato nel corso del ventesimo secolo evolvendosi in una grande variet\u00e0 di stili e sottogeneri: dal dixieland di New Orleans dei primi anni, allo swing, delle big bands negli anni trenta e quaranta, dal bebop della seconda met\u00e0 degli anni quaranta, al cool jazz e all'hard bop degli anni cinquanta, dal free jazz degli anni sessanta alla fusion degli anni settanta, fino alle contaminazioni con il funk e l'hip hop dei decenni successivi. L'uso di queste etichette non \u00e8 stato poi molto gradito da tanti musicisti (jazzisti) che preferiscono definire la loro musica semplicemente come jazz. Dopo gli anni settanta il jazz \u00e8 entrato a pieno diritto nella cosiddetta musica colta, entrando quindi nei corsi tenuti nelle scuole musicali e nei conservatori.\nCaratteristiche.\nIl jazz si \u00e8 sviluppato agli inizi del XX secolo a New Orleans. Nella citt\u00e0 erano presenti varie culture e la maggior parte della popolazione apparteneva ai bassi ceti sociali. A New Orleans, quasi certamente attorno agli anni 1910, venne pronunciata per la prima volta la parola \"jazz\", originata da un vocabolo appartenente alla cultura tradizionale francese dal significato legato all'animazione, alla gioia di vivere. Altre fonti vorrebbero che la parola sia stata originata da un termine di origine africana con riferimenti alla sessualit\u00e0. La citt\u00e0 aveva subito prima una dominazione francese e poi spagnola; era diventata parte degli Stati Uniti con il \"Louisiana Purchase\" del 1803. Il jazz si afferm\u00f2 subito come sintesi tra numerose culture musicali, europee (musica per banda militare) e africane (percussione, ritmo).\nI principali elementi del jazz sono due: ritmo e improvvisazione. \nDal punto di vista tecnico il jazz moderno \u00e8 caratterizzato dall'uso estensivo dell'improvvisazione, di blue note, di poliritmia e di progressione armonica usate in modo diverso rispetto alla musica classica. Il ritmo, elastico e a volte scandito in maniera ineguale, ad esempio nello swing, ha sempre rivestito grande importanza in quasi tutte le forme di jazz, e talvolta ha generato il jazz sinfonico.\nSin dagli inizi l'interpretazione ha valorizzato l'espressivit\u00e0 ed il virtuosismo strumentale. Parte del jazz degli albori era basato su combinazioni di elementi musicali africani, articolata cio\u00e8 su scale pentatoniche, con caratteristiche \"blue notes\", mescolate ad armonie derivate dalla musica \"colta\" europea con un notevole uso di ritmi sincopati e poliritmi.\nL'improvvisazione, partendo dalla semplice variazione sul tema iniziale, ha assunto sempre maggiore importanza. Nel free jazz, che ebbe il suo \"periodo d'oro\" negli anni Sessanta-settanta, il tema poteva anche scomparire in esperimenti che venivano chiamati \"improvvisazione totale collettiva\".\nLa formazione jazzistica moderna tipica \u00e8 costituita da un gruppo musicale di dimensioni limitate. La combinazione pi\u00f9 frequente \u00e8 il quartetto, quasi invariabilmente costituito da una sezione ritmica composta da batteria, basso o contrabbasso, pianoforte e da uno strumento solista, generalmente un sassofono o una tromba.\nNell'ambito della piccola formazione sono possibili e frequenti una gran variet\u00e0 di cambiamenti. Per quello che riguarda la consistenza numerica, si trovano esempi di performance solistiche (spesso, ma non sempre, si tratta di pianoforte solo) fino ad arrivare al nonetto, formazione che comincia gi\u00e0 ad assumere caratteristiche orchestrali. Si hanno anche svariatissime combinazioni per quello che riguarda la qualit\u00e0 degli strumenti coinvolti: si hanno esempi di jazz suonato solisticamente con la maggior parte degli strumenti orchestrali (perfino oboe e arpa) o folcloristici (ad esempio, la kora).\nLe formazioni jazzistiche orchestrali, che entrarono in crisi profonda alla fine degli anni trenta, sono oggi abbastanza rare, soprattutto a causa delle difficolt\u00e0 economiche e organizzative collegate alla gestione di un complesso che comprende molte decine di musicisti.\nPer lungo tempo il territorio privilegiato dai musicisti afroamericani fu gli Stati Uniti d'America. Il jazz \u00e8 oggi suonato, composto e ascoltato in tutto il mondo come una nuova musica colta: se questo \u00e8 vero soprattutto nel mondo occidentale, \u00e8 anche vero che le esplorazioni delle radici musicali africane che molti jazzisti intrapresero a partire dagli anni sessanta e i contatti tra culture e stili musicali caratteristici dell'ultima parte del XX secolo, hanno contribuito a creare molti tipi di jazz, che vanno dalla tradizionale performance per piccolo \"ensemble\", derivato dalle esperienze boppistiche e post-boppistiche, alla creazione di sonorit\u00e0 insolite che nascono dalla ibridazione di diverse tradizioni strumentali e musicali fino ad arrivare a dissolversi nel genere chiamato world music (e in questo caso non si parla pi\u00f9 di jazz).\nUn fenomeno simile ha recentemente conferito la categoria di genere colto anche a parte della musica brasiliana e argentina (Ant\u00f4nio Carlos Jobim, Astor Piazzolla e altri), che fra l'altro si \u00e8 apparentata con il jazz, anche per l'opera svolta da Stan Getz ed altri in conseguenza della quale molti standard jazz utilizzano modelli brasiliani e argentini.\nStoria.\nLa storia del jazz fa registrare una carenza di documentazione e riferimenti per quanto riguarda le sue origini. Le prime fonti sono orali e riguardano gli inizi del XX secolo a New Orleans.\nAnni dieci (Inizio del Jazz).\nLa musica che originariamente sarebbe stata chiamata, con termine di origine incerta \"jazz,\" nasce quasi certamente a New Orleans all'inizio del XX secolo. Il musicista cui \u00e8 attribuito il titolo di \"padre del jazz\", Buddy Bolden, \u00e8 attivo a New Orleans nel 1904. Nel \"1906\" il pianista Jelly Roll Morton compose il brano \"King Porter Stomp\", che fu uno dei primi brani jazz a godere di vasta notoriet\u00e0, e negli anni seguenti a New Orleans furono attive molte formazioni jazz: tra le pi\u00f9 importanti, quella capeggiata dal cornettista Joe \"King\" Oliver. La parola \"jazz\" venne stampata da un quotidiano, per la prima volta, nel 1913.\nGrande notoriet\u00e0 ebbe la Original Dixieland Jass Band (O.D.J.B.), composta da soli bianchi e diretta dal cornettista, di origini italiane, Nick La Rocca. Dopo il debutto a Chicago il 3 marzo 1916, il 26 febbraio 1917, la O.D.J.B. registr\u00f2 per la prima volta un brano jazz \"Livery Stable Blues\". Per questo alla O.D.J.B. venne attribuito il titolo di \"inventori del jazz\".\nAnni venti.\nTra il 1910 e il 1920 molti musicisti di New Orleans, spinti dai maggiori guadagni che venivano offerti al nord e seguendo il flusso della migrazione interna che portava la popolazione a spostarsi verso i grandi centri industriali arrivarono a Chicago (King Oliver, Jelly Roll Morton e Louis Armstrong per citarne solo alcuni) e qui si cre\u00f2 una scuola che form\u00f2 molti protagonisti soprattutto bianchi, tra i quali Bix Beiderbecke, Frank Trumbauer, Pee Wee Russell.\nIl jazz divenne sempre pi\u00f9 popolare affermandosi anche come musica da ballo e nei locali notturni. Molti protagonisti, tra cui il sassofonista Sidney Bechet fecero tourn\u00e9e in Europa. Nelle orchestre aument\u00f2 l'importanza del solista capace di improvvisare, tra i primi Louis Armstrong. Armstrong era stato seconda cornetta nella \"Creole Jazz Band\" di King Oliver e divenne famoso anche grazie alle registrazioni con i suoi gruppi, gli Hot Five e gli Hot Seven nel 1925. Louis Armstrong sar\u00e0 uno degli esponenti principali del Jazz.\nNacquero le prime grandi orchestre, le big band come quelle di Fletcher Henderson, di Paul Whiteman (il primo esecutore della Rapsodia in blu di George Gershwin) e di Duke Ellington. New York divenne in breve, dopo Chicago, una delle capitali del jazz, determinando l'inizio dell'et\u00e0 del jazz.\nAnni trenta.\nA seguito della crisi di borsa dell'ottobre 1929 l'intrattenimento musicale negli Stati Uniti d'America sub\u00ec un drammatico azzeramento e negli anni immediatamente successivi, passati alla storia come \"la Grande depressione\", pochi musicisti riuscirono a sopravvivere con la loro musica. I migliori iniziarono fortunate esibizioni in Europa; gli altri fecero fatica a sbarcare il lunario. La rinascita musicale, e con essa totale, dell'America \u00e8 legata all'intuizione di un giovane musicista di origine ebrea, Benny Goodman. Questi mise a punto un'originale formula musicale utilizzando un tempo costante, rendendo perci\u00f2 \"ballabile\" il nuovo stile, e un'accelerazione progressiva nei toni, nei timbri, nei contrappunti. La musica che ne deriv\u00f2 prese il nome di \"swing\", come il giro di mazza del giocatore di baseball. Ogni brano comincia con tranquillit\u00e0 per scatenarsi progressivamente, mantenendo per\u00f2 rigorosamente lo stesso ritmo. Per rendere ancora pi\u00f9 gradito ai ballerini il nuovo stile, Goodman utilizz\u00f2 una grande orchestra, con una ricca sezione di strumenti a fiato e una sezione ritmica. La formazione tipo dell'orchestra swing comprendeva tre o quattro trombe, tre tromboni, cinque sassofoni tra cui due contralti, due tenori e un baritono. La sezione ritmica comprendeva una chitarra, un contrabbasso, un pianoforte e la batteria. A questa formazione si aggiungeva lo strumento del leader, nel caso di Goodman il clarinetto.\nLe orchestre jazz diventarono il principale veicolo di diffusione del jazz. In questo periodo assunsero ai primi posti delle classifiche musicali le orchestre di Benny Goodman (che assunse Fletcher Henderson come arrangiatore), Duke Ellington, Cab Calloway, Woody Herman, Count Basie, Chick Webb (che aveva come cantante Ella Fitzgerald), Artie Shaw, Glenn Miller, lanciando nuovi balli quali il \"jitterbug\" e lo swing.\nNew York assurse ad un ruolo di preminenza sulla scena jazzistica, prima coi locali e le sale da ballo di Harlem (tra cui il famoso Cotton Club), poi coi club che fiorirono attorno al Greenwich Village, a Broadway e alla Cinquantaduesima strada, soprannominata \"Swing Street\" o \"la strada che non dorme mai\". Furono questi i palcoscenici che portarono al successo Billie Holiday, Art Tatum, Fats Waller, Coleman Hawkins, Lester Young. Lo stile che nacque in questi locali era rilassato e notturno, esemplificato dall'interpretazione di \"Body and Soul\" data in quegli anni da Hawkins, che fu anche uno degli strumentisti che resero il sax tenore la voce dominante del jazz.\nUno stile jazzistico pi\u00f9 rivolto al blues e con caratteristiche meno urbane di quello newyorkese veniva in quegli anni praticato dalle orchestre di Kansas City, luogo di fondazione dell'orchestra di Count Basie. In questa citt\u00e0 si formarono molti protagonisti degli anni che seguirono, fra i quai Art Tatum e Roy Eldridge.\nLa segregazione razziale, che era stata fino ad allora la regola nelle orchestre di jazz cos\u00ec come nei locali, inizi\u00f2 in quegli anni a perdere un po' della sua compattezza, grazie anche al coraggioso esempio di direttori d'orchestra come Goodman e Shaw che portarono in tourn\u00e9e gli artisti afroamericani Roy Eldridge e Billie Holiday.\nAnni quaranta e cinquanta.\nLe mutate condizioni economiche costrinsero alla chiusura la maggior parte delle grandi orchestre. Solo le maggiori sopravvissero: quelle di Duke Ellington, Count Basie, Woody Herman e Stan Kenton furono tra le pi\u00f9 longeve, prolungando la loro attivit\u00e0 anche negli anni 1960 e oltre. \nAttorno al 1945, si saluta la nascita di un nuovo stile, nato dalle jam session che si tenevano a tarda ora in due locali di Harlem, il \"Minton's Playhouse\" e il \"Monroe's\". Questo stile fu chiamato dapprima \"rebop\", poi \"bebop\" o semplicemente \"bop\", dal suono di una frase ricorrente nei brani tipici di questa nuova musica ed era praticato soprattutto da musicisti giovani, appena giunti sulla scena jazz di New York. Caratterizzato da armonie complesse e tempi velocissimi, il bebop fu tenuto a battesimo dal trombettista Dizzy Gillespie, che ne fu il pioniere assieme all'alto sassofonista Charlie Parker \u2013 detto \"Bird\" o \"Yardbird\". Il successo del nuovo genere, che richiamava un pubblico intellettuale (i \"bopper\" attirarono subito l'ammirazione di molti esponenti del movimento letterario \"beatnik\") e molto pi\u00f9 ristretto di quello delle big band, mise in luce altri protagonisti del periodo: il pianista e compositore Thelonious Monk e il suo amico (anch'egli pianista) Bud Powell, il batterista Kenny Clarke, i trombettisti Clifford Brown e Fats Navarro, i sassofonisti Sonny Rollins e Sonny Stitt, i batteristi Max Roach e Kenny Clarke. Il bebop fu molto criticato sia come movimento giovanile e fenomeno sociale, sia\u00a0\u2013per motivi diversi\u00a0\u2013 dal punto di vista musicale. La critica sociale verteva inizialmente sugli aspetti pi\u00f9 provocatori dell'atteggiamento e dello stile di vita dei \"bopper\" per focalizzarsi poi soprattutto sulla contiguit\u00e0 tra il mondo del jazz e la droga, che, agli inizi degli anni cinquanta, inizi\u00f2 a mietere vittime di alto profilo tra i jazzisti in generale e tra i \"bopper\" in particolare. Billie Holiday, Fats Navarro e Charlie Parker furono solo i pi\u00f9 famosi musicisti a trovare la morte a causa della loro dipendenza: molti altri, se non morirono, subirono le conseguenze di questo flagello. Sotto il profilo musicale, alcuni artisti della generazione precedente (che i \"bopper\" chiamavano \"mouldy figs\", \"fichi ammuffiti\") si distinsero come critici particolarmente severi: il pi\u00f9 famoso di questi fu senz'altro Louis Armstrong. Altri importanti esponenti della corrente del jazz classico tuttavia, seppero cogliere gli elementi d'interesse contenuti nel nuovo movimento: un nome fra tutti \u00e8 quello di Coleman Hawkins.\nLa fine degli anni quaranta e la prima met\u00e0 degli anni cinquanta videro una reazione agli aspetti pi\u00f9 estremi del movimento bebop, reazione che, dalle sue caratteristiche melodiche e rilassate, prese il nome di cool jazz. Iniziato a New York e nel Midwest dalle esperienze di Miles Davis e Gil Evans (dei quali si ricorda l'album \"Birth of the Cool\"), Lennie Tristano ed altri, il cool jazz fu il primo stile jazz a radicarsi in California. Molti dei suoi protagonisti furono bianchi: Gerry Mulligan e Chet Baker (che diedero vita ad un famoso quartetto), Lee Konitz, Dave Brubeck, i sassofonisti Stan Getz (che fu anche protagonista della fusione del jazz con la musica brasiliana) e Paul Desmond. L'afroamericano John Lewis elabor\u00f2 l'estetica cool creando un quartetto, il Modern Jazz Quartet, che fuse il jazz con elementi e sonorit\u00e0 derivanti dalla musica classica (soprattutto barocca) europea. Da queste esperienze prese il via un movimento, detto \"Third Stream\" che cercava di coniugare il jazz con altre esperienze provenienti dalla tradizione musicale colta: uno dei suoi maggiori esponenti fu Gunther Schuller.\nIl bebop negli anni cinquanta nel frattempo matur\u00f2, abbandonando parte delle sue caratteristiche pi\u00f9 sperimentali ed evolvendosi in un genere di pi\u00f9 facile ascolto che fu chiamato \"hard bop\", tra i cui protagonisti si ricordano Art Blakey, e i suoi Jazz Messengers, Horace Silver, Miles Davis e le sue classiche formazioni comprendenti John Coltrane, Red Garland, Paul Chambers, Philly Joe Jones, Cannonball Adderley. Gli anni cinquanta furono inoltre gli anni che videro nascere una giovane stella del Jazz quale Ray Charles, tutt'oggi considerato uno dei principali musicisti del Novecento, nonch\u00e9 uno dei pionieri della musica soul.\nLe esperienze di jazz orchestrale continuarono, anche se con difficolt\u00e0, con le orchestre di Count Basie, Duke Ellington, Woody Herman, Stan Kenton, e con le originali collaborazioni di Miles Davis e Gil Evans. Il contrabbassista Charles Mingus si segnal\u00f2 come personaggio di grande spicco alla testa di formazioni allargate (anche se non di organico propriamente orchestrale).\nAnni sessanta.\nNel corso di questo decennio il jazz affront\u00f2 numerose trasformazioni che finirono per frazionarlo in molteplici stili.\nLa corrente \"hard bop\" inizi\u00f2 a dividersi tra coloro che seguirono l'esperienza di Miles Davis e John Coltrane nel cosiddetto \"jazz modale\" (uno stile musicale meditativo e intellettuale, che vide la sua fondazione nella storica incisione di Davis nel 1959, \"Kind of Blue\") e quanti invece preferirono avvicinarsi al rhythm and blues praticando quello che alcuni chiamavano \"soul jazz\".\nLo stile modale visse il suo periodo pi\u00f9 fecondo a cavallo tra la fine degli anni cinquanta e la met\u00e0 degli anni sessanta, soprattutto con l'attivit\u00e0 del (secondo) quintetto di Miles Davis e del quartetto di John Coltrane, finendo col diventare un idioma consolidato della tradizione jazzistica.\nUna tendenza senz'altro pi\u00f9 radicale e controversa fu determinata dal contemporaneo avvento di uno stile che venne dapprima chiamata \"The New Thing\" (\"la cosa nuova\") e in seguito \"free jazz\". Fondato alla fine degli anni cinquanta da giovani musicisti quali Ornette Coleman e Cecil Taylor, il free jazz praticava una forma d'improvvisazione collettiva totale la cui conseguenza \u00e8 la totale frantumazione della maggior parte delle idee tradizionali di forma, armonia, melodia e ritmo. Oltre ad implicare una forte componente di critica politica e sociale, il free jazz incorporava anche una moltitudine di influenze musicali di provenienza Asiatica e Africana. Il free jazz attir\u00f2 l'attenzione di molti protagonisti (Charles Mingus, Steve Lacy, Sun Ra), reclut\u00f2 giovani brillanti (Archie Shepp, Albert Ayler, Pharoah Sanders) e ricevette aspre critiche da parte di alcuni dei nomi pi\u00f9 in vista (Davis e Gillespie tra gli altri) dando origine a polemiche che furono tra le pi\u00f9 violente che il jazz avesse mai conosciuto e che durarono decenni senza mai esaurirsi completamente, anche dopo che l'esperienza storica del free jazz pot\u00e9 dirsi conclusa: i critici pi\u00f9 accesi affermarono che il free jazz rimuoveva la distinzione tra chi sapeva suonare e chi no. Non v'\u00e8 comunque dubbio che il movimento free jazz mancasse quasi totalmente della componente popolare che per lungo tempo aveva costituito una delle due anime del jazz, e che fosse seguito quasi esclusivamente dalle \u00e9lite: questo, negli USA, ne decret\u00f2 anche un crescente insuccesso commerciale, che diveniva tanto pi\u00f9 evidente quanto pi\u00f9 si ingigantiva il successo di altri generi musicali contemporanei. Nel free jazz finirono per confluire alcuni esponenti della parte considerata pi\u00f9 \"colta\" del jazz: il pi\u00f9 in vista tra questi fu senz'altro John Coltrane, che si avvicin\u00f2 al movimento free jazz negli ultimi anni della sua vita. Il free jazz ebbe miglior fortuna in Europa, dove molti giovani musicisti lo adottarono come un veicolo che permetteva d'incorporare nel linguaggio jazzistico una variet\u00e0 di contesti musicali e culturali.\nUna diversa tendenza stilistica nacque dall'attenzione reciproca che alcuni musicisti jazz e le nuove leve della musica brasiliana si rivolgevano. Gi\u00e0 Jelly Roll Morton aveva definito il jazz come una musica che conteneva \"sfumature spagnole\" (\"spanish tinge\"). Questa definizione era stata onorata nel corso degli anni da diversi compositori (un nome per tutti: Duke Ellington). Negli anni 1950 alcuni musicisti, il cui pi\u00f9 famoso rappresentante era senz'altro Dizzy Gillespie, avevano coniugato col jazz temi stilistici tipici della musica cubana e latina in generale (\"Afro-Cuban bop\"). Questo stile si avvaleva dell'apporto e dell'influenza musicisti provenienti dall'America latina (Chano Pozo, Xavier Cugat, Tito Puente, Arturo Sandoval), nonch\u00e9 della strumentazione e delle forme tipiche della tradizione latina. Fu nel solco di questa tradizione che negli anni 1960 gli esponenti del movimento brasiliano detto Bossa Nova (Elizete Cardoso, Ant\u00f4nio Carlos Jobim, Vin\u00edcius de Moraes, Jo\u00e3o Gilberto, Luiz Bonf\u00e1, Chico Buarque de Hollanda) intrapresero varie collaborazioni con musicisti jazz come Stan Getz e Charlie Byrd, creando uno stile noto come \"jazz samba\". Il movimento fu lanciato da una serie di incisioni di Getz, le pi\u00f9 famose delle quali videro anche la partecipazione di Joao Gilberto e di sua moglie Astrud Gilberto in veste di cantante. Diversi brani divennero successi planetari (come ad esempio \"Garota de Ipanema\").\nNella seconda met\u00e0 degli anni sessanta, l'irruzione del fenomeno della musica di massa, che in gran parte s'imperniava sulle generazioni pi\u00f9 giovani e sulla loro musica d'elezione, il rock, mise in difficolt\u00e0, anche economica, la gran parte dei musicisti jazz. Quelli che non scelsero la critica radicale del free jazz e che non sparirono dalla scena dovettero cambiare stile. Alcuni scelsero di accentuare il carattere funky della loro musica fino ad apparentarla al funky e alla sempre pi\u00f9 popolare musica soul-dance. Una diversa tendenza cercava l'avvicinamento rock e all'elettronica, e port\u00f2 alla nascita del cosiddetto genere fusion. Molti critici ritengono che fra le prime incisioni fusion vi siano \"Hot Rats\" di Frank Zappa, il quale sembr\u00f2 avvicinarsi al jazz partendo dal rock con quest'album del 1969, ed il doppio album \"Bitches Brew\" di Miles Davis (1970). Seguirono poi numerosi protagonisti, con nomi quali quelli di Weather Report (un supergruppo comprendente alcuni ex musicisti di Miles Davis \u2013 Joseph Zawinul e Wayne Shorter \u2013 e la nascente stella del basso Jaco Pastorius), Herbie Hancock, il trombettista Freddie Hubbard. Molte di queste esperienze furono bollate dalla critica come commerciali (e alcune indubbiamente lo furono).\nDagli anni ottanta in poi.\nAlla fine degli anni settanta l'esperienza \"free and\" perse forza e pubblico e vide la sparizione o la defezione di molti dei suoi protagonisti, cos\u00ec come una forte riduzione numerica del pubblico degli appassionati. A questa tendenza reag\u00ec negli anni successivi al 1980 con particolare energia un gruppo di artisti che si richiamava al cosiddetto mainstream (stilisticamente riconducibile alle diverse correnti stilistiche emerse e praticate negli anni cinquanta-sessanta, a volte indicati anche con il nome \"straight-ahead\"). Tra di essi si mise in particolare evidenza il giovane Wynton Marsalis, che promosse con forza il tema del ritrovamento delle radici e delle forme originali della musica. Esempio moderno di Third Stream influenza \u00e8 la musica di Charles Mingus, Krzysztof Penderecki, Nikolaj Kapustin e altri.\nMentre molti musicisti della vecchia guardia continuavano a calcare le scene, gli anni tra il 1980 e l'inizio del XXI secolo videro emergere molti nuovi interessanti musicisti, anche nell'area europea che assunse una propria identit\u00e0 rispetto ai periodi precedenti, nel corso dei quali il jazz europeo era stato quasi sempre in una posizione di subalternit\u00e0 rispetto al modello statunitense.\nMusica popolare ma colta.\nLa musica Jazz \u00e8 uno dei fenomeni musicali pi\u00f9 importanti del XX secolo. Rappresenta un genere che, partendo da forme come lo spiritual, il blues e la musica bandistica ha incorporato via via altra musica nera (ad esempio il ragtime degli anni 1920) ed arriv\u00f2 ad uno standard poi usato come spunto per continue modifiche dei moduli armonici, melodici e ritmici.\nTutta la musica jazz \u00e8 stata definita \"colta\" perch\u00e9 \u00e8 risultante della conoscenza della musica classica, delle varie etnie musicali e di sviluppi armonici complessi, anche se questo non era ancora riscontrabile nel blues delle origini.\nUn passaggio di qualit\u00e0 pu\u00f2 attribuirsi a George Gershwin, musicista che fu ispirato da compositori come Claude Debussy e Maurice Ravel. Nella sua vastissima produzione vi sono numerose opere definite minori utilizzate come standard inesauribili. Lo stesso Debussy venne influenzato dal jazz, come in \"Golliwogg's Cakewalk\", brano posto alla fine del \"Children's Corner\", una delle sue pi\u00f9 celebri suite per pianoforte.\nSociologia del jazz.\nGi\u00e0 dagli anni Sessanta si \u00e8 cominciato ad analizzare questo fenomeno musicale sotto il profilo sociologico ancorch\u00e9 antropologico, analizzando il rapporto fra questa musica e la societ\u00e0, facendo riferimento a tutti i segmenti che tale musica incontrava nella sua diffusione (origini ed effetti sociali, ascolto, riproduzione, produzione discografica, comunicazione di massa, consumo giovanile). I primi tentativi sono stati realizzati non proprio da sociologi od antropologi bens\u00ec da due personaggi che, a modo loro, avevano competenze culturali per operare tali indagini. Primo fra tutti lo storico e docente inglese Eric J. Hobsbawm con il libro \"The Jazz Scene\" del 1961, e Amiri Baraka (Leroi Jones) con \"Blues people. Negro Music in White America\" del 1963, due libri basilari ed eccezionali tuttavia datati e relegati ad un periodo storico. Bisogner\u00e0 aspettare il Terzo Millennio per completare la parte temporale mancante, con il libro \"Una storia sociale del jazz\" dei sociologi Gildo De Stefano e dell'autorevole Zygmunt Bauman, per una ricerca di natura epistemologica del fenomeno musicale, partendo dalla societ\u00e0 schiavista fino al fenomeno peculiarmente baumiano del \"jazz liquido\", sondando non solo le condizioni di vita dei giovani del Nuovo Millennio e, quindi, delle forme del consumo dei prodotti musicali e dell'attivit\u00e0 ideologica e simbolica a questi collegata, bens\u00ec le condizioni di produzione, promozione, distribuzione, e di mercato.\n\"De Stefano chiude il suo saggio analizzando il pubblico (soprattutto giovanile) ed il consumo della musica jazz. Su questo aspetto devo affermare che la 'societ\u00e0 liquida' ha abbandonato il culto dei martiri ed eroi, e lo ha sostituito con l'ammirazione per le \"celebrit\u00e0\", che \u00e8 molto meno impegnativo. Le caratteristiche principali della celebrit\u00e0 sono la continua visibilit\u00e0 sui media, l'onnipresenza dell'immagine, la frequenza con cui viene pronunciato il nome della persona. Anche il jazzista rientra in questa categoria di persone note per la loro notoriet\u00e0. Se si prova ammirazione per un eroe o per un martire, religioso o civile, ci\u00f2 significa che si segue il suo pensiero, si professa la sua fede, si rientra in un gruppo di persone accomunate da un ideale. Essere fan di una celebrit\u00e0 provoca l'illusione di far parte di un gruppo sociale di persone accomunate da un'ammirazione per quel personaggio, sicuramente ci\u00f2 non richiede alcun impegno, ci si pu\u00f2 distaccare in qualunque momento, e rivolgere la propria ammirazione verso altri. E, naturalmente, si pu\u00f2 essere al contempo fan di pi\u00f9 celebrit\u00e0: certamente non ci sar\u00e0 nessuno a criticarvi\"\nGiornata internazionale del jazz.\nCelebrata per la prima volta nel 2012, il 30 aprile \u00e8, per l'UNESCO, la giornata internazionale del jazz. Citt\u00e0 grandi e piccole sia all'estero (da Parigi a New York) sia in Italia (da Roma a Torino e a Milano, da Forl\u00ec a Pozzuoli) programmano speciali eventi e concerti per l'occasione.\nIl 30 aprile del 2012, anche la RAI ader\u00ec all'iniziativa con una puntata speciale di Sostiene Bollani."}
{"id": "15830", "revid": "125743922", "url": "https://it.wikipedia.org/wiki?curid=15830", "title": "Massacro di My Lai", "text": "Il massacro di M\u1ef9 Lai, conosciuto anche come massacro di S\u01a1n M\u1ef9, fu un massacro di civili inermi che avvenne durante la guerra del Vietnam, quando i soldati statunitensi della Compagnia C, 1\u00ba Battaglione, 20\u00ba Reggimento, 11\u00aa Brigata della 23\u00aa Divisione di Fanteria dell'esercito statunitense, agli ordini del tenente William Calley, uccisero 504 civili inermi e disarmati, principalmente anziani, donne, bambini e neonati.\nSeymour Hersh pubblic\u00f2 un libro dopo i suoi colloqui con Ron Ridenhour.\nL'avvenimento.\nIl massacro avvenne il 16 marzo 1968 a My Lai, una delle quattro frazioni raggruppate nei pressi del villaggio di S\u01a1n M\u1ef9, sito nella provincia di Quang Ngai e a circa 840 chilometri a nord di Saigon. I soldati si abbandonarono anche alla tortura e allo stupro degli abitanti. Come fu poi riferito da un tenente dell'esercito sudvietnamita ai suoi superiori, fu la vendetta per uno scontro a fuoco con truppe Viet Cong che si erano mischiate ai civili.\nIl massacro fu fermato dall'equipaggio di un elicottero statunitense in ricognizione, che atterr\u00f2 frapponendosi tra i soldati americani e i superstiti vietnamiti. Il pilota e \"warrant officer\" Hugh Thompson Jr., affront\u00f2 i capi delle truppe americane e disse che avrebbe aperto il fuoco su di loro se non si fossero fermati. Mentre due membri dell'equipaggio dell'elicottero - Lawrence Colburn e Glenn Andreotta - puntavano le loro armi pesanti contro i soldati che avevano preso parte alle atrocit\u00e0, Thompson diresse l'evacuazione del villaggio. I membri dell'equipaggio furono accreditati di aver salvato almeno 11 vite. Trent'anni dopo, i tre furono premiati con la \"Soldiers Medal\", l'onorificenza pi\u00f9 alta dell'esercito statunitense per atti di coraggio che non coinvolgano il nemico.\nLe indagini e le inchieste giornalistiche.\nL'indagine iniziale su My Lai fu svolta dal comandante dell'11\u00aa Brigata, Col. Oran Henderson, su ordine dell'assistente comandante della Divisione Americal, BG Young. Sei mesi dopo, un giovane soldato dell'11\u00aa (la \"Brigata Macellai\") di nome Tom Glen, scrisse una lettera accusando la Divisione Americal (e altre intere unit\u00e0 dell'esercito statunitense, non singoli individui) di ordinaria brutalit\u00e0 nei confronti dei civili vietnamiti; la lettera era dettagliata, le accuse terrificanti, e il suo contenuto riecheggiava lamentele ricevute da altri soldati.\nColin Powell, all'epoca giovane Maggiore dell'Esercito, fu incaricato delle investigazioni sul massacro. Powell scrisse: \"A diretta refutazione di quanto ritratto, c'\u00e8 il fatto che le relazioni tra soldati americani e popolazione vietnamita sono eccellenti\". In seguito la confutazione di Powell sarebbe stata definita un atto di \"white-washing\" (candeggiatura) delle notizie del massacro, e la questione avrebbe continuato a restare nascosta. Nonostante queste gravi responsabilit\u00e0 Colin Powell diventer\u00e0, anni dopo, Consigliere per la Sicurezza Nazionale, e successivamente Segretario di Stato degli Stati Uniti.\nUn giornalista investigativo indipendente, Seymour Hersh, scopr\u00ec la storia di My Lai il 12 novembre 1969. Importanti testate come \"Life\" e \"Look\" rifiutarono per\u00f2 di pubblicare i risultati della sua inchiesta, che divennero di pubblico dominio solo quando Hersh riusc\u00ec a scrivere un articolo per la \"Associated Press\", col quale metteva in dubbio il numero reale dei morti e svelava l'accusa mossa dal tribunale militare nei confronti del sottotenente Calley di avere ucciso pi\u00f9 di cento vietnamiti. Il 20 novembre il quotidiano di Cleveland \"The Plain Dealer\" pubblic\u00f2 fotografie esplicite dei cadaveri delle persone uccise a My Lai e la storia fu ripubblicata su diverse testate come \"Time\", \"Life\" e \"Newsweek\". Il massacro di My Lai sarebbe passato sottaciuto se non fosse stato per un altro soldato che, indipendentemente da Glen, invi\u00f2 una lettera al suo rappresentante al Congresso.\nLe condanne.\nRon Ridenhour apprese di seconda mano degli eventi di My Lai, parlando con alcuni membri della compagnia Charlie. Egli si appell\u00f2 allora al Congresso, alla Casa Bianca e al Pentagono e ottenne che Calley fosse incriminato per omicidio nel settembre 1969, ma ci vollero altri due mesi prima che il pubblico americano apprendesse del massacro. Il 17 marzo 1970 l'esercito statunitense accus\u00f2 14 ufficiali di aver tenuto nascoste informazioni legate al massacro. Calley sostenne che stava eseguendo gli ordini del suo capitano, Ernest Medina. Medina neg\u00f2 di aver dato quegli ordini e fu assolto.\nNel 1971 il tenente William Calley fu dichiarato colpevole di omicidio premeditato per aver ordinato di sparare e fu condannato all'ergastolo, ma il giorno dopo la sua condanna Calley ricevette un atto di indulgenza da parte del Presidente Richard Nixon, che ordin\u00f2 di trasferirlo dalla prigione agli arresti domiciliari. Calley scont\u00f2 3 anni e mezzo di arresti domiciliari a Fort Benning, in Georgia, e poi fu dichiarato libero da un giudice federale.\nRiferimenti nella cinematografia.\nNel dicembre 2010 fu distribuito \"My Lai Four\" di Paolo Bertola, liberamente tratto dal libro sul rapporto della strage di My Lai, scritto dal Premio Pulitzer Seymour Hersh\nNel 2010 Oliver Stone annunci\u00f2 una produzione di circa 40 milioni di dollari per il film \"Pinkville\", nome in codice dell'operazione militare, ma non se ne fece niente, forse a causa dell'insuccesso del film di Paolo Bertola. \nLo stesso Stone aveva, in parte, gi\u00e0 trattato l'argomento nel suo capolavoro del 1986 \"Platoon\", in cui i soldati guidati dal sergente Barnes aggrediscono e minacciano gli abitanti di un villaggio innominato, prima di essere interrotti dall\u2019arrivo del sergente Elias, che si scaglia su Barnes; questo fatto, non analogo alla strage da cui prende ispirazione (a differenza di quest\u2019ultima, gli abitanti nel film possedevano delle munizioni e non ne vengono uccisi molti), provoca una vera e propria scissione tra i membri del plotone.\nSi fa riferimento al massacro di My Lai anche in Tigerland, un film del 2000 diretto da Joel Schumacher."}
{"id": "15831", "revid": "125445696", "url": "https://it.wikipedia.org/wiki?curid=15831", "title": "Amburgo", "text": "Amburgo (in tedesco \"Hamburg\", pronunciato [\u02c8ham\u02ccb\u028a\u0250\u032fk]; in basso-tedesco \"Hamborg\", pronunciato [\u02c8ha\u02d1mb\u0254\u02d0\u03c7]) \u00e8 una citt\u00e0 della Germania, posta sull'estuario del fiume Elba.\n\u00c8 la seconda citt\u00e0 pi\u00f9 popolosa della Germania, dopo la capitale Berlino, ed \u00e8 anche la citt\u00e0 non-capitale pi\u00f9 popolosa dell'Unione europea. Il suo porto \u00e8 il maggiore della Germania e il terzo \nnell'Unione europea. La citt\u00e0 ospita, inoltre, il Tribunale internazionale del diritto del mare.\nAmburgo, coerentemente con il suo passato anseatico, costituisce ancora oggi una citt\u00e0-Stato e si fregia ufficialmente del titolo di \"Freie und Hansestadt Hamburg\" (\"Citt\u00e0 libera e anseatica di Amburgo\").\nNel 2019 uno studio della societ\u00e0 di consulenza globale Mercer ha classificato Amburgo al diciannovesimo posto tra le 20 citt\u00e0 del mondo con la miglior qualit\u00e0 della vita.\nGeografia fisica.\nPosizione.\nAmburgo sorge sulle rive del fiume Elba (\"Elbe\" in tedesco) nel nordovest della Germania.\n\u00c8 una citt\u00e0-Stato (\"Stadtstaat\"), situata fra i L\u00e4nder della Bassa Sassonia (\"Niedersachsen\") e lo Schleswig-Holstein.\nAmburgo si trova nel punto in cui i fiumi Alster e Bille sfociano nell'Elba, che 110\u00a0km pi\u00f9 a nord-ovest sfocia a sua volta nel Mare del Nord. \u00c8 attraversata da una fitta rete di canali chiamati Fleete; il centro della citt\u00e0 circonda due laghi artificiali formati dall'Alster: il lago Binnenalster (la parte di fiume che si trovava dentro le antiche mura della citt\u00e0), e il lago Au\u00dfenalster (Alster esterno).\nIl porto naturale si estende per tutta la larghezza dell'Elba principalmente sulla riva meridionale che fronteggia i quartieri di St. Pauli e Altona.\nLe due rive del fiume sono collegate tramite ponti a est e tramite due tunnel.\nComuni confinanti.\nAmburgo confina con trenta comuni, di cui ventidue nello Schleswig-Holstein e otto nella Bassa Sassonia:\nStoria.\n\u00c8 citata anticamente dal geografo Claudio Tolomeo come \u00abTreva\u00bb.\n\"Amburgo\" deve il suo nome al primo edificio permanente nella zona, un castello costruito a protezione di un battistero, a sua volta costruito nell'810 su ordine dell'imperatore Carlo Magno. La fortificazione (\"Hammaburg\") sorgeva sul fondo di una palude fra l'Alster e l'Elba e fungeva da difesa contro le invasioni slave. Il nome del castello era Hammaburg, dove la parola \"burg\" ha il significato di castello. La parola \"Hamma\" rimane di origine incerta. L'alto tedesco antico include sia la parola hamma, \"angolo\", sia hamme, \"pascolo\". \"Angolo\" potrebbe riferirsi a una striscia di terra o a una curva del fiume. In ogni caso la lingua parlata al tempo nella zona potrebbe non essere stato il tedesco antico, dato che in seguito vi si parlava il dialetto basso sassone. Altre teorie sostengono che l'origine del nome del castello sia da individuarsi in un'ipotetica foresta di Hamma, o nel villaggio di Hamm, inglobato pi\u00f9 tardi nella citt\u00e0. La parola \"Hamm\" come nome di localit\u00e0 ricorre molto spesso in Germania, ma il suo significato \u00e8 altrettanto incerto. Potrebbe avere a che fare con \"heim\" e Amburgo potrebbe trovarsi nel territorio degli antichi Camavi. Comunque, una derivazione diretta dal termine \"heim\" (casa, citt\u00e0 d'origine) sembra essere troppo azzardata, dal momento che il nome fu attribuito alla citt\u00e0 dopo il castello. Un'altra teoria sostiene che il nome di Amburgo provenga dal termine \"ham\" che \u00e8 il termine in antico sassone per \"riva\".\nNell'anno 831 Ludovico il Pio crea la diocesi di Amburgo e nell'834 Amburgo fu designata sede di un vescovato, il cui vescovo, Sant'Oscar, divenne noto come l'Apostolo del Nord. Nell'845 una flotta di 600 navi vichinghe arriv\u00f2 ad Amburgo risalendo il corso dell'Elba e la distrusse. Al tempo la citt\u00e0 contava circa 500 abitanti. Due anni dopo Amburgo fu riunita con Brema nel vescovato di Amburgo-Brema.\nNel 983 la citt\u00e0 fu di nuovo distrutta da Mstivoj, re degli Abodriti. Nel 1030, fu data alle fiamme da re Mieszko II Lamberto di Polonia. Dopo le ulteriori invasioni del 1066 e del 1072 il vescovo si stabil\u00ec definitivamente a Brema.\nLa carta del 1189 di Federico I detto il Barbarossa garant\u00ec ad Amburgo lo stato di citt\u00e0 libera dell'Impero con l'esenzione dal pagamento delle tasse doganali, oltre al diritto di commerciare a sud dell'Elba fino alla foce. La veridicit\u00e0 di tale documento \u00e8 stata messa in discussione, dato che in quell'anno il sovrano era impegnato nella Terza crociata da cui non sarebbe pi\u00f9 tornato. In ogni caso, il documento, datato 7 maggio 1189, rimase valido fino al 1888, anno in cui avvenne l'unione doganale di Amburgo con l'Impero tedesco. Il 7 maggio 1189 \u00e8 considerata tutt'oggi la data di fondazione del porto e ogni anno viene celebrata l'Hafengeburtstag, una delle pi\u00f9 grandi feste portuali del mondo. La franchigia doganale, unita alla vicinanza alle principali rotte commerciali del Mare del Nord e del Mar Baltico, fecero in breve tempo di Amburgo il maggior porto dell'Europa settentrionale. Nel 1241, con la sua alleanza commerciale con Lubecca, Amburgo entr\u00f2 a far parte della Lega Anseatica.\nNel 1529 la citt\u00e0 abbracci\u00f2 il luteranesimo e successivamente accolse profughi protestanti provenienti dai Paesi Bassi e dalla Francia. In quel periodo, Amburgo era sotto la sovranit\u00e0 danese, pur continuando a far parte del Sacro Romano Impero come Citt\u00e0 Libera Imperiale.\nPer un breve periodo (1810-14) fu annessa alla Francia sotto Napoleone. Per oltre un anno sub\u00ec l'assedio delle potenze alleate (principalmente Impero russo, Svezia e Prussia). Le forze russe, sotto il comando del generale Bennigsen liberarono la citt\u00e0 nel 1814. Durante la prima met\u00e0 del XIX secolo, principalmente nella poesia e nella letteratura romantica, emerse la figura di Hammonia, una dea il cui nome \u00e8 il nome latino della citt\u00e0 di Amburgo, e che ne divenne la patrona e il simbolo dello spirito cittadino del periodo. Amburgo conobbe il suo periodo di maggior crescita durante la seconda met\u00e0 del XIX secolo, quando la sua popolazione crebbe di oltre quattro volte fino a raggiungere gli 800\u00a0000 abitanti e diventando il terzo porto d'Europa grazie alle rotte commerciali sull'Atlantico.\nNel 1842, circa un quarto della citt\u00e0 vecchia fu distrutto in quello che sar\u00e0 in seguito sempre ricordato come il \"Grande Incendio\". L'incendio ebbe inizio nella notte del 4 maggio e fu domato soltanto l'8 maggio. Andarono distrutte tre chiese, il municipio e un numero indefinito di altri edifici. Vi persero la vita 51 persone e 20\u00a0000 rimasero senza tetto. La ricostruzione dur\u00f2 oltre 40 anni.\nSotto la direzione di Albert Ballin la Hamburg America Line divenne, a cavallo del secolo, la pi\u00f9 grande compagnia di trasporti transatlantici, e Amburgo divenne sede di numerose compagnie di trasporti diretti verso il Sud America, l'Africa, l'India e l'Asia orientale. La citt\u00e0 divent\u00f2 una metropoli cosmopolita basata sul commercio globale. Era anche il porto pi\u00f9 utilizzato da tedeschi e europei dell'Est per emigrare nel Nuovo Mondo e fu sede di numerose comunit\u00e0 di commercio da tutto il mondo (sorse ad esempio una piccola Chinatown ad Altona).\nNel 1903, fu inaugurato ad Amburgo da Paul Zimmermann il \"Freilichtpark\", primo club nudista organizzato. La sede del club era localizzata in un lago formato dal fiume Alster nella parte meridionale della citt\u00e0, adiacente a una spiaggia balneare.\nDopo la prima guerra mondiale la Germania perse le sue colonie e conseguentemente Amburgo perse molte delle sue rotte commerciali. La citt\u00e0 \u00e8 stata sede del Partito Nazionalsociaista Tedesco dei Lavoratori ed \u00e8 stata il luogo dove hanno giurato molti gerarchi nazisti, fra cui Reinhard Heydrich il 1\u00ba luglio del 1931. Nel 1938 i confini della citt\u00e0, entrata nel novero delle c.d. \"F\u00fchrerstadt\" per l'importanza giocata nel disegno politico della Germania nazista, furono estesi con l'Atto della Grande Amburgo, a includere Wandsbek, Harburg, Wilhelmsburg e Altona.\nLa tempesta di fuoco del 1943.\nDurante la seconda guerra mondiale Amburgo fu sottoposta a una serie di devastanti raid aerei. Le incursioni alleate mediante il \"maximum use of fire\" voluto da Winston Churchill raggiunsero il culmine con gli attacchi su Dresda e Amburgo, che insieme a Tokyo e ai bombardamenti atomici rappresentano il pi\u00f9 alto livello distruttivo mai sperimentato dalle armi. La tecnica accuratamente studiata dagli inglesi mise a punto un particolare tipo di bombardamento che mediante studi e tecniche particolari (spezzoni incendiari da 4 libbre, sganci a grappolo, studi sull'impianto topografico dei centri storici facilmente infiammabili, situazione meteorologica, ecc.) poteva innescare un'unica e gigantesca tempesta di fuoco autonoma per almeno trenta minuti. Lo stesso Arthur Harris, capo del Bomber Command, battezz\u00f2 l'attacco su Amburgo col nome di \"Gomorra\", dando a intendere quali fossero le intenzioni circa il destino della citt\u00e0.\nLa notte del 28 luglio 1943 si generarono colpi di vento infuocato a 75 metri al secondo. Le case bruciarono per il solo effetto del calore e circa 40\u00a0000 persone perirono. I cadaveri vennero ritrovati soprattutto nei rifugi sotterranei, come nelle cantine, a causa del monossido di carbonio. Alla fine della guerra, la citt\u00e0 era ridotta a 43 milioni di metri cubi di macerie (compreso il centro storico), pur non raggiungendo la totalit\u00e0 della distruzione come invece accadde a Dresda, Colonia e Norimberga.\nDal secondo dopoguerra agli anni 2000.\nNel dopoguerra, la Cortina di ferro - a soli 50 km a est di Amburgo - separ\u00f2 la citt\u00e0 dalla maggior parte del suo retroterra e ridusse ulteriormente l'attivit\u00e0 di commercio globale. Il 16 febbraio del 1962 una forte tempesta fece raggiungere all'Elba il livello massimo storico, inondando un quinto di Amburgo e provocando la morte di oltre 300 persone.\nDopo la riunificazione tedesca nel 1990 e l'ingresso di alcuni paesi dell'Europa orientale e dei Paesi Baltici all'Unione europea nel 2004, Amburgo e il suo porto cominciarono a coltivare l'ambizione di riconquistare il primato come porto per le navi da container e centro di scambi commerciali. A partire dalla riunificazione la regione metropolitana di Amburgo \u00e8 cresciuta di circa 400\u00a0000 abitanti; nel 2007 la sua popolazione ammontava a circa 4,3 milioni di persone.\nAmburgo \u00e8 la citt\u00e0 con pi\u00f9 ponti al mondo (circa 2\u00a0300). La maggior parte di essi attraversa i numerosissimi canali (chiamati \"Fleete\") che si diramano dai laghi artificiali Au\u00dfenalster e Binnenalster. Ad Amburgo si trova la pi\u00f9 grande fabbrica tedesca dell'Airbus, con oltre 11\u00a0000 dipendenti.\nTra il 1960 e il 1962 la rockband inglese The Beatles, allora agli esordi, si esib\u00ec in parecchi locali nel quartiere di Reeperbahn. Ci\u00f2 \u00e8 tuttora considerato un vanto per Amburgo. Sono originari di Amburgo moltissimi gruppi power metal, movimento derivante dal pi\u00f9 classico heavy metal, attivi da fine anni ottanta quali Gamma Ray e Helloween.\nDa centinaia di anni i cigni che frequentano la citt\u00e0 (detti Alsterschw\u00e4ne, \"cigni dell'Alster\") sono particolarmente protetti e tutelati, sia dalla popolazione sia dalle leggi, e il loro speciale accudimento nel periodo invernale \u00e8 una delle caratteristiche celebri di Amburgo.\nBandiere e stemmi.\nAmburgo ha tre stemmi, tre bandiere, un simbolo, un logo e uno stendardo. Il simbolo rappresentato nella bandiera e nello stemma risale al XII-XIII secolo ed \u00e8 un castello bianco in campo rosso: i colori sono quelli della Lega Anseatica. La torre centrale con una croce identifica la cattedrale medievale dedicata alla patrona della citt\u00e0, il Mariendom. Le due stelle sopra le torri laterali vengono chiamate appunto \"stelle di Maria\". In origine il castello era rosso e il campo bianco: l'attuale colorazione venne decretata dal Senato di Amburgo nel 1751. Anche la forma delle torri e del portale sono cambiate nel corso degli anni: a volte il portale era aperto, altre chiuso, in alcuni casi con la grata, in altri senza. Nel 1834/1835 si adott\u00f2 come modello base il sigillo medievale del Senato.\nEsiste anche un simbolo \"grande\", utilizzabile solo dagli appartenenti al senato e al consiglio di Amburgo, in cui il simbolo viene sostenuto da due leoni d'oro.\nMonumenti e luoghi d'interesse.\nBlue goal.\nI blue goal erano una installazione luminosa ad Amburgo creata in occasione dei campionati mondiali di calcio 2006. Responsabile per questo progetto \u00e8 stato l'artista Michael Batz. L'installazione consisteva in circa 150 porte calcistiche (senza rete) costituite da traverse in alluminio con lampade al neon blu. Le porte avevano dimensioni differenti, a seconda della loro posizione: la pi\u00f9 grande aveva una dimensione di 80 metri (larghezza) per 30 metri (altezza). La prima blue goal fu installata il 20 giugno 2005 e da allora si susseguirono le installazioni nei punti pi\u00f9 importanti della citt\u00e0 e sugli edifici pi\u00f9 famosi, quali lo storico municipio. A partire dal 9 giugno 2006 le blue goal erano unite nella notte da fasci di luce laser.\nOra queste attrazioni sono state rimosse.\nSociet\u00e0.\nEvoluzione demografica.\nEvoluzione demografica di Amburgo dal 1200 al 2000.\nLa popolazione della citt\u00e0 nel 2006 era di 1\u00a0754\u00a0181 abitanti in un'area di 755,3 km\u00b2 dando come risultato una densit\u00e0 di popolazione di 2\u00a0322 ab./km\u00b2. L'area metropolitana di Amburgo si estende per 19\u00a0000 km\u00b2 ed \u00e8 abitata da pi\u00f9 di 4\u00a0300\u00a0000 abitanti.\nI residenti stranieri nel 2006 erano 257\u00a0060 (il 14,8% della popolazione) dei quali la maggior parte erano di origine turca (58\u00a0154, il 22,6% del totale), polacchi (20\u00a0743), inglesi (4\u00a0046), statunitensi (4\u00a0369) e spagnoli (3\u00a0145).\nCultura.\nAmburgo conta con pi\u00f9 di 40 teatri, 60 musei e 100 locali dedicati alla musica live. Nel 2005, pi\u00f9 di 18.000.000 di persone hanno preso atto a eventi culturali come concerti, esposizioni d'arte o spettacoli culturali.\nNell'estate del 2007, Amburgo ha fatto parte del Live Earth, una serie di concerti di musica pop e rock a scopo benefico per raccogliere fondi contro il cambiamento climatico.\nIstruzione e ricerca.\nIl sistema scolastico \u00e8 gestito dall'\"Assessorato per la scuola e l'apprendistato\" (\"Beh\u00f6rde f\u00fcr Schule und Berufsbildung\"). Negli 2016 gli studenti delle 221 scuole elementari e delle 188 scuole secondarie erano complessivamente 191\u00a0148.\nAd Amburgo hanno sede diciannove universit\u00e0, che contano 100\u00a0589 studenti, compresi circa 9\u00a0000 residenti stranieri.\nFra di esse la pi\u00f9 grande \u00e8 l'Universit\u00e0 di Amburgo (\"Universit\u00e4t Hamburg\"). Vi sono poi il Politecnico di Amburgo, la HSBA Hamburg School of Business Administration, la Scuola superiore di musica e teatro, la Scuola superiore di scienze applicate, l'Universit\u00e0 HafenCity, la Scuola superiore di diritto Bucerius, l'Universit\u00e0 Helmut Schmidt (appartenente al Ministero della Difesa).\nFra le istituzioni di ricerca si devono ricordare l'Accademia delle scienze di Amburgo, l'Osservatorio di Amburgo e il GIGA German Institute of Global and Area Studies.\nBiblioteche.\nAd Amburgo ci sono trentadue biblioteche pubbliche.\nLa pi\u00f9 grande, con i suoi cinque milioni di volumi, \u00e8 la \"Staats- und Universit\u00e4tsbibliothek Hamburg Carl von Ossietzky\" (\"Biblioteca nazionale universitaria di Amburgo Carl von Ossietzky\").\nMusei.\nI principali musei della citt\u00e0 sono:\nVicino a Landungsbr\u00fccken si trovano due velieri mercantili usati come museo per testimoniare l'animo mercantile della citt\u00e0.\nMusica e teatri.\nIl teatro dell'opera di Amburgo \u00e8 la \"Staatsoper\". V'\u00e8 poi la \"Operettenhaus\" specializzata nell'operetta.\nI principali teatri di prosa sono la Deutsches Schauspielhaus, la pi\u00f9 grande sala teatrale tedesca, il prestigioso Thalia-Theater, l'Ohnsorg-Theater, lo Schmidts Tivoli e il Kampnagel.\nAltri teatri sono:\nAd Amburgo hanno sede molte orchestre famose, fra cui in particolare l'Orchestra Filarmonica (l'orchestra della \"Staatsoper\"), l'Orchestra sinfonica della NDR e gli \"Hamburger Symphoniker\".\nLa nuova \"Elbphilharmonie\" \u00e8 la sala da concerto dell'Orchestra sinfonica della NDR, mentre i \"Symphoniker\" si esibiscono nella vecchia \"Musikhalle\", oggi chiamata \"Laeiszhalle\".\nLo Star-Club \u00e8 un famoso locale dove si sono esibiti Gene Vincent, Little Richard, Jerry Lee Lewis, Eric Burdon, Ray Charles, Manfred Mann, Jimi Hendrix e perfino i Beatles, che venivano regolarmente fra il 1960 e il 1962.\nSuddivisione amministrativa.\nAmburgo \u00e8 suddivisa in sette distretti (\"Bezirk\"):\nI sette distretti sono suddivisi in quartieri (\"Stadtteil\"), per un totale di 105.Tra questi vi sono anche tre isole nel mare del Nord, Neuwerk, Nigeh\u00f6rn e Scharh\u00f6rn, di fronte alla costa di Cuxhaven e appartenenti al distretto di Hamburg-Mitte. Le tre isole formano amministrativamente il quartiere di Neuwerk, che prende il nome dall'unica isola abitata (36 persone al 2006).\nEconomia.\nAmburgo \u00e8 una delle capitali dell'economia tedesca, e ha il pi\u00f9 alto reddito pro capite della Repubblica Federale, pari a quasi il doppio della media europea.\nIl pi\u00f9 significativo contributo all'economia della citt\u00e0 stato \u00e8 costituito dal porto di Amburgo, secondo solo a quello di Rotterdam in Europa e al nono posto nel mondo con un trasporto di 9,8 milioni di TEU e 134 milioni di tonnellate di merci nel 2007. Dopo la riunificazione tedesca Amburgo ha recuperato la parte orientale del proprio hinterland, diventando di gran lunga il porto pi\u00f9 in crescita di tutta Europa. Il commercio internazionale \u00e8 anche il motivo di un gran numero di consolati nella citt\u00e0. Bench\u00e9 situato a 110\u00a0km dalla foce dell'Elba, \u00e8 considerato un porto di mare per la sua capacit\u00e0 di accogliere grandi navi transatlantiche.\nInsieme a Seattle e Tolosa, Amburgo \u00e8 una delle principali sedi dell'industria aerospaziale civile. L'Airbus, che ha uno dei suoi due impianti di produzione ad Amburgo, e altre aziende del settore, impiegano oltre 30\u00a0000 persone della citt\u00e0 e dintorni.\nUn altro settore di particolare importanza \u00e8 quello dei media. Hanno qui la loro sede alcune delle pi\u00f9 grandi aziende di editoria tedesche: Axel Springer AG, Gruner + Jahr, Heinrich Bauer Verlag, Der Spiegel e Die Zeit. Circa la met\u00e0 delle riviste e dei quotidiani tedeschi a diffusione nazionale vengono prodotti ad Amburgo. Esistono anche numerose aziende nel campo della musica (la pi\u00f9 grande fra le quali \u00e8 la Warner Bros. Records Germania) e di Internet (ad esempio le filiali tedesche di AOL, Adobe e Google hanno sede qui, come compagnie Web 2.0 quali Qype).\nL'industria pesante include la produzione di acciaio, alluminio e la pi\u00f9 grande fabbrica di rame d'Europa e numerosi cantieri navali come quelli di Blohm + Voss.\nFra le altre aziende di interesse, hanno la loro sede la Tesa (leader mondiale nella fabbricazione di materiali adesivi) e il Gruppo K\u00f6rber.\nAd Amburgo si trova il DESY (acronimo per \"Deutsches Elektronen-Synchrotron\"), uno dei pi\u00f9 importanti centri mondiali per la ricerca sulla fisica delle particelle. Fino al giugno 2007 vi era in funzione il pi\u00f9 grande anello di accumulazione elettrone-protone mai costruito. All'interno di questo centro di ricerca \u00e8 presente la prima sorgente di radiazione Free-Electron-Laser nella regione dei Soft X-Ray costruita, il \"Free Electron Laser in Hamburg\" (FLASH), entrato in funzione nel 2005. Presso il DESY \u00e8 in costruzione il Free Electron Laser europeo (European XFEL), operante nei raggi X, che si prevede sar\u00e0 operativo a partire dal 2015.\nNella citt\u00e0 ha sede anche il GIGA (\"German Institute of Global and Area Studies\"), un altro importante istituto di ricerca.\nGastronomia.\nLa gastronomia di Amburgo \u00e8 un'unione di diverse varianti della cucina tedesca del nord, riunendo dentro di se gli ingredienti tipici della zona come la frutta delle Altes Land e il pesce pescato nel fiume Elba. Presenta inoltre evidenti influenze della cucina della vicina regione dello Schleswig-Holstein.\nInfrastrutture e trasporti.\nPorto e aeroporto.\nAmburgo ha il pi\u00f9 grande porto tedesco, situato lungo l'Elba, e secondo porto in Europa dopo quello di Rotterdam, avendo superato quello di Anversa nel 2012.\nL'aeroporto cittadino, sito a nord, \u00e8 quello di Hamburg-Fuhlsb\u00fcttel.\nFerrovie.\nA livello ferroviario rappresenta un importante nodo, con il pi\u00f9 grande scalo di smistamento dell'Europa, quello di \"Maschen\", situato a sud della citt\u00e0. Le stazioni principali sono:\nTrasporti urbani.\nI trasporti pubblici urbani (Bus, Eilbusse, Metrobusse, Schnellbusse; AKN, R-Bahn, S-Bahn, U-Bahn) sono gestiti dalla Hamburger Verkehrsverbundes (HVV). http://www.hvv.de/\nIl costo del biglietto ordinario urbano \"Einzelkarten\" \u00e8 di \u20ac 3,20, permette di viaggiare su tutta la rete amburghese Gro\u00dfbereich Hamburg per due ore e mezza senza per\u00f2 poter effettuare il percorso a ritroso o effettuare tragitti circolari.\nIl costo di un biglietto giornaliero \"Ganztageskarte\" \u00e8 di \u20ac 7,60. \u00c8 acquistabile a qualsiasi ora dal luned\u00ec al venerd\u00ec ed \u00e8 valido fino alle ore 6:00 del giorno successivo. Questo biglietto permette a un adulto e tre bambini dai 6 ai 14 anni di viaggiare sull'intera rete amburghese \"Gro\u00dfbereich Hamburg\".\nIl costo di un biglietto giornaliero \"9-Uhr-Tageskarte\" \u00e8 di \u20ac 6,20. \u00c8 acquistabile dalle ore 9:00 dal luned\u00ec al venerd\u00ec e in qualunque orario nei weekend e nei festivi ed \u00e8 valido fino alle ore 6:00 del giorno successivo. Questo biglietto permette a un adulto e tre bambini dai 6 ai 14 anni di viaggiare sull'intera rete amburghese \"Gro\u00dfbereich Hamburg\".\nLa rete tranviaria \u00e8 stata eliminata nel 1978.\n\"S-Bahn\".\nAd Amburgo \u00e8 in servizio una rete di \"S-Bahn\" (\"Stadtschnellbahn\" - Ferrovia veloce urbana) gestita dalla Deutsche Bahn su binari separati da quelli della rete nazionale.\nLa rete \u00e8 composta di cinque linee ordinarie, pi\u00f9 quattro di rinforzo:\n\"U-Bahn\".\nLa rete di metropolitana U-Bahn (\"Untergrundbahn\" - Ferrovia sotterranea) si compone di quattro linee:\nIl progetto della quinta linea \u00e8 quasi ultimato, i lavori di costruzione si prevede inizieranno nel 2020.\n\"R-Bahn\".\nLa citt\u00e0 \u00e8 anche attraversata e servita dalle linee di treni regionali che per\u00f2 non effettuano tutte le fermate delle corrispondenti tratte della S-Bahn.\nOrganizzazioni europee e internazionali.\nAd Amburgo ha sede la Fondazione Unione Europea - America Latina e Caraibica (EU-LAC), ente internazionale cui partecipano i Paesi dell'America Latina, dei Caraibi e dell'Unione europea avente lo scopo di approfondire i rapporti economici e scientifici tra gli Stati dell'Unione europea, dell'America Latina e dei Caraibi.\nAmministrazione.\nAmburgo \u00e8 (insieme a Brema e Berlino) una delle tre \"citt\u00e0-Stato\" tra i 16 L\u00e4nder (Bundesl\u00e4nder) tedeschi. Il sindaco della citt\u00e0 \u00e8 quindi capo del \"Senat\" (governo). Politicamente ad Amburgo i partiti di sinistra sono storicamente dominanti: la citt\u00e0 \u00e8 stata governata ininterrottamente dal 1947 al 2001 dalla SPD. Nel 2001 Ole von Beust (CDU) \u00e8 riuscito per la prima volta a battere il predominio della SPD la quale ha riconquistato nel 2011 il governo della citt\u00e0 con Olaf Scholz, ex Ministro del Lavoro.\nSport.\nLa citt\u00e0 di Amburgo \u00e8 nota anche per la sua tradizione calcistica. La blasonata Hamburger Sport-Verein \u00e8 una delle squadre pi\u00f9 prestigiose della storia della Bundesliga, la pi\u00f9 antica in Germania; nella sua storia ha vinto sei titoli nazionali, tre Coppe di Germania e una Coppa di Lega tedesca, vantando inoltre la conquista di una Coppa dei Campioni (1982-1983), una Coppa delle Coppe (1976-1977) e due Coppe Intertoto (2005 e 2007, quest'ultimo primato confederale condiviso con altri tre club). La seconda e meno titolata societ\u00e0 calcistica di Amburgo \u00e8 il Fu\u00dfball-Club St. Pauli von 1910 con sede nell'omonimo quartiere di Amburgo. Attualmente militano entrambe nella Zweite Liga, la seconda divisione calcistica tedesca.\nNel football americano Amburgo \u00e8 rappresentata dagli Hamburg Blue Devils, squadra che ha vinto quattro volte il German Bowl e tre l'EFAF Eurobowl, e dagli Hamburg Huskies. In precedenza sono esistiti anche gli Hamburg Sea Devils, che militavano in NFL Europa e hanno vinto un World Bowl."}
{"id": "15832", "revid": "125744144", "url": "https://it.wikipedia.org/wiki?curid=15832", "title": "Pietra di Scone", "text": "La Pietra di Scone o Pietra del Destino o Pietra dell'incoronazione (in inglese: \"Stone of Scone\" o \"Stone of Destiny\" o \"Coronation Stone\") \u00e8 una pietra a forma di grossolano parallelepipedo in arenaria rossa sulla quale furono incoronati i sovrani scozzesi da Kenneth I di Scozia a Carlo II.\nStoria.\nLa leggenda la proclamava la pietra sulla quale Giacobbe aveva ricevuto una visione, e che la frattura che presenta fosse derivata dal colpo infertole da Mos\u00e8 per renderla capace di portare acqua.\nSi trovava a Scone, villaggio della Scozia centrale cui deve il nome, a nord-est di Perth: ha fatto ritorno in Scozia solo nel 1996, dopo che fu trasportata a Londra da Edoardo I nel 1296 e posta sotto il trono delle incoronazioni (\"coronation chair\") nell'Abbazia di Westminster. Ora \u00e8 custodita al castello di Edimburgo."}
{"id": "15833", "revid": "1498232", "url": "https://it.wikipedia.org/wiki?curid=15833", "title": "Stati federati della Germania", "text": "Gli Stati federati della Germania (in lingua tedesca: L\u00e4nder, pronuncia , al singolare Land ) sono le entit\u00e0 politiche e amministrative la cui unione forma la Repubblica Federale di Germania e complessivamente sono 16.\nSono designati ufficiosamente anche con la denominazione di Bundesl\u00e4nder (pr. , sing. Bundesland ); per tre di loro (Baviera, Sassonia e Turingia) il nome ufficiale \u00e8 accompagnato dall'aggettivo \"Freistaat\" (\"Stato libero\"), sinonimo tedesco per \"Repubblica\", mentre le due citt\u00e0-stato di Amburgo e Brema hanno come nome ufficiale \"Freie und Hansestadt Hamburg\" e \"Freie Hansestadt Bremen\" (rispettivamente \"Citt\u00e0 Libera ed Anseatica di Amburgo\" e \"Citt\u00e0 Libera Anseatica di Brema\").\nCiascuno stato \u00e8 rappresentato a livello nazionale nel \"Bundesrat\", il consiglio federale.\nStoria.\nGli stati attuali sono il risultato della suddivisione del territorio tedesco avvenuta nel 1945. Entro le 4 zone di occupazione si trovavano inizialmente 17 stati:\nIl 25 aprile 1952 gli stati di Baden, W\u00fcrttemberg-Baden e W\u00fcrttemberg-Hohenzollern vennero uniti nello stato di Baden-W\u00fcrttemberg. Nello stesso anno gli stati appartenenti alla RDT non vennero formalmente disciolti, ma venne tolta loro qualunque funzione amministrativa, cosa che di fatto equivalse a una dissoluzione; vennero creati 14 distretti e Berlino Est, che divenne capitale della RDT.\nIl 1\u00ba gennaio 1957 il Saarland entr\u00f2 a far parte, come decimo stato, della RFT, anche se economicamente rimase legato alla Francia fino al 1959.\nL'8 dicembre 1958 gli stati appartenenti alla RDT vennero formalmente disciolti.\nNel 1990 vennero disciolti i distretti sul territorio della RDT e vennero ricostituiti i cinque stati sciolti l'8 dicembre 1958 (il Meclemburgo venne rinominato Meclemburgo-Pomerania Anteriore) con i confini in parte ridisegnati, che divennero i nuovi Stati federati della Germania.\nNel 1995 i governi degli stati di Berlino e Brandeburgo decisero di fondere i loro due stati allo scopo di formare il nuovo stato Berlino-Brandeburgo. Questa risoluzione venne sorprendentemente rigettata in un plebiscito del 1996: mentre i berlinesi l'accettarono, la maggioranza dei brandeburghesi si oppose e cos\u00ec i due stati restarono separati.\nSuddivisioni ulteriori.\nNegli stati di maggiori dimensioni si ha l'ulteriore suddivisione amministrativa in:\nLe citt\u00e0 di Berlino e di Amburgo sono, da un punto di vista giuridico, sia uno stato sia un comune, e perci\u00f2 non sono ulteriormente suddivise in comuni. Lo stato di Brema \u00e8 composto dai soli comuni di Brema e di Bremerhaven."}
{"id": "15836", "revid": "317", "url": "https://it.wikipedia.org/wiki?curid=15836", "title": "Stone of Scone", "text": ""}
{"id": "15855", "revid": "1748167", "url": "https://it.wikipedia.org/wiki?curid=15855", "title": "Climatologia", "text": "La climatologia (dal greco \u03ba\u03bb\u03af\u03bc\u03b1 \"klima\", ovvero \"regione, zona\", e \u03bb\u03bf\u03b3\u03af\u03b1 \"log\u00eca\") \u00e8 la branca delle scienze della Terra e delle scienze dell'atmosfera che si occupa dello studio del clima, ovvero, scientificamente parlando, delle \"condizioni medie del tempo meteorologico in un periodo di tempo di almeno 20-30 anni\". Attraverso opportuni modelli fisico-matematici detti modelli climatici si possono studiare le dinamiche del clima e fare delle previsioni climatiche per il futuro evidenziando eventuali mutamenti climatici.\nDescrizione.\nOrigini.\nI primi passi dello studio del clima si possono fare risalire addirittura a Edmund Halley, che nel 1686 pubblic\u00f2 una carta dei venti alisei dopo un viaggio nell'emisfero australe. Benjamin Franklin nel XVIII secolo per primo mapp\u00f2 il percorso della corrente del Golfo. Francis Galton invent\u00f2 il termine \"anticiclone\". Helmut Landsberg cominci\u00f2 a usare l'analisi statistica nella climatologia, assegnandole lo \"status\" di scienza vera e propria.\nInterdisciplinarit\u00e0.\nAmbiti di interesse climatologico sono poi la stratificazione atmosferica, la circolazione delle masse e del calore (per irraggiamento, per moti convettivi o per calore latente), le interazioni tra l'atmosfera e gli oceani e i continenti (in questo caso soprattutto la vegetazione, l'uso antropico di un territorio e la sua topografia) e la composizione chimico-fisica dell'atmosfera. \nLa climatologia \u00e8 dunque una scienza estremamente multidisciplinare in stretto legame con molte altre branche delle Scienze della Terra e non solo: in essa convergono infatti discipline come l'astrofisica, la chimica, l'ecologia, la geologia, la geofisica, la glaciologia, l'idrologia, l'oceanografia e la vulcanologia.\nDifferenze con la meteorologia.\nA differenza della meteorologia, che studia il tempo atmosferico considerando brevi periodi (al massimo 2-3 settimane), la climatologia studia i differenti sistemi climatici che si sono succeduti dal passato pi\u00f9 remoto: si occupa cio\u00e8 delle periodicit\u00e0 con cui i differenti climi si sono manifestati nel corso dei millenni, in relazione alle condizioni atmosferiche, evidenziando dunque le diversit\u00e0 in termini temporali e statistiche. I \"climatologi\" - gli studiosi della climatologia - si interessano sia delle caratteristiche climatiche locali, regionali o globali sia dei fattori (naturali o umani) che possono favorire un cambiamento climatico; studiando il passato, i climatologi tentano di prevedere futuri cambiamenti climatici.\nBranche.\nAll'interno della climatologia vi sono differenti approcci allo studio del clima che mirano a obiettivi diversi dando vita a differenti branche: \nModelli climatici.\nI modelli climatici vengono utilizzati per simulare le interazioni tra l'atmosfera, gli oceani, i continenti e le calotte polari. Attraverso questi strumenti si pu\u00f2 studiare la dinamica del clima e prevedere possibili scenari futuri. Un modello climatico deve riuscire a bilanciare l'energia in \"input\" al sistema-Terra (la radiazione elettromagnetica\nproveniente dal Sole) con l'energia in \"output\" (principalmente radiazione infrarossa). Qualora questo bilancio non venga rispettato, si entra nell'ambito di un \"cambiamento climatico\".\nI modelli climatici pi\u00f9 famosi sono quelli che legano la temperatura terrestre alla presenza di anidride carbonica (e di altri gas serra) nell'atmosfera: essi prevedono un progressivo aumento delle temperature in risposta all'incremento delle concentrazioni di tali gas, dovuto anche ad emissioni antropiche.\nI modelli climatici possono essere caratterizzati da diversi livelli di complessit\u00e0:"}
{"id": "15857", "revid": "1305772", "url": "https://it.wikipedia.org/wiki?curid=15857", "title": "The Golden Age of Grotesque", "text": "The Golden Age of Grotesque \u00e8 il quinto album in studio del gruppo musicale statunitense Marilyn Manson, pubblicato il 13 maggio 2003 dalla Nothing Records e dalla Interscope Records.\n\u00c8 stato l'ultimo album del gruppo con il chitarrista John 5. Su un numero del 2007 della rivista rock \"Kerrang!\" \u00e8 stato rivelato che \"The Golden Age of Grotesque\" avrebbe dovuto segnare l'addio dei Marilyn Manson al mondo della musica. L'album ha ricevuto recensioni positive da parte dei critici musicali e ha debuttato direttamente al numero 1 nella \"Billboard 200\". A oggi, ha venduto oltre 4 milioni di copie in tutto il mondo.\nDescrizione.\nAntefatti e pubblicazione.\nIn una nota sul sito ufficiale del gruppo risalente al novembre 2001, Manson afferm\u00f2 che il quinto album in studio del suo gruppo sarebbe stato \u00abaltamente guidato dalle chitarre\u00bb, nonostante affermazioni precedenti secondo le quali le percussioni l'avrebbero fatta da padrone. Rivel\u00f2 anche di essere al lavoro con il batterista Joey Jordison degli Slipknot per realizzare un remix di \"The Fight Song\" e che stava collaborando con Tim Sk\u00f6ld per realizzare la colonna sonora originale del film di prossima uscita \"Resident Evil\". Il 29 maggio 2002 Skold divenne un membro ufficiale del gruppo, sostituendo Twiggy Ramirez che lasci\u00f2 amichevolmente il gruppo a causa di divergenze creative.\nLa maggior parte del lavoro di creazione dei brani di \"The Golden Age of Grotesque\" \u00e8 stato diviso tra Skold, John 5 e Marilyn Manson. A livello musicale, l'album risulta essere molto pi\u00f9 elettronico e ricco di percussioni rispetto ai precedenti dischi del gruppo e molti critici affermarono che questi suoni ricordano a tratti i KMFDM \u2014 e ci\u00f2 \u00e8 attribuibile a Sk\u00f6ld, che era proprio un componente di quel gruppo fino a prima di approdare nei Marilyn Manson. In un'intervista del gennaio 2008 con \"The Heirophant\", Manson rivel\u00f2 che la maggior parte del lavoro con le tastiere e con il sintetizzatore fu realizzato da lui stesso e non dall'allora tastierista del gruppo, Madonna Wayne Gacy. Gacy, stando a quanto dichiarato da Manson, dimostr\u00f2 un quasi totale disinteresse nel collaborare creativamente durante le prime fasi della produzione dell'album, arrivando ad allontanarsi dal gruppo al punto di rifiutarsi di fare le prove in studio quando venne informato che le sessioni di registrazione del disco sarebbero iniziate nel mese di giugno del 2002. Per questo motivo, Manson fu creditato come compositore di undici delle quindici tracce presenti sul disco oltre che, come di consueto, per i testi.\nNel mese di maggio 2002 Manson inizi\u00f2 la sua lunga collaborazione con l'artista austro-irlandese Gottfried Helnwein per realizzare il materiale grafico dell'album e vari altri progetti, incluse diverse esibizioni e il materiale che accompagn\u00f2 il saggio di Manson per la Rock and Roll Hall of Fame. Un'immagine nel libretto del disco contiene un'evidente allusione all'assassinio di John Fitzgerald Kennedy, dato che ritrae Manson che sorveglia una bambina intenta a giocare con un fucile Carcano, lo stesso modello del fucile dell'assassinio di John Fitzgerald Kennedy. Helnwein espresse successivamente il suo disappunto per il fatto che questa immagine non fu scelta come copertina per l'album.\nEsiste una versione limitata del disco, che include un DVD intitolato \"Doppelherz\", un cortometraggio surrealista diretto dallo stesso Manson con la supervisione di Helnwein.\nTematiche.\nCon la presenza di tematiche provenienti dagli anni trenta, in particolare dall'era della Germania pre-nazista e dalla Repubblica di Weimar, i temi musicali e visuali del disco si rifanno principalmente al libro di Mel Gordon \"Voluptuous Panic: The Erotic World of Weimar Berlin\". Preoccupato per il fatto che Gordon avesse potuto sollevare polemiche per l'utilizzo del materiale tratto dal libro, Manson chiam\u00f2 Gordon, che disse di non poter immaginare un complimento pi\u00f9 grande di un album musicale basato su un libro accademico. La copertina dell'album \u00e8 influenzato anche dalle illustrazioni presenti in \"Voluptuous Panic\".\n\"The Golden Age of Grotesque\" segue l'evoluzione di Manson da lui stesso (\"\"Thaeter\") a '\"Obsequey (The Death of Art)\"\", o la trasformazione dell'\"arte in un prodotto\". La trama dell'album \u00e8 duplice: parla di un cantante di ballate punk rock che predica di vivere la vita al massimo con la presunzione che non c'\u00e8 alcun futuro. La seconda storia va a parodiare l'idea che vivere la vita al massimo ci ha portati a una stupidit\u00e0 nichilistica; da qui la frase \"\"rebel to sell\" (\"ribellarsi per vendere\"\") presente in \"The Bright Young Things\" e la trasformazione in un'icona \"felice\" e commercialmente accettabile, Topolino (durante la promozione dell'album, Manson si trucc\u00f2 proprio da Topolino). A livello di testi, questo album \u00e8 ricco di riferimenti storici e alla cultura popolare, cos\u00ec come il precedente \"Holy Wood (In the Shadow of the Valley of Death)\". I riferimenti includono Peter Pan, Adolf Hitler e Oscar Wilde. Come in molti altri suoi lavori, Manson usa molti giochi di parole, paronomasie e doppi sensi, dando vita a parole come \"gloominati\", \"scabaret sacrilegends\", \"vivi-sex symbol\", \"cocaingels\", \"mOBSCENE\", \"vodevil\" e \"para-noir\".\nPromozione.\nIl 12 maggio 2003 fu organizzata una festa di lancio eccezionale al \"The Key Club\" di Los Angeles per celebrare l'uscita del nuovo disco. Il 16 maggio 2003 i Marilyn Manson furono ospiti al \"Jimmy Kimmel Live!\", dove hanno eseguito i singoli \"mOBSCENE\" e \"This Is the New Shit\". Un film intitolato \"A Grotesque Evening with Marilyn Manson\" fu pubblicato in Spagna per promuovere l'album.\nDue furono i singoli estratti dal disco, \"mOBSCENE\" e \"This Is the New Shit\"; il primo raggiunse la vetta della classifica di vendita in Belgio ed entr\u00f2 in top 10 in dodici altri Paesi. Un controverso videoclip diretto da Asia Argento fu prodotto indipendentemente per il brano \"(s)AINT\". A causa delle scene di violenza, nudit\u00e0, masturbazione, consumo di droga e automutilazione presenti nel video, Interscope Records si rifiut\u00f2 di essere coinvolta nel lavoro e blocc\u00f2 ogni possibilit\u00e0 di pubblicazione convenzionale, cancellando anche i progetti che volevano la pubblicazione di \"(s)AINT\" come terzo singolo estratto dal disco. Una quantit\u00e0 limitata di DVD fu disponibile per un breve periodo di tempo sul sito ufficiale della band, ed il video \"incriminato\" fu successivamente incluso nelle versioni internazionali di \"Lest We Forget\", tra i contenuti bonus.\nGrotesk Burlesk Tour.\n\"Grotesk Burlesk\" fu il nono tour nel quale i Marilyn Manson si imbarcarono sotto contratto con l'etichetta discografica Interscope Records. Iniziato l'11 aprile 2003 e terminato il 3 gennaio 2004, il tour includeva otto trance, dall'Eurasia al Giappone al Nordamerica, per un totale di 105 spettacoli offerti su 109 pianificati. Gran parte dell'elaborato abbigliamento indossato da Manson durante il tour fu disegnato dallo stilista francese Jean-Paul Gaultier.\nIl palco assomigliava a quelli dei classici spettacoli di burlesque degli anni trenta, un tema molto ricorrente nell'album. Per rafforzare ancora di pi\u00f9 questo richiamo al burlesque e agli anni trenta, erano presenti sul palco per gran parte dello show due ballerine in abiti burlesque, che ballavano sulle note di \"mOBSCENE\" e \"Sweet Dreams (Are Made of This)\", suonavano il pianoforte durante \"The Golden Age of Grotesque\" e il timpano a gambe per \"Doll-Dagga Buzz-Buzz Ziggety-Zag\". Apparivano inoltre durante l'esecuzione di \"Para-noir\". Vestite come fossero congiunte, accompagnavano Manson quando questi veniva sollevato circa 12 metri sopra il palco, cos\u00ec come accadeva durante le esecuzioni di \"Cruci-Fiction in Space\" nel \"Guns, God and Government Tour\". Il palco aveva anche una serie di piattaforme. Manson cantava da un podio \"The Fight Song\" truccato da blackface, indossando un elmetto da SS con orecchie simili a quelle di Topolino. Durante le esecuzioni di \"The Dope Show\", Manson indossava braccia allungate progettate da Rudy Coby, che muoveva a ritmo di marcia mentre camminava per il palco. Alla fine di ogni esecuzione di \"The Golden Age of Grotesque\", Manson suonava il sassofono \u2014 raro caso di un cantante che suona uno strumento dal vivo durante un concerto.\nAccoglienza.\nCritica.\nIl responso iniziale da parte della critica per \"The Golden Age of Grotesque\" fu tiepido. Metacritic, che assegna un punteggio da 1 a 100 in base alla media ottenuta con le recensioni dei critici pi\u00f9 famosi, diede al disco 60 punti sulla base di 12 recensioni. Nonostante sia stato inserito nelle liste \"best of\" del 2003 da molti critici, altri considerano questo come l'album peggiore di Manson, sostenendo che manca di originalit\u00e0 e di testi ponderati a confronto con i lavori precedenti.\nLa maggior parte delle critiche positive erano focalizzate particolarmente sulla produzione dell'album: \"Q\" afferm\u00f2 che \u00ab\"Grotesque\" suona rock come un bastardo\u00bb, mentre \"Alternative Press\" comment\u00f2 il disco dicendo che \u00abl'esercito del casino dietro la sua amarezza \u00e8 fin dall'inizio massiccio e di grande effetto\u00bb, assegnando al disco un punteggio di 8 su 10. Stephen Thomas Erlewine, in una recensione straordinariamente positiva per AllMusic, elogi\u00f2 il \u00absordo stridio metallico\u00bb dell'album, descrivendolo come \u00ableggero e sciolto, nonostante sia inzuppato di distorsioni e urli\u00bb. Erlewine afferm\u00f2 anche che \u00ab[...] in un'epoca in cui gli heavy rocker non hanno idea di cosa accadde negli anni ottanta, e meno ancora negli anni trenta, \u00e8 difficile non entusiasmarsi per questo, anche se la sua musica non fa parte del vostro bagaglio personale\u00bb, prima di dire che \u00abdiversamente dal passato, Manson non sta prendendo s\u00e9 stesso cos\u00ec seriamente. Tutto ci\u00f2 porta ad un gran bell'album\u2014magari non il suo migliore, e certamente non quello che attirer\u00e0 su di s\u00e9 la massima attenzione, ma \u00e8 un inferno molto pi\u00f9 grandioso di ci\u00f2 che i suoi colleghi stanno producendo, e regge il confronto con i suoi lavori precedenti. Offre anche un pizzico di divertimento, e questo conta molto.\u00bb Barry Walters di \"Rolling Stone\" comment\u00f2 dicendo che \u00abMarilyn Manson dovrebbe veramente stancare ora. Ci\u00f2 che sorprende \u00e8 il fatto che ci sia ancora cos\u00ec tanta vita in quel che Manson sta rielaborando. [...] L'album perde slancio man mano che le canzoni rallentano diventando noiose, ma la prima met\u00e0 di \"Grotesque\" brilla pi\u00f9 di quel che dovrebbe\u00bb.\nVendite.\nNegli Stati Uniti, \"The Golden Age of Grotesque\" ebbe un modesto successo commerciale. L'album debutt\u00f2 al primo posto nella classifica \"Billboard 200\", con 118.000 copie vendute nella prima settimana \u2014 solo 1000 in pi\u00f9 di quanto vendette il precedente album \"Holy Wood (In the Shadow of the Valley of Death)\" durante la sua prima settimana di commercializzazione, debuttando al 13\u00ba posto \u2014 e fu il disco che vendette meno tra quelli che raggiunsero il 1\u00ba posto in classifica quell'anno. A novembre 2008, il disco risulta aver venduto 526.000 copie negli Stati Uniti ma non \u00e8 ancora stato premiato dalla RIAA. Durante la sua seconda settimana di vendite, il disco raggiunse il vertice della Billboard Canadian Albums.\nAl contrario, in Europa l'album ebbe il debutto pi\u00f9 di successo tra tutti i dischi di Manson, arrivando a raggiungere la top 5 nella maggior parte dei Paesi europei. Raggiunse la prima posizione in cinque Paesi \u2014 Austria, Belgio (Vallonia), Germania, Italia e Svizzera \u2014 e la top 5 in Belgio (Fiandre), Francia, Norvegia, Portogallo, Regno Unito e Svezia. Ricevette un disco d'oro anche in Germania dalla BVMI per aver venduto oltre 250.000 copie (oggi il disco d'oro in Germania viene assegnato raggiungendo il traguardo delle 100.000 copie vendute). L'album ottenne il disco d'oro anche in Austria, Svizzera e Regno Unito, per aver rispettivamente venduto 10.000, 20.000 e 100.000 copie.\nIn Australia e Nuova Zelanda, \"The Golden Age of Grotesque\" debutt\u00f2 rispettivamente al numero 5 ed al numero 16 delle classifiche ufficiali. Vinse il disco d'oro in Australia, assegnatogli dalla ARIA, per aver raggiunto il traguardo delle 35.000 copie vendute.\nSecondo MTV Espa\u00f1a, l'album ha venduto circa 4 milioni di copie totali nel mondo, molto meno dei precedenti album della band."}
{"id": "15864", "revid": "125872286", "url": "https://it.wikipedia.org/wiki?curid=15864", "title": "Alagna Valsesia", "text": "Alagna Valsesia (\"Im Land\" in walser; \"Alagna\" in piemontese; \"Lagna\" in dialetto valsesiano) \u00e8 un comune italiano di 730 abitanti della provincia di Vercelli in Piemonte, situato ai piedi del versante meridionale del massiccio del Monte Rosa, la seconda montagna pi\u00f9 alta delle Alpi.\n\u00c8 l'unico comune della provincia di Vercelli che confina con la Svizzera, col comune di Zermatt nel canton Vallese.\nDal 1\u00ba gennaio 2019 ha incorporato il comune limitrofo di Riva Valdobbia, divenendo il comune pi\u00f9 esteso della provincia.\nIl suo territorio fa parte del Sesia Val Grande geopark, dal 2013 patrimonio Rete di geoparchi globale dell'UNESCO.\nGeografia fisica.\nIl territorio del comune, caratterizzato da una geografia aspra e selvaggia, occupa l'estremit\u00e0 superiore della Val Grande, ai piedi del massiccio del Monte Rosa (4638\u00a0), con il quale \u00e8 collegato con una funivia, ed \u00e8 situato all'interno dell'area del Parco Naturale Alta Valsesia con altre montagne delle Alpi del Monte Rosa a contornare la valle a (Corno Bianco 3320\u00a0m e Monte Tagliaferro 2964\u00a0m).\nAttraversato dal fiume Sesia (che forma spettacolari cascate, raggiungibili con un sentiero da Alagna), dai torrenti Olen e Bors, il cui bacino trae origine dai ghiacciai del Monte Rosa, e dai torrenti Mud e Otro che originano dal monte Tagliaferro e dal Corno Bianco rispettivamente, confina con la Valle d'Aosta tramite il Col d'Olen dal quale si dirama la vallata di Gressoney, con la Svizzera e con il VCO; oltre a essere uno dei due punti di accesso piemontesi al suddetto massiccio assieme a Macugnaga, \u00e8 l'unico comune della provincia di Vercelli a confinare con un altro stato, la Svizzera (con il Vallese comune di Zermatt). Dal fondovalle, dove \u00e8 situato il paese, si diramano cinque valli laterali:\nOrigini del nome.\nL'origine germanica della popolazione locale ha sicuramente condizionato il toponimo che, secondo alcuni storici, deriva dal tedesco \"Land\", in italiano \"terra\" o \"paese\"; studi pi\u00f9 recenti ritengono che derivi dal termine \"olen\", anche se le origini di tale termine appaiono dubbie, in quanto in tedesco moderno significa \"oliare\", \"lubrificare\" e compare per la prima volta in un atto di convenzione del 1270 stipulato tra il Visconte d'Aosta Ibleto di Challant e i valsesiani.\nStoria.\nIl territorio di Alagna Valsesia, anticamente utilizzato come alpeggio, venne colonizzato nel XIII secolo dai Walser, nel corso di successive migrazioni, popolazioni di origine germaniche, che vi costruirono le proprie case e ne fecero un abitato permanente. Questa popolazione, proveniente dal vicino Cantone Vallese in Svizzera, era dedita alla pastorizia e all'agricoltura, e con la sua cultura, le sue tradizioni e i suoi caratteristici edifici rurali lasci\u00f2 un segno profondo in molte zone dell'alta Valsesia.\nIl paese era una colonia secondaria, fondata da Walser provenienti dalla vicina Macugnaga.\nSecondo la tradizione, Alagna - o Lagna - sarebbe stata fondata da un certo Enrico Staufacher che diede inizio alla costruzione delle prime abitazioni permanenti. In quel tempo l'ultimo centro abitato della valle era Pietre Gemelle, situato dove oggi sorge Riva Valdobbia. Inizialmente Alagna si aggreg\u00f2 alla comunit\u00e0 di \"Pietre Gemelle\", costituitasi in parrocchia indipendente nel 1326. Verso la fine del Quattrocento Alagna si separ\u00f2 costituendosi in parrocchia autonoma (1475), ad eccezione del territorio della Val d'Otro che rimase parte della parrocchia di Riva, passando a quella di Alagna solo alcuni decenni pi\u00f9 tardi. Come tutta la Valsesia fa parte dal 1323 al 1707 della Lombardia, prima sotto i Visconti poi con gli Sforza, nel Ducato di Milano. Il periodo sforzesco \u00e8 contrassegnato da una notevole espansione dei commerci: a Riva Valdobbia, con decreto firmato proprio dal Duca di Milano Francesco Sforza, il 12 luglio 1451, si rafforza l'importanza di una Fiera, gi\u00e0 attiva molti anni prima e conosciuta come Fiera di Pietre Gemelle.\nLa comunit\u00e0 \"Walser\" rimase relativamente isolata fin verso la met\u00e0 del Cinquecento, ma non mancarono contatti con la popolazione valsesiana. Verso la fine del Cinquecento una famiglia di Varallo, gli Scarognini, iniziarono lo sfruttamento delle miniere d'oro nei dintorni di Alagna, attivit\u00e0 che coinvolse anche la popolazione locale. L'attivit\u00e0 estrattiva comprese anche argento e rame determinando una consistente immigrazione di lavoratori dalla Valsesia, dal biellese e da altre aree del Piemonte. La lingua dei Walser \u00e8 una particolare variante del dialetto tedesco meridionale, chiamata \"altissimo alemanno\", ed \u00e8 molto simile al dialetto svizzero tedesco nella sua forma pi\u00f9 arcaica: il \"titzschu\" di Alagna Valsesia e Rimella in Valsesia \u00e8 una delle sue tre varianti ancora esistenti in Italia.\nDurante la seconda guerra mondiale il territorio di Alagna Valsesia venne incluso all'interno della Repubblica partigiana della Valsesia. Il 14 luglio 1944 i nazisti fucilarono presso il cimitero locale otto carabinieri e sette partigiani.\nSimboli.\nLo stemma del comune di Alagna Valsesia \u00e8 stato concesso, assieme al gonfalone municipale, con il decreto del presidente della Repubblica del 7 ottobre 1963.\nMonumenti e luoghi d'interesse.\nIl parco naturale Alta Valsesia.\nIstituito nel 1979 all'interno dei comuni di Alagna, Rima San Giuseppe, Rimasco e Carcoforo - ed esteso nel 1985 anche a Fobello e Rimella - il Parco Naturale dell'Alta Val Sesia \u00e8 tra le aree protette italiane poste maggiormente in altura.\nSociet\u00e0.\nEvoluzione demografica.\nL'1,0% della popolazione si definisce di madrelingua walser, anche se oltre l'11% \u00e8 in grado di parlarlo..\nLe guide alpine e la tradizione alpinistica.\nAlagna Valsesia, al pari di Macugnaga (posta a settentrione dietro la costiera della Punta Grober) \u00e8 uno tra i centri storici dell'alpinismo. Il suo corpo guide fondato con 24 membri nel 1872 \u00e8 il pi\u00f9 antico d'Italia dopo quello di Courmayeur (1868).\n\u00c8 il punto di partenza tradizionale per la salita alla Capanna Regina Margherita.\nIn paese l'eredit\u00e0 alpinistica \u00e8 ricordata dalla statua ad Antonio Grober inaugurata il 10 settembre 1911, due anni dopo la sua morte, e dalla targa commemorativa, posta sulla chiesa di San Giovanni Battista, dedicata a don Giovanni Gnifetti, che tra l'8 e il 9 agosto 1842 scal\u00f2 per la prima volta la punta a lui dedicata (la Punta Gnifetti, 4559\u00a0 quarta in ordine d'altezza del Monte Rosa).\nAlcuni anni prima, il 23 luglio 1801, Pietro Giordani, medico di Alagna, con un gruppo di compaesani raggiunse la cima oggi a lui intitolata (la Punta Giordani 4046\u00a0). Fu la prima cima del gruppo a cadere e la prima impresa di livello nel gruppo del Rosa. Alcuni anni pi\u00f9 tardi, nel 1819 Joseph Zumstein, ispettore forestale della Valsesia, arriv\u00f2 sulla cima a lui dedicata: Punta Zumstein (m.4563 la terza del gruppo) insieme ad altre 10 persone. Oggi la tradizione alpinistica di Alagna continua a rimanere viva nei nomi di altri illustri alpinisti, primo fra tutti Silvio Mondinelli (detto \"Gnaro\"), residente ad Alagna. \"Gnaro\" ha raggiunto fama mondiale avendo scalato tutti i 14 ottomila della terra (secondo italiano dopo Messner) senza l'utilizzo dell'ossigeno.\nAltre guide famose sono Michele Gabbio, Osvaldo Antonietti, Paolo Dalla Valentina e Michele Enzio quest'ultimo autore della scalata allo Shisha Pangma (8036\u00a0) e membro della spedizione scientifica Share Everest (2008) che con Mondinelli e Confortola e il capo spedizione Agostino Da Polenza ha con successo impiantato la pi\u00f9 alta stazione meteo del mondo al colle sud dell'Everest a quasi 8000\u00a0m di quota. Il 26 luglio 2014, Michele Cucchi, altra guida di Alagna, \u00e8 in cima al K2 (8611\u00a0) La salita, \u00e8 realizzata all'interno della spedizione italiana per il 60\u00ba anniversario della prima ascensione.\nCultura.\nIn autunno si svolge la caratteristica processione, detta del \"Rosario fiorito\", la cui nascita risale al 1683. Ad essa partecipano gli abitanti da Alagna Valsesia nei loro tipici costumi, pregando e cantando nel linguaggio dei loro antenati. Tale manifestazione rappresenta il ringraziamento alla Vergine per la protezione data alle mandrie e agli alpeggi durante la stagione estiva.\nAlagna \u00e8 uno dei principali poli dell'Ecomuseo della Valsesia, distribuito in diverse localit\u00e0 della valle. Di esso fanno parte il Teatro Unione Alagnese e il Museo Walser: Il primo \u00e8 situato a sud verso l'ingresso dell'abitato ed \u00e8 stato inaugurato il 30 dicembre 1900: all'interno si trovano le allegorie di \"Ars et Labor\", opera del pittore valsesiano Camillo Verno (Campertogno 1870 - 1942). Il secondo sorge in frazione Pedemonte a nord dell'abitato ed \u00e8 allestito in una tipica casa Walser su tre piani del 1628: al suo interno sono ricostruiti con grande accuratezza gli ambienti di un'antica casa (la stalla, la cucina, il fienile, ecc...), che illustrano come era la vita su queste montagne alcuni secoli fa.\nIstituzioni, enti e associazioni.\nNel paese opera l'associazione culturale \"Walser Gmai\" (Comunit\u00e0 Walser), che preserva la cultura, la lingua, le usanze e le tradizioni secolari e uniche della comunit\u00e0 walser di Alagna Valsesia.\nEconomia.\nIn passato sede di una miniera d'oro, oggi Alagna \u00e8 una localit\u00e0 turistica estiva e invernale, molto conosciuta per essere la patria del freeride. Grazie ai nuovi impianti di risalita, che dal dicembre 2004 sono collegati con gli impianti di Gressoney-La-Trinit\u00e9 tramite funivia, Alagna \u00e8 parte del grande comprensorio sciistico intervallare del Monterosa Ski, comprendente le stazioni sciistiche di Alagna, Gressoney e Champoluc. Con le funivie \u00e8 possibile raggiungere il passo dei Salati (2936 m). Dal versante di Gressoney-La-Trinit\u00e9 del Passo Salati, parte la nuovissima funivia che conduce alle \"Roccette\" di Punta Indren (3275 m), punto di partenza quasi obbligato per l'ascesa alle principali vette del Monte Rosa, molte delle quali portano i nomi proprio di cittadini alagnesi. In localit\u00e0 Wold, si trova invece una pi\u00f9 piccola stazione sciistica, ottima per i principianti, composta da due sole sciovie.\nUn altro polo di attrazione turistica \u00e8 costituito dalle testimonianze culturali, architettoniche, folcloristiche legate alla popolazione dei walser: Alagna ha ospitato per tre volte, nel 1962 insieme a Saas-Fee, nel 1983 e nel 2007, il \"Walsertreffen\", il raduno triennale delle genti walser di tutta l'Europa. Il comune di Alagna fa parte della Comunit\u00e0 Montana Valsesia.\nLe miniere.\nL'estrazione mineraria sui monti della Valsesia appartiene ad epoca antica anche se non \u00e8 stato possibile appurare a che periodo risalgono i primi scavi minerari nel territorio di Alagna.\nTurismo.\nSport Invernali.\nAlagna \u00e8 una delle pi\u00f9 importanti stazioni sciistiche piemontesi. Negli ultimi anni, per numero di presenze, si \u00e8 affermata sempre pi\u00f9 come la principale localit\u00e0 sciistica dell'Alto Piemonte. I primi impianti di risalita sorsero nella seconda met\u00e0 degli anni cinquanta, quando venne aperto il comprensorio sciistico \"Belvedere-Val d'Otro\". Fu realizzata una moderna cabinovia ad agganciamento automatico che dal centro di Alagna raggiungeva il Belvedere. In quota furono aperti una seggiovia monoposto Marchisio e due sciovie.\nNegli anni sessanta inizi\u00f2 lo sviluppo di un nuovo comprensorio sciistico. La ditta Ceretti &amp; Tanfani realizz\u00f2 tre ardite funivie che dal centro di Alagna permettevano di salire sino ai 3260 metri di Punta Indren. Le funivie Alagna-Zaroltu-Bocchetta delle Pisse-Punta Indren erano molto utilizzate anche d'estate da molti alpinisti che ambivano a raggiungere le vette del Monte Rosa. Oltre alle funivie, vennero aperte anche la cestovia \"Balma\" e la seggiovia monoposto \"Mullero\", che andavano a completare l'offerta del nuovo comprensorio sciistico. In questi anni nacque anche il terzo comprensorio sciistico di Alagna, il \"Wold\", micro stazione adattissima ai principianti.\nLo sviluppo di Alagna proseguiva bene. Nell'agosto del 1971 si verific\u00f2 per\u00f2 un terribile incidente alla cabinovia Alagna-Belvedere, in cui persero la vita alcune persone. A seguito di questa tragedia tutti gli impianti del comprensorio \"Belvedere-Val d'Otro\" furono chiusi e abbandonati. Ad Alagna restavano solo gli impianti dell'area \"Bocchetta-Punta Indren\" (oltre alla microstazione del \"Wold\"), che assunsero sempre pi\u00f9 rilevanza, anche grazie all'apertura di due sciovie sul ghiacciaio di Punta Indren, che permettevano di sciare tutto l'anno.\nGli anni settanta e ottanta furono positivi, con gli impianti sempre ben frequentati. Le piste, in particolare la \"Balma\", che da Punta Indren conduceva alla Bocchetta delle Pisse, erano molto rinomate. Rinomatissimi anche i percorsi fuoripista, come il \"Vallone dell'Olen\", la \"Malfatta\" e il \"Canale dell'Aquila\". Quest'ultimo permetteva di scendere a Gressoney-La-Trinit\u00e9. Negli anni novanta a causa di una diminuzione delle nevicate e di impianti non pi\u00f9 al passo con i tempi, si registr\u00f2 un calo di presenze ed Alagna subiva sempre pi\u00f9 la concorrenza delle stazioni valdostane.\nNel nuovo millennio, per rilanciare la stazione sciistica, si decise di procedere all'ammodernamento degli impianti ed al collegamento sciistico con Gressoney e Champoluc. Alagna entrava cos\u00ec a far parte del grande carosello del Monterosa Ski.\nNel 2000 i primi due tronconi della funivia che conduceva a Punta Indren furono dismessi e sostituti da pi\u00f9 moderni impianti. Furono inaugurate la cabinovia \"Alagna-Pianalunga\" e la seggiovia biposto \"Pianalunga-Bocchetta delle Pisse\". Nel 2001 fu dismessa la seggiovia monoposto \"Mullero\" e negli anni seguenti iniziarono i grandi lavori per la costruzione del funifor \"Pianalunga-Cimalegna-Salati\", che raggiungendo il Passo dei Salati, avrebbe permesso il collegamento sciistico con Gressoney. L'impianto con le nuove piste, tra cui la \"Olen\", furono inaugurati nel dicembre 2004.\nNel 2005 si decise di non revisionare la funivia \"Bocchetta delle Pisse-Punta Indren\", puntando a realizzarne una pi\u00f9 moderna con arrivo pi\u00f9 in quota. La funivia, cos\u00ec come la cestovia \"Balma\" e le sciovie sul ghiacciaio di Punta Indren, furono cos\u00ec dismesse. Negli anni seguenti, a causa della difficolt\u00e0 nel reperire i finanziamenti regionali, Alagna vide sfumare la realizzazione del nuovo impianto. Punta Indren sarebbe stata raggiunta da un nuovissimo funifor realizzato nel versante di Gressoney e pagato interamente dalla Regione Valle d'Aosta. Il nuovissimo funifor \"Passo Salati-Indren\" fu inaugurato nel dicembre 2009 ed \u00e8 parte dell'area sciistica di Gressoney-La-Trinit\u00e9.\nPer quanto riguarda Alagna, da quando \u00e8 stato creato il collegamento con Gressoney, gli inverni sono stati positivi, anche se i pi\u00f9 nostalgici continuano a rimpiangere la perdita della storica funivia \"Bocchetta delle Pisse-Punta Indren\". Il 18 dicembre 2017 \u00e8 stata inaugurata la nuova seggiovia quadriposto Cimalegna-Salati da 1600 persone/ora con arrivo a 3030 metri di quota. Per il futuro si vuole continuare a sviluppare la stazione, in particolare si vorrebbe realizzare una seggiovia biposto denominata \"Balma-Bocchetta\", per rivitalizzare la bellissima pista \"Balma\".\nLa capitale del Freeride.\nNel corso degli ultimi anni, Alagna si \u00e8 imposta quale localit\u00e0 per eccellenza per la pratica del freeride (il claim della localit\u00e0 \u00e8 appunto \"freeride paradise\"). Questo claim venne dato dalla rivista statunitense \"Powder\" che in un articolo scrisse: \"Is Alagna, Italy, a Freeride Paradise ?\" (citato in A.Gallo, Polvere Rosa, edizioni Idee Verticali).\nNel corso degli anni, il territorio di Alagna venne dapprima scoperto e poi letteralmente lanciato quale posto per antonomasia per il fuori pista. Questa attivit\u00e0 oggi richiama appassionati del genere da tutto il mondo, in particolare da Stati Uniti, Canada, Svezia, Norvegia, Germania e Paesi del nord Europa in generale. Ci\u00f2 \u00e8 dovuto principalmente alla particolare conformazione della valle, aspra e impervia ma allo stesso tempo con numerose valli laterali pensili, \"a pettine\", che permettono un grandissimo sfruttamento del terreno con panorami di volta in volta sempre diversi e inseriti in paesaggi grandiosi.\nI percorsi pi\u00f9 famosi e spettacolari, caratterizzati da un ambiente selvaggio e imponente, sono soprattutto attorno alla Punta Giordani 4046\u00a0m e alla Malfatta 2914\u00a0m, vallone di Bors. Quest'ultimo, con la celebre pista Balma che lo percorre per intero, \u00e8 il cuore del fuoripista di Alagna, sia nel classico attacco da Punta Indren, sia attraverso le varianti dal passo dei Salati. Tra queste ultime citiamo il Canale a Y, il Canale obliquo, il Canale rettilineo, il Canale Longhez, il Passo del Diavolo tutti attorno ai 45\u00b0 di pendenza. Altri remunerativi itinerari si sviluppano nello splendido vallone d'Otro al cospetto del Corno Bianco 3320\u00a0m quali il Passo dell'Uomo storto e il passo della Coppa. Tra lo sci estremo vanno citati il Canale Perazzi lungo il versante sud-est della Punta Parrot 4436\u00a0m con inclinazione a 55\u00b0 e il Canale Sesia tra la Punta Gnifetti 4559\u00a0m e la Parrot (50\u00b0). Tra quelli con accesso in Eliski, il Cavallo, Rizzetti e il Turlo.\nPiste di sci alpino.\nPiste servite dalla cabinovia Alagna-Pianalunga\nPiste servite dalla seggiovia biposto Pianalunga-Bocchetta delle Pisse\nPiste servite dalla funivia Pianalunga-Cimalegna-Salati\nPiste servite dal tapis roulant Baby Pianalunga\nGeografia antropica.\nFrazioni.\nIl territorio comunale si articola frazioni nelle quali si respira la tipica atmosfera walser dalla caratteristica architettura della casa in legno di larice.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "15865", "revid": "363629", "url": "https://it.wikipedia.org/wiki?curid=15865", "title": "Sturno", "text": "Sturno \u00e8 un comune italiano di abitanti della provincia di Avellino in Campania.\nGeografia fisica.\nIl comune sorge nella valle dell'Ufita, estendendosi dalle pendici del monte Frigento fino al fiume Ufita, il paese \u00e8 classificato come collinare e presenta notevoli variazioni di altimetria, che vanno da un minimo di 370 m s.l.m. ai 652\u00a0m del centro abitato fino a un massimo di 848 m.\nFino al 2008, Sturno ha fatto parte della Comunit\u00e0 montana dell'Ufita.\nStoria.\nQuando ancora era un insieme di semplici agglomerati di case che facevano parte della vicina Frigento, Sturno era chiamata \"Quasale\" (poich\u00e9 era formato da una serie di casali appartenenti alle famiglie pi\u00f9 abbienti). Successivamente, i piccoli agglomerati si svilupparono in un vero e proprio paese; il commessionato Lucio Pascale, inviato da Gioacchino Murat in quell'epoca cerc\u00f2 di capire gli intenti di questa separazione. Una volta comprese le motivazioni, comunic\u00f2 il tutto a Gioacchino Murat che conferm\u00f2 l'indipendenza di Sturno: il 9 aprile 1809 viene considerata la data della fondazione del paese per le precedenti ragioni: ovviamente i frigentini non furono d'accordo. Passarono ben due anni per delimitare i confini tra i due paesi ed il motivo era semplice: a Sturno sarebbero toccati i terreni migliori, quelli fertili e pi\u00f9 in pianura; la prima delibera sturnese venne approvata nel 1810. Il paese per\u00f2 aveva richiesto l'autonomia gi\u00e0 dalla fine del Seicento.\nNel 1980, fu colpito dal forte terremoto dell'Irpinia che provoc\u00f2 non solo molte vittime ma anche una profonda lesione nella societ\u00e0 come anche nell'economia. Da allora, grazie ai fondi messi a disposizione dallo Stato italiano, si \u00e8 potuto assistere ad un miglioramento continuo delle strutture sociali come anche delle costruzioni che sono realizzate ora secondo le pi\u00f9 moderne norme antisismiche.\nTerremoto dell'Irpinia.\nAlle ore 19:34:52 del 23 novembre 1980 una forte scossa di magnitudo 6.9 della scala Richter colpisce l'Irpinia e le adiacenti province di Salerno e Potenza. Sturno pianse cinque concittadini e risult\u00f2 gravemente danneggiato dal movimento tellurico. Particolarmente doloroso fu il crollo dell'antica Chiesa di San Michele Arcangelo che risaliva al 1688, senza per\u00f2 danneggiare la Statua dell'Arcangelo. L'inverno che segu\u00ec al sisma fu freddo e nevoso e caratterizzato da un'intensa attivit\u00e0 sismica. Una delle repliche pi\u00f9 forti fu avvertita il 14 febbraio 1981 che provoc\u00f2 nuovi crolli agli edifici gi\u00e0 in condizioni precarie.\nMonumenti e luoghi d'interesse.\nChiesa dei SS Domenico e Francesco.\nFu costruita grazie alle donazioni di Don Domenico Caracciolo, secondogenito del primo principe di Torella (ovvero Giuseppe Caracciolo), che aveva acquistato Frigento e i suoi casali da Giovan Battista Ludovisi per mezzo del \"Magnifico ed Eccellentissimo Signor Fabrizio Cimadoro della Terra della Torella\" [...] \"che ha versato ducati 1700 in contanti per mezzo del Banco del Sacro Monte della Piet\u00e0 di Napoli liberi, espliciti a conto delli sopraddetti 13 mila\". Egli trasform\u00f2 il suo magazzino di grano in un tempio ed elevato a parrocchia nel 1714 con un documento ufficiale datato 18 marzo 1707 a firma del cardinale Vincenzo Maria Orsini, arcivescovo beneventano. Subito all'edificio fu affiancata la Congrega dell'Addolorata.\nNegli anni Settanta, la piccola e vecchia chiesa fu demolita per essere sostituita da una nuova costruzione voluta dall'arciprete Giuseppe Abbondandolo. Attualmente, la chiesa si presenta divisa in tre navate con una pianta a croce latina immissa con abside poligonale. Nella parete absidale si trova un dipinto raffigurante l'incontro tra San Francesco e San Domenico attribuibile alla scuola di Luca Giordano. Le navate laterali sono occupata da numerose statue di santi tra cui l'Addolorata con Ges\u00f9 morto, la Madonna del Carmine e le statua dei due patroni Santi Domenico e Francesco. Inoltre sono conservati due antichi dipinti detti \"L'Annuncianzione\" e \"Sant'Anna\".\nAbbazia di San Michele Arcangelo.\nGi\u00e0 dal 1654 si hanno notizie di un edificio consacrato all'Arcangelo e della presenza di un'effigie lignea del santo protettore che anticamente si trovava nella zona di Sant'Angelo a Pesco. Nel 1807 la chiesa fu elevata a chiesa badiale curata e nei primi decenni del Novecento fu costruita l'Arciconfraternita del Rosario, per volere del barone Angelo Marino Grella e la casa canonica per volere della Santa Sede nel 1933. Il 23 novembre 1980 in seguito al disastroso terremoto dell'Irpinia la chiesa croll\u00f2. Fu ricostruita e riaperta al culto il 7 maggio 1994 dopo l'arrivo della statua restaurata dell'Arcangelo.\nPiazza Michele Aufiero e Monumento dei Caduti.\nLa piazza, dedicata al grande benefattore della cittadina, \u00e8 luogo di ritrovo e di passeggio per gli sturnesi. Contornata da filari di lecci, presenta aiuole e panchine. Al centro si erge il Monumento ai Caduti dove campeggia l'Angelo Consolatore che, quale simbolo di pace di solidariet\u00e0, sorregge il soldato ferito.\nPalazzo dei Baroni Grella.\nIl palazzo baronale Grella \u00e8 un edificio gentilizio realizzato nel XVII secolo, anche se varie volte ampliato e ristrutturato. L'imponenza dell'edificio e della fronteggiante villa privata fanno chiaramente intendere l'importanza che la famiglia dei baroni Grella ha svolto nella storia di Sturno. La facciata di colore rosa carico e presenta un balcone artistico con balaustra in pietra, che poggia su due colonne tuscaniche. \u00c8 presente anche una fontana ottocentesca. I vasti ambienti interni, in stile neoclassico, utilizzati dai proprietari come residenza, sono talvolta aperti al pubblico per manifestazioni culturali e per ricevimenti. All'interno \u00e8 situato il cortile del Pozzo, che ha formato oggetto di restauro ed \u00e8 sede dei concerti estivi del festival di musica classica.\nVilla baronale.\nLa villa Grella, che fronteggia il palazzo baronale, costituisce un esempio di giardino gentilizio all'inglese e riveste anche una qualche importanza dal punto di vista botanico e faunistico. Infatti, oltre a diverse specie di fiori, alberga palmizi e piante secolari, tra cui un'imponente sequoia nei pressi dell'ingresso, e ospita diversi pennuti quali storni, civette, picchi, merli, gazze, upupe e cornacchie.\nFontana \"re la chiazza\".\nLa fontana \"re la chiazza\", o semplicemente \"Chiazza\", \u00e8 adiacente al palazzo De Juliis. Nella parte alta della fontana, si nota un'iscrizione che recita:\nIL MUNICIPIO DI STURNO\nRAPPRESENTATO\nDAL SINDACO ANGELO MARINO GRELLA\nA BENEFICIO DE' CITTADINI\nFECE COSTRUIRE\nNELL'ANNO 1870.\nIn passato, la fontana era molto frequentata dalle donne locali, le quali vi attingevano l'acqua che raccoglievano in conche.\nPalazzo De Iulis.\nGiuseppe de Juliis, segretario comunale della seconda met\u00e0 dell'800, fece completare i lavori di costruzione di un palazzo gentilizio adiacente a quello baronale, su una vecchia area appartenente ai baroni Grella, nel Casale eponimo, oggi via Trento. Il palazzo, che ha ospitato per un secolo anche un frantoio di propriet\u00e0 della famiglia, si articola lungo un pendio. Ad esso \u00e8 addossata la Fontana re la chiazza.\nPalazzo Grella-Vicario.\nDomenico Michele Pasquale Giovanni Mariano Stanislao Grella, secondo sindaco di Sturno dal 1811 al 1812, fece scolpire la frase sulla lapide posta sul balcone aggettante sul monumentale portale del palazzo Grella, oggi Vicario, sito in via San Domenico, antica dimora della famiglia. In essa si evince come nell'anno 1792 don Domenico abbia fatto riparare l'avita casa, rinnovando i locali secondo i nuovi canoni artistici del suo tempo. In un ingresso secondario una chiave di volta reca incisa la data del 1693 e il nome di don Giuseppe Grella, nonno di Domenico e anch'egli notaio. Per la tipologia costruttiva si pu\u00f2 affermare che il palazzo ricalca la tipica ambientazione signorile delle dimore settecentesche. Nell'androne \u00e8 possibile vedere lo stemma gentilizio della famiglia Grella. Annesso al palazzo si estende il giardino pensile all'inglese. Dopo il terremoto del 1980 l\u2019antica dimora \u00e8 stata ristrutturata conservando l\u2019antica facciata, l\u2019originario portone monumentale con lo scalone in pietra nonch\u00e9 mobili, libri e arredi restaurati da artigiani del posto.\nPalazzo Ciampo.\nIl palazzo prende il nome da una famiglia insediatasi a Frigento alla fine del XVI secolo, come forse testimonia la data 1582 sullo stemma gentilizio, in seguito alla migrazione del capostipite, medico, del ramo locale. I suoi membri godevano del diritto di patronato in una cappella della Cattedrale. Il cappello vescovile che sovrasta e incornicia l'effigie dello scudo ci indica che qualcuno nella famiglia raggiunse tale grado nella gerarchia ecclesiastica sicuramente non irpina.\nCappella \"Madonna della Neve\".\nLa cappella domina il paesaggio e da essa \u00e8 possibile ammirare tutta la valle Ufita, la Baronia e persino il Matese e la cima della Majella. Appartiene alla famiglia Grella e all'interno vi \u00e8 un dipinto della Vergine delle Nevi. Il quadro pi\u00f9 antico, di scuola napoletana, fu rubato nel gennaio del 1974. Il 5 agosto 2009 dopo la solenne benedizione impartita dal parroco di Sturno \u00e8 stata collocata nella cappella una nuova tela, raffigurante la Madonna col Bambin Ges\u00f9, eseguita da una nota pittrice salernitana. Una lapide sul frontespizio ricorda \"O passeger che passi per la via, non ti scordar di salutar Maria\". \nEdificio Scolastico \"Michele Aufiero\".\nPalazzo Aufiero, \u00e8 cos\u00ec chiamato in quanto la sua realizzazione si deve all'imprenditore \"John\" Michele Aufiero, che fece fortuna negli Stati Uniti e che tanto danaro spese a favore del suo paese natio. L'edificio, progettato da uno dei pi\u00f9 valenti architetti dell'epoca (ed identico al Municipio di Durazzo), venne inaugurato nel 1937 alla presenza dell'allora prefetto Tombolini, poi divenuto rappresentante diplomatico italiano a Zagabria. Oggi la struttura \u00e8 sede della locale scuola elementare.\nMonumento alla Musica.\nCostruito nel 2002, \u00e8 collocato in zona centrale per arredare un angolo della piazza principale. Celebra i fasti della gloriosa tradizione musicale di Sturno, che nel secolo scorso diede vita all'omonima banda musicale, tra le prime in Italia per fama e per qualit\u00e0 degli orchestrali, a cui l'opera \u00e8 dedicata.\nSociet\u00e0.\nLingue e dialetti.\nAccanto alla lingua italiana, nel territorio di Sturno \u00e8 in uso una variet\u00e0 del dialetto irpino.\nCultura.\nCucina.\nData l'abbondanza di castagne nei mesi autunnali, sono state elaborate diverse ricette che oramai fanno parte della cucina tradizionale. Tra le carni prevalgono quelle suine da cui si ricavano insaccati quasi le sopressate, i salami e i capocolli: con la carne di maiale si prepara uno dei prodotti tipici della cucina locale, la \"minestra maritata\", cui spesso si accompagna la \"pizza jonna\" a base di farina di granturco. Discreta \u00e8 la produzione di formaggi, caciocavalli e ricotte, mentre di particolare pregio ed esportato anche all'estero \u00e8 il torrone sturnese, prodotto artigianalmente da svariati decenni. Uno dei piatti tipici della cultura gastronomica sturnese \u00e8 la pasta \"co lo pulieo\", un'erba selvatica (\"mentha pulegium\") che cresce nei boschi che circondano il paese. Nella vasta piana dell'Ufita prevalgono invece le colture cerealicole.\nGeografia antropica.\nIl territorio comunale \u00e8 costituito dal centro urbano e dalle zone rurali, in cui si trovano una decina di contrade (Aia del Gallo, Caprara, Costantini, Crocevie, Filette, Lenze della Corte, Pantanelle, Serrapreta, Sterparo e Torone) oltre a varie case sparse.\nEconomia.\nL'economia \u00e8 di carattere prettamente agricolo. Tra i prodotti tipici pi\u00f9 rinomati si annoverano le olive di ravece, destinate all`estrazione di olio extravergine DOP \"Irpinia - Colline dell'Ufita\". Altri prodotti importanti sono: tabacco, uva (per la produzione del vino), ortaggi.\nNel campo della produzione artigianale, dopo un periodo di stasi, riprende la produzione di manufatti in legno, ferro battuto, ceramica, vimini, pietra.\nIn fase di sviluppo \u00e8 il settore industriale, in particolare il comparto produttivo (costruzione di zone industriali, produzione di macchinari per l'industria e miglioramento delle strutture).\nIn crescita \u00e8 anche il settore turistico che registra un significativo incremento delle strutture recettive.\nAmministrazione.\nAltre informazioni amministrative.\nIl comune fa parte dell'Unione dei comuni Terre dell\u2019Ufita."}
{"id": "15878", "revid": "2225", "url": "https://it.wikipedia.org/wiki?curid=15878", "title": "Fido Net", "text": ""}
{"id": "15880", "revid": "709565", "url": "https://it.wikipedia.org/wiki?curid=15880", "title": "Arbitraggio", "text": "In economia e in finanza, un arbitraggio \u00e8 un'operazione che consiste nell'acquistare un bene o un'attivit\u00e0 finanziaria su un mercato rivendendolo su un altro mercato, sfruttando le differenze di prezzo al fine di ottenere un profitto. L'operazione \u00e8 possibile se il ricavo che si ottiene supera i costi per il trasferimento del bene trattato da un mercato all'altro. L'intera operazione deve essere senza alcun rischio per l'operatore.\nL'arbitraggio si differenzia dalla speculazione per il fatto che, mentre il primo \u00e8 un modo di lucrare sulle differenze di prezzo presenti in luoghi diversi, la seconda opera sulle differenze di prezzo di uno stesso bene in tempi diversi. In altre parole, mentre la speculazione ricerca il lucro giocando sul fattore \"tempo\" (vendita successiva all'acquisto e viceversa), l'arbitraggio lo ricerca nel fattore \"spazio\" (acquisto e vendita su due mercati diversi)."}
{"id": "15881", "revid": "1632387", "url": "https://it.wikipedia.org/wiki?curid=15881", "title": "Banconota", "text": "La banconota (detta anche biglietto di banca, cartamoneta o moneta cartacea) \u00e8 uno strumento di pagamento rappresentato da un biglietto cartaceo stampato, privo di valore intrinseco diretto.\nIl termine deriva dall'espressione \"nota di banco\", e risale al XIV secolo; in origine essa riconosceva il diritto del possessore della nota di ritirare il metallo prezioso (solitamente oro o argento) depositato presso un banchiere (si trattava cio\u00e8 di moneta cartacea rappresentativa).\nStoria.\nEt\u00e0 antica.\nIl primo a introdurre l'uso di banconote di carta fu l'imperatore cinese Hien Tsung nell'806 d.C. Chi possedeva metallo prezioso aveva interesse a depositarlo presso operatori specializzati nella sua conservazione e protezione dai ladri. Inoltre aveva interesse a rivolgersi ai banchieri per trasferire i metalli preziosi senza doversi sobbarcare il costoso e rischioso trasporto. Bastava trasferire il titolo finanziario e incassare il metallo presso un secondo orafo-banchiere, collegato al primo da legami di affari.\nTali documenti, gi\u00e0 impiegati in Cina ai tempi di Marco Polo, erano pi\u00f9 facili da trasportare del metallo prezioso e inoltre potevano essere emessi anche per valori nominali superiori al valore del metallo prezioso custodito dai banchieri.\nCi\u00f2 era possibile perch\u00e9 le esigenze di cassa dei banchieri consentivano loro di tenere sotto forma di riserva solo una parte del metallo prezioso depositato, usando la restante parte per concedere prestiti o effettuare pagamenti per conto di terzi; inoltre le effettive richieste di conversione delle riserve metalliche depositate divennero sempre minori, dato che la fiducia degli operatori aveva determinato l'affermazione delle banconote stesse come circolante; infine l'emissione di moneta sotto forma di banconote, costituendo una forma di credito, aveva effetti espansivi sull'economia (oltre che sui profitti dei banchieri), che pertanto era beneficiata dalla scelta di detenere solo una parte del metallo prezioso sotto forma di riserve.\nEt\u00e0 moderna.\nLa vera nascita e diffusione delle banconote in Europa risalirebbe al XVIII secolo, ma non si pu\u00f2 che restringere il campo all'Inghilterra e a qualche altro paese, dal momento che pochissimi paesi in quel periodo ne facevano uso. Il primo grande deterrente contro la contraffazione era la pena di morte per i falsari, ma questo non era di per s\u00e9 sufficiente a ostacolare la contraffazione. Nel XVIII secolo in Inghilterra la circolazione delle banconote non era particolarmente diffusa e, a causa di ci\u00f2, il miglioramento delle tecniche di produzione di banconote non era considerato una questione urgente.\nIl primo tentativo di una banca centrale di emettere banconote ci fu nel 1661 grazie alle idee di Johan Palmstruch durante la sua direzione del Banco di Stoccolma; la prima banca che inizi\u00f2 a emettere banconote in modo permanente fu per\u00f2 la Banca d'Inghilterra, che inizi\u00f2 a emettere banconote nel 1695 con la promessa di pagare al portatore il valore della moneta su richiesta. Erano inizialmente scritte a mano per un valore prestabilito e legate al deposito personale o come prestito.\nNel XVIII secolo, le banconote venivano prodotte principalmente attraverso l'incisione su lastra di rame e la successiva stampa ed erano a faccia singola. Le tecnologie per produrre banconote rimasero sostanzialmente le stesse durante tutto il XVIII secolo. Le prime banconote furono prodotte attraverso una tecnica di stampa a intaglio, che consisteva nell'incidere a mano una lastra di rame e poi coprirla con inchiostro per stampare le banconote. Solo con questa tecnica era possibile, allora, imprimere le linee dell'incisione sulla carta e produrre buone banconote. Un altro fattore che rese pi\u00f9 difficile la contraffazione delle banconote era il tipo di carta utilizzato, dal momento che la carta utilizzata per le banconote era diversa da quella che all'epoca era in commercio. Nonostante questo, i falsari riuscirono a contraffare le banconote, coinvolgendo e consultando i produttori di carta, al fine di imparare a creare un tipo di carta simile da soli. Anche la filigrana venne usata come strumento contro la contraffazione e il suo uso per le banconote \u00e8 documentato sin dall'apparizione delle prime banconote in Europa. L'applicazione della filigrana avveniva attraverso la cucitura di un sottile filo dopo la stesura della polpa di carta. Il primo utilizzato documentato della filigrana all'interno di banconote risale al 1697 per opera di un produttore di carta di Berkshire il cui nome era Rice Watkins. La filigrana, insieme a un tipo di carta speciale, avrebbero dovuto rendere pi\u00f9 difficile e costoso falsificare banconote, dal momento che, per poterle falsificare, erano necessari anche macchinari per la produzione di carta pi\u00f9 complessi e costosi.\nIn seguito in Inghilterra ci fu una graduale evoluzione verso note di valore fisso, e a partire dal 1745 furono stampate banconote standardizzate del valore che andava da \u00a320 a \u00a31,000. Banconote stampate per intero, che non richiedevano il nome del creditore e la firma del cassiere, apparvero per la prima volta nel 1855. All'inizio del XIX secolo l'aumento rapido della richiesta di banconote costrinse le banche a migliorare gradualmente le tecnologie impiegate. Nel 1801, la filigrana, che in precedenza era rettilinea, divenne ondulata, grazie all'idea di un produttore di filigrana il cui nome era William Brewer. Ci\u00f2 rese ancora pi\u00f9 difficile la contraffazione delle banconote, perlomeno nel breve periodo: nel 1803 il numero di banconote contraffatte era sceso a soli 3000, rispetto ai 5000 dell'anno precedente. Nello stesso periodo le banconote diventarono anche a doppia faccia e con disegni pi\u00f9 complessi; le banche arrivarono addirittura a chiedere a maestranze di incisori e artisti di aiutarli a rendere le loro banconote pi\u00f9 difficili da contraffare (la cosiddetta \"ricerca della banconota inimitabile\").\nNell'era contemporanea.\nDopo l'esperienza della rivoluzione francese con l'istituto degli \"assegnati\", furono i funzionari francesi di Napoleone a imporre in tutta Europa l'uso di carta moneta. Nel XIX secolo per\u00f2, la moneta cartacea poteva ancora essere sentita come un sostituto della vera moneta metallica, essendo sempre possibile la riconversione in oro. Si arriv\u00f2, nei momenti di crisi, a stabilire il corso forzoso, cio\u00e8 la sospensione \"ex lege\" della convertibilit\u00e0. In Europa poi, nel periodo di relativo benessere dell'inizio del XX secolo, si assistette addirittura ad una situazione in cui il corso delle banconote faceva aggio sull'oro: nella libera fluttuazione tra moneta cartacea fiduciaria e moneta aurea, ci furono momenti in cui i cittadini preferivano la comodit\u00e0 della cartamoneta rispetto alla poca praticit\u00e0 della moneta metallica.\nLo scoppio della prima guerra mondiale port\u00f2 ben presto alla iperinflazione, addirittura rovinosa per il marco tedesco: il finanziamento delle spese belliche era avvenuto infatti attraverso l'emissione di moneta cartacea. La libera convertibilit\u00e0 rimase una prerogativa degli Stati Uniti d'America, che anche per questo divennero il centro dell'economia monetaria mondiale fino alla grande depressione del 1929, per affrontare la quale il presidente Roosevelt effettu\u00f2 una \"svalutazione a freddo\", accompagnata da altre drastiche misure.\nCon questi provvedimenti Roosevelt stabil\u00ec che le monete d'oro non avevano pi\u00f9 corso legale negli Stati Uniti, e la gente dovette convertire le proprie monete d'oro in altre forme di valuta; questa legge port\u00f2 gli Stati Uniti fuori dal cosiddetto \"gold standard\", e inoltre implic\u00f2 anche la fine della regola per cui la valuta cartacea degli Stati Uniti poteva essere scambiata con oro in tutte le banche della nazione. La centralit\u00e0 dell'oro venne comunque ribadita nel sistema di conferenza di Bretton Woods.\nIl passaggio alla moneta cartacea avvenne nel secondo dopoguerra con la fine degli accordi di Bretton Woods nel 1971, quando gli Stati Uniti dichiararono la fine di ogni rapporto di conversione tra banconote e oro (passando definitivamente alla moneta cartacea convenzionale). Ciononostante su alcune banconote \u00e8 rimasta per lungo tempo una scritta che ricordava l'antico diritto del portatore di ricevere metallo prezioso presentando la banconota posseduta.\nLa moneta cartacea ha subito un'altra modifica, essa viene sempre pi\u00f9 sostituita dalla moneta elettronica, costituita da carte di credito normalmente in plastica e da una banda magnetica (emesse da societ\u00e0 finanziarie, banche o istituti di credito dell'e-payment o del credito al consumo all'uopo autorizzate), che consente la memorizzazione di dati sia dell'utente (titolare intestatario della carta) che di eventuali altri dati (quali: codice PIN serie numerica di cifre diverse o uguali, alfabetica insieme di vocali e/o consonanti, oppure alfanumerica composta da numeri e lettere, onde reprimere frodi), oppure altri dati riferiti a operazioni e transazioni effettuate tra le societ\u00e0 emittenti la carta e l'utente.\nDescrizione generale.\nLe caratteristiche delle banconote, i loro materiali e le tecniche di produzione (cos\u00ec come il loro sviluppo nel corso della storia) sono argomenti che solitamente non vengono studiati dagli storici in modo approfondito, sebbene ci siano oggi un certo numero di libri che spiegano in dettaglio come le banconote fossero effettivamente prodotte. Ci\u00f2 \u00e8 dovuto principalmente al fatto che gli storici tendono a dare la priorit\u00e0 alla comprensione teorica di come funzionava il denaro piuttosto che a come venisse prodotto.\nLa banconota strettamente detta, rappresenta la parte cartacea della moneta legale emessa da una banca centrale.\nSi presenta in genere sotto forma di biglietto composto da fibre di cotone, lino e canapa (che la rendono pi\u00f9 resistente della carta), oppure sotto forma di polimero plastico (adottato ad esempio nelle banconote emesse in Romania, Macedonia del Nord, Canada e in Australia).\nPer comprendere meglio come essa possa costituire un mezzo di scambio \u00e8 opportuno fare delle distinzioni tra:\nDifferenze col biglietto di Stato.\nIn senso lato viene impropriamente chiamata banconota anche il biglietto di Stato. Giuridicamente non \u00e8 una banconota, non reca la dicitura della banca, ma dello Stato emittente.\nValore ed utilizzo.\nIl valore delle banconote (come in generale della moneta) non dipende soltanto dalle disposizioni di legge, ma anche dall'effettiva accettazione della moneta da parte di chi la usa.\nQualora non vigesse il corso legale, chi deve riceverla potrebbe sempre decidere di non accettarla nel caso in cui pensasse di non poterla usare come mezzo di pagamento. Anche in presenza di un regime di corso legale per\u00f2 la fiducia nella moneta \u00e8 determinante nello stabilire il suo potere d'acquisto, e ogni calo nella fiducia pu\u00f2 determinare fenomeni d'inflazione, che a loro volta possono aggravare la sfiducia stessa, innescando cos\u00ec un processo moltiplicativo, noto come iperinflazione."}
{"id": "15885", "revid": "47767", "url": "https://it.wikipedia.org/wiki?curid=15885", "title": "Mandola", "text": "La mandola \u00e8 uno strumento musicale a plettro appartenente alla vastissima famiglia dei liuti, discendenti dall'arabo oud approdato in Europa durante il medioevo. \u00c8 una variante italiana di origine cinquecentesca ed \u00e8 affine al mandolino che assieme ad essa si \u00e8 evoluto.\nInfatti nella sua variante contemporanea, anche la mandola, a parte le proporzioni maggiori, consta di quattro cori all'unisono accordati per quinte. La mandola tenore (diapason di circa 44\u00a0cm), pi\u00f9 rara, presenta la stessa accordatura del mandolino (sol, re, la, mi), un'ottava sotto; invece la mandola contralto, pi\u00f9 comune, \u00e8 accordata, come la viola, una quinta sotto al mandolino (do, sol, re, la) diapason 40,5/41. Per tale ragione la seconda trova talora impiego nelle orchestre a plettro dove pu\u00f2 ricoprire il ruolo che la viola svolge in orchestra. Tuttavia, l'apprezzamento di cui lo strumento ha goduto nella tradizione popolare ha finito per favorire la mandola tenore (o mandola \"tout-court\"), che per la sua accordatura permette a un mandolinista di passare su questo strumento senza cambiare diteggiature.\nPu\u00f2 assolvere funzioni melodiche, armoniche e ritmiche. Il suo utilizzo nella musica celtica \u00e8 piuttosto recente. In questa tradizione musicale, sotto influsso dell'Irish bouzouki, i due cori pi\u00f9 gravi possono essere accordati all'ottava. Recenti sono pure le modifiche della forma a goccia, che facilita l'esecuzione sulla parte alta della tastiera, e del fondo piatto, che ne facilita la produzione su scala industriale."}
{"id": "15887", "revid": "2128848", "url": "https://it.wikipedia.org/wiki?curid=15887", "title": "Mandoloncello", "text": "Il mandoloncello \u00e8 uno strumento musicale a plettro derivato dalla mandola nel XIX secolo. \nDi proporzioni maggiori (diapason di circa ), \u00e8 usualmente dotato di quattro cori (do, sol, re, la) accordati all'unisono una quinta sotto la mandola tenore. Presenta dunque la medesima accordatura del violoncello ed \u00e8 stato sviluppato esattamente al fine di ricoprirne il ruolo sia nelle orchestre a plettro, che nei quartetti a plettro.\nUna variante a cinque cori (do, sol, re, la, mi), dunque con estensione superiore paragonabile a quella della mandola, \u00e8 anche denominata liuto cantabile."}
{"id": "15890", "revid": "2056951", "url": "https://it.wikipedia.org/wiki?curid=15890", "title": "Liuto", "text": "Il liuto (: ) (in lingua francese \"le luth\", in inglese \"lute\") \u00e8 uno strumento a corde europeo, barocco o rinascimentale, che appartiene all'omonima famiglia dei liuti. Tale famiglia di strumenti trova larga diffusione in tutto il mondo.\nEtimologia.\nIl liuto, o la\u00f9to, strumento principale del Rinascimento, fu portato in Europa in epoca medievale dagli Arabi, che esportarono anche il termine: \"al \u2018\u016bd\" (\u0627\u0644\u0639\u0648\u062f, \"\u2018\u016bd\"=\"legno\") divenuto \"liuto\" (Italia), \"la\u00fad\" (Spagna), \"luth\" (Francia), \"lute\" (Inghilterra), \"Laute\" (Germania) ecc. L'articolo \"al\" si agglutin\u00f2 al sostantivo \"ud\", come nel portoghese \"ala\u00fade\", mutando secondo le varianti linguistiche locali. In epoca rinascimentale non era ancora chiara l'etimologia della parola, tanto che Vincenzo Galilei, padre di Galileo Galilei e noto per essere tra i pi\u00f9 brillanti e attivi frequentatori della Camerata de' Bardi, credeva che l'origine del termine fosse da ricercare nella completezza dello strumento, che essendo di grande estensione poteva intavolare l'intera gamma delle \"humanae voces\", comprendente sette esacordi (tre duri, due naturali e due molli, ma sempre formati dalle sei sillabe da UT a LA o viceversa), secondo la complessa teoria esacordale di origine medievale (solmisazione):\nClassificazione.\nUn'altra classificazione diffusa \u00e8 quella di denominare i liuti in base alla lunghezza del manico. Si parla quindi di liuto a manico corto, per esempio il pipa cinese, o a manico lungo, quali lo shamisen giapponese, \u013eoud arabo, la \u00e7iftelia, il bouzouki, il baglamas, il saz, il ba\u011flama e cos\u00ec via.\nAccordatura del liuto.\nL'evoluzione del liuto port\u00f2 alla costruzione di strumenti di diapason variabile, e con diverse accordature dovute anche al variare del numero di corde o di ordini di corde che possono variare da quattro a dodici.\nGeneralmente, il liuto rinascimentale a 6 ordini utilizzava l'accordatura della viola da gamba tenore, con intervalli di quarta tra le corde, fatta eccezione per l'intervallo tra il terzo e il quarto ordine, che \u00e8 di terza maggiore.\nI liuti con pi\u00f9 di 6 ordini di corde normalmente sono composti con l'aggiunta di ordini di corde pi\u00f9 gravi, utilizzati a vuoto; in questo caso i primi sei ordini sono accordati normalmente, mentre le corde gravi possono essere accordate secondo i pezzi da eseguire (secondo la prassi esecutiva barocca raggruppati in suites della stessa tonalit\u00e0).\nDurante il XVII secolo vengono introdotte diverse variazioni di accordatura: in Francia si impone verso la fine del secolo l'accordatura in \"re minore\", con ordini gravi modificati a seconda della tonalit\u00e0 dei brani da eseguire.\nStoria del liuto.\nSi ha prova dell'esistenza di strumenti musicali del genere dei liuti sin dall'antico Egitto. Il liuto, come lo si conosce oggi (strumento musicale a corde pizzicate, con cassa armonica convessa piriforme, costruita con doghe incollate) appare presumibilmente intorno al VI secolo in Asia Minore.\nLo strumento fu portato in Europa dagli Arabi nel Medioevo, dove raggiunse la massima diffusione nel XVI secolo.\nIl guscio del liuto, forse in origine ricavato da un unico blocco di legno, fu in seguito sempre costruito con doghe di legno. Il manico, \u00e8 complanare alla tavola armonica: a esso \u00e8 fissato, ortogonalmente, il cavigliere a spatola che \u00e8 reclinato. Una serie di legacci di minugia divide il manico in otto o nove parti, dette tasti. Gli ordini di corde del liuto rinascimentale sono generalmente sei, tutte doppi, a eccezione di quella pi\u00f9 acuta (cantino). L'accordatura varia secondo il tempo e il luogo, ma rispetta in genere questa successione: due quarte, una terza maggiore, due quarte. Lo strumento era suonato con un plettro o anche, per ottenere maggiore morbidezza e fluidit\u00e0 d'esecuzione, con le dita nude. La musica per liuto era scritta con un particolare sistema detto intavolatura. Nel XVII secolo il numero delle corde basse aument\u00f2; il liuto giunse cos\u00ec ad avere sino a undici corde. Si ebbero allora vere e proprie famiglie di liuti, variamente accordati; a causa dell'aumentato numero delle corde basse il manico dello strumento fu allungato e vi si aggiunse un secondo cavigliere superiore, cui erano fissate le corde gravi, suonate a vuoto. Questi strumenti presero il nome di arciliuto, liuto attiorbato, e tiorba.\nIl repertorio a stampa della musica per liuto a noi pervenuta si estende dal 1507 (anno nel quale comparvero, a Venezia le prime intavolature dell'editore Ottaviano Petrucci) sino al 1770 circa. Il liuto occup\u00f2 un posto di considerevole rilievo nella vita musicale, specie nel XVI sec., quando ebbe la stessa diffusione e la stessa versatilit\u00e0 d'impiego raggiunte nell'Ottocento dal pianoforte. Le fonti cinquecentesche comprendono sia composizioni originali per lo strumento (danze, quali pavane, gagliarde, passamezzi, saltarelli; ricercari, fantasie, variazioni; preludi di carattere improvvisatorio), sia molte trascrizioni di brani vocali, profani e sacri.\nI pi\u00f9 eminenti compositori di musica per liuto furono:\nNel XVII secolo la musica per liuto fu coltivata particolarmente in Francia e in Germania, mentre in Spagna e in Italia lo strumento cominci\u00f2 a declinare, di fronte all'affermarsi della chitarra e del violino. Il repertorio comprende in questo periodo principalmente preludi e danze (allemande, correnti, sarabande, gighe, ecc.) composte prima separatamente e in seguito riunite in suites. Le personalit\u00e0 di maggior rilievo sono Denys Gaultier in Francia, Esaias Reusner in Germania. In questo paese il liuto ebbe cultori anche nel XVIII sec.: tra essi emerge Sylvius Leopold Weiss; J. S. Bach scrisse quattro suites, due preludi e due fughe per liuto; Haydn alcune cassazioni.\nLa necessit\u00e0 di disporre, negli ensemble di liuto, di strumenti a cui affidare le parti gravi dell'accompagnamento, port\u00f2 in seguito allo sviluppo dell'arciliuto, di dimensioni pi\u00f9 grandi e con un numero di corde maggiore.\nCome per molti strumenti musicali, il liuto cadde in disuso dapprima in Spagna, sostituito dalla vihuela, e poi nel resto del continente (XVIII secolo).\nLa fortuna musicale del liuto.\nIl liuto ebbe grande popolarit\u00e0: il suo timbro dolce e la comoda leggerezza lo rendevano adatto sia per eseguire composizioni polifoniche, semplici o complesse, che per accompagnare il canto o la danza. Nonostante l'intensit\u00e0 sonora piuttosto modesta, lo strumento si prestava alle occasioni musicali pi\u00f9 svariate, adattandosi alle raffinate esecuzioni che si tenevano presso le corti nobiliari come alle giocose rappresentazioni da strada.\nLa musica per liuto era scritta su intavolatura, un tipo di notazione che si serviva di cifre o lettere dell'alfabeto per indicare la posizione da tastare sulla corda, e quindi l'altezza del suono. I valori ritmici erano invece espressi dalle figure di valore, poste in corrispondenza delle lettere/numeri.\nLe prime composizioni per liuto apparvero in Italia, agli inizi del Cinquecento ad opera di Francesco Spinacino, Joan Ambrosio Dalza e di Franciscus Bossinensis e soprattutto Francesco da Milano. Si tratta per lo pi\u00f9 di trascrizioni di opere polifoniche vocali, ma anche di danze, frottole e ricercari.\nSempre in quel periodo vanno ricordati Alberto da Ripa, o da Mantova (noto in Francia come Albert de Rippe), Pietro Paolo Borrono, Giovanni Maria da Crema, Giulio Cesare Barbetta, Vincenzo Galilei, Giacomo Gorzanis.\nIl '600 in Italia vede il declino della popolarit\u00e0 del liuto, che vanta comunque una produzione di alta qualit\u00e0 da parte di diversi autori tra cui Giovanni Girolamo Kapsberger.\nIn Francia, la cosiddetta et\u00e0 d'oro del liuto copre i primi 30 anni del Seicento, quando in Italia e Spagna la popolarit\u00e0 del liuto era stata eclissata dall'avvento degli strumenti a tastiera come il clavicembalo o da strumenti a corda pi\u00f9 semplici come la chitarra barocca. I principali autori di questo periodo in Francia sono Denis Gaultier, Ennemond Gaultier, Ren\u00e9 Mesangeau, Jacques Gallot, Charles Mouton, Robert de Vis\u00e9e.\nIn Inghilterra il liuto acquista una grande popolarit\u00e0 e vede la composizione di musiche di alto livello ad opera di John Dowland.\nLa stessa popolarit\u00e0 il liuto la godette anche in Germania dove si ebbe la produzione di una vasta letteratura anche dopo che lo strumento era caduto in disuso nel resto dell'Europa con la produzione di Bernhard Johachim Hagen, Rudolf Straube, David Kellner e soprattutto Adam Falckenhagen e Sylvius Leopold Weiss, e che colse l'interesse di Johann Sebastian Bach che compose due \"suites,\" trascrisse altre composizioni e nella \"Passione secondo Giovanni\" inser\u00ec un arioso e un'aria per tenore accompagnati da archi e liuto.\nElenco di alcune composizioni per liuto rinascimentale.\nInghilterra.\nJohn Dowland (1562-1626)\nFrancis Cutting (ca.1600)\nThomas Morley (1557-1634)\nFrancia.\nPierre Attaingnant (ca.1494-1552)\nAdrien Le Roy (ca.1520-1598)\nRobert Ballard (ca.1575-1650)\nJean-Baptiste Besard (ca.1567-ca.1625)\nGermania.\nHans Neusidler (1508-1563)\nLangravio Maurizio d'Assia (1572-1632)\nMatthaus Waissed (1540-1602)\nSebastian Ochsenkhun (1521-1574)\nBelgio e Paesi Bassi.\nEmanuel Adriaenssen (1550-1604)\nJan Pieterszoon Sweelinck (1562-1621)\nNicolas Vallet (ca.1583-1642)\nBibliografia.\n2001"}
{"id": "15893", "revid": "260676", "url": "https://it.wikipedia.org/wiki?curid=15893", "title": "Arciliuto", "text": "L'arciliuto \u00e8 uno strumento musicale cordofono di grosse dimensioni, derivato dal liuto e caratterizzato dalla presenza, a fianco delle normali corde da premere, di alcune corde di bordone, molto pi\u00f9 lunghe e pi\u00f9 gravi. I modelli risalenti fino al 1620 avevano tipicamente undici coppie di corde, delle quali sei o sette tastate. Nell'opera \"Intavolatura di liuto\" (1623) il compositore bolognese Alessandro Piccinini attribuisce a s\u00e9 stesso la paternit\u00e0 dello strumento.\nIl suo utilizzo era generalmente limitato, nelle esecuzioni cameristiche, all'accompagnamento nei complessi strumentali e del canto solista, anche se non mancano nella letteratura musicale, dei brani solisti.\nPi\u00f9 in generale, per arciliuto, si intesero tutti quei tentativi svolti sul liuto tradizionale allo scopo di aumentarne l'estensione, grazie all'aggiunta di corde fuori dal manico. Nacquero, in questo modo, tre tipi di liuti estesi che rientrano nella categoria degli arciliuti: il chitarrone, la tiorba e il liuto attiorbato.\nIl liuto attiorbato era un tradizionale liuto con un cavigliere progettato con un capotasto prolungato all'esterno per ospitare le corde anche fuori dal manico, corde che necessitavano una accordatura su misura per ogni brano.\nIl chitarrone era un liuto con un manico estremamente prolungato, la cassa ampliata e due caviglieri nel manico, dei quali, quello in basso raccoglieva le corde tastate, mentre in quello in alto si raccoglievano le corde uscenti dal manico.\nLa tiorba invece era caratterizzata da due caviglieri sovrapposti."}
{"id": "15895", "revid": "529641", "url": "https://it.wikipedia.org/wiki?curid=15895", "title": "Affari pubblici", "text": "Affari pubblici \u00e8 un termine generale che include le politiche pubbliche, cos\u00ec come la pubblica amministrazione, entrambe strettamente collegate ai campi delle scienze politiche e dell'economia.\nLe discussioni concernenti gli affari pubblici sono generalmente e consciamente di parte, ed assumiamo che i partecipanti a tali dibattiti abbiano uno specifico punto di vista che cercano di portare avanti nella discussione.\nGli affari pubblici, d'altra parte, sostengono generalmente di non essere di parte. Si concentrano sui metodi della pubblica amministrazione, illustrati da esempi storici, e registrazioni dei risultati.\nGli affari pubblici possono essere definiti come \"l'amministrazione dei rapporti istituzionali per averne un profitto\" (Jeremy Kane, cofondatore dell'EPPA (Consiglieri pan-Europei per gli Affari Pubblici)).\nL'attivismo sociale prevede l'azione e il commento popolari sugli affari pubblici.\nLista di argomenti correlati agli affari pubblici:"}
{"id": "15901", "revid": "6923", "url": "https://it.wikipedia.org/wiki?curid=15901", "title": "Vihuela", "text": "Vihuela (italianizzato: \"viella\") \u00e8 un antico strumento musicale della famiglia dei liuti, apparso in Spagna. Il termine identifica in particolare la cosiddetta \"vihuela de mano,\" distinta dalla \"vihuela de arco\", sinonimo della viola da gamba o della viella medievale. Analogamente alla chitarra, alla quale assomiglia, si suona pizzicando le corde con le dita.\nStoria e repertorio.\n La vihuela si diffuse verso la fine del '400 ed era dotata, generalmente, di sei corde di cui cinque doppie. Fu molto diffusa soprattutto presso gli strati pi\u00f9 elevati della societ\u00e0 spagnola, nei quali si afferm\u00f2 come strumento dotto ed assunse una popolarit\u00e0 paragonabile a quella raggiunta dal liuto nel resto dell'Europa, nel medesimo periodo.\nFra i principali autori di musica intavolata per vihuela si annoverano:\nAlcune musiche per strumento a tastiera di Antonio de Cabez\u00f3n e di altri grandi compositori spagnoli del XVI secolo, pur essendo pi\u00f9 frequentemente eseguite sul clavicembalo e sull'organo, potevano essere eseguite anche sulla vihuela (o sull'arpa), come attestato ad esempio dal titolo della celebre raccolta di Cabez\u00f3n \"Obras de musica para tecla, arpa y vihuela\" (pubblicata postuma nel 1578).\nCuriosamente, il brano originale per vihuela oggi pi\u00f9 noto e frequentemente eseguito (spesso con la chitarra moderna) \u00e8 la \"Fantasia X que Remeda el Arpa de Ludovico\" (\"Fantasia X che imita l'arpa di Ludovico\"), di Alonso Mudarra (1546), che fu scritta per imitare sulla vihuela la particolare tecnica usata dall'arpista Ludovico, virtuoso che godeva di grande notoriet\u00e0 ai tempi di Mudarra.\nLibri di musica per vihuela.\nLa vihuela era molto diffusa anche nei Paesi che si trovavano sotto l'influenza o la dominazione spagnola, come il Sud Italia e l'America Latina. In quest'ottica, tra le pubblicazioni per vihuela si pu\u00f2 annoverare anche l\"Intavolatura de viola o vero lauto cio\u00e8 Recercate, Canzone francese, Mottete..., Libro I e II \"della Fortuna\"\", di Francesco da Milano, pubblicata a Napoli da J. Sultzbachius nel 1536. Come recita il titolo, le musiche ivi contenute potevano infatti essere eseguite anche sulla viola (da mano), ossia sulla vihuela.\nCitiamo infine una fonte manoscritta, il \"Ramillete de Flores\" (Madrid, Bibl. Nacional, Ms 6001), contenente musiche di Fabricio, Paez, Mendoza, Lopez e altri autori anonimi.\nAccordatura.\nL'accordatura della vihuela \u00e8 identica a quella del liuto in sol: dalla pi\u00f9 grave sol, do, fa, la, re, sol, ma raddoppiate all'unisono (in paragone all'accordatura della chitarra moderna - che \u00e8 una terza minore pi\u00f9 bassa - l'intervallo di terza maggiore si trova fra la terza e la quarta corda anzich\u00e9 fra la seconda e la terza).\nVihuela messicana.\nIn Messico il nome vihuela \u00e8 utilizzato per indicare un diverso strumento, risalente al XIX secolo, tipico delle formazioni musicali dette Mariachi. In questi gruppi, che non includono strumenti a percussione, la \"vihuela\" e il guitarr\u00f3n (strumento analogo, di taglia maggiore e accordatura pi\u00f9 grave), svolgono una fondamentale funzione ritmica. Dotata di cinque corde, la vihuela messicana non \u00e8 storicamente collegata alla vihuela spagnola del XVI secolo, quanto piuttosto alla chitarra battente."}
{"id": "15902", "revid": "72396", "url": "https://it.wikipedia.org/wiki?curid=15902", "title": "Emmet Reid Blake", "text": ""}
{"id": "15905", "revid": "1543377", "url": "https://it.wikipedia.org/wiki?curid=15905", "title": "Letteratura giapponese", "text": "La letteratura giapponese nasce e si sviluppa nel corso di pi\u00f9 di mille anni di scrittura, a partire circa dall'VIII secolo.\nAl principio era forte l'influenza della Cina per la vicinanza geografica e dell'India attraverso la diffusione del Buddismo in Giappone. Successivamente la letteratura giapponese seguir\u00e0 una propria strada, nonostante l'influenza della Cina sia rimasta forte fino all'epoca Edo. Dal XIX secolo con l'apertura verso Occidente (commercialmente e culturalmente) sar\u00e0 soprattutto la letteratura europea ad influire sugli scrittori giapponesi che daranno comunque vita ad una cultura letteraria in costante equilibrio tra tradizione e innovazione.\nL'arrivo della scrittura e i primi testi.\nPrima dell'avvento dei kanji in Giappone non esisteva un sistema di scrittura autoctono e ricostruire il tipo di lingua parlata all'epoca, o quali storie e canzoni circolassero, \u00e8 pressoch\u00e9 impossibile. Durante il periodo Kamakura emerse una teoria secondo la quale i caratteri fonetici kana si sarebbero originati da presunti caratteri risalenti ad un'epoca precedente all'arrivo della scrittura ideografica, chiamati . La veridicit\u00e0 storica di questa teoria \u00e8 stata per\u00f2 smentita dagli studiosi.\nLa nascita di relazioni diplomatiche e commerciali stabili con la Cina tra il III e il V sec. d.C. permise al Giappone di entrare in contatto con la cultura cinese, della quale riconoscendo la superiorit\u00e0, inizi\u00f2 a far propri molti elementi, compreso il sistema di scrittura. Inizialmente la Corea funse da tramite, sia perch\u00e9 geograficamente vicina a entrambi i Paesi, sia perch\u00e9 aveva gi\u00e0 avviato il processo di sinizzazione della propria lingua, per molti aspetti simile a quella nipponica. In seguito il Giappone per\u00f2 abbandon\u00f2 la mediazione coreana e inizi\u00f2 a rivolgersi direttamente alla fonte.\nSecondo quanto scritto nel Nihongi, fu uno studioso coreano di nome a portare in Giappone la conoscenza degli ideogrammi, che inizialmente vennero usati solo come ornamenti e decorazioni di spade e specchi. I primi reperti in cui i kanji vennero utilizzati invece come mezzo di scrittura vero e proprio sono le iscrizioni in pietra e metallo, dette , molto brevi. Uno dei kinsekibun pi\u00f9 rilevanti \u00e8 l'iscrizione su una spada di ferro del VI sec. rinvenuta nel 1968 presso la tomba (kofun) di , nella prefettura di Saitama, composta da 115 caratteri. Un'altra iscrizione \u00e8 quella presente sulla spada trovata nel 1873 nella tomba di , prefettura di Kumamoto, composta da 75 caratteri, molti dei quali per\u00f2 ormai illeggibili.\nDurante il VII sec. apparvero i primi testi su listelli di legno chiamati : si trattava di comunicazioni brevi, registrazioni o indicazioni di tasse.\nSolo a partire dal periodo Nara si pu\u00f2 cominciare a parlare di letteratura vera e propria.\nPeriodo Nara (710\u2013794).\n\u00c8 a quest'epoca infatti che risalgono i primi testi letterari propriamente detti del Giappone, i pi\u00f9 importanti dei quali sono il Kojiki, il Nihongi e l'antologia poetica Man'y\u014dsh\u016b.\nPresentato all'Imperatrice Genmei nel 712, il Kojiki fu compilato da \u014c no Yasumaro, basandosi sul corpus di storie e genealogie memorizzato dal cortigiano per volere dell'Imperatore Tenmu. Si compone di tre , in cui vengono narrate le origini dell'arcipelago giapponese e le vicissitudini di numerose figure mitologiche e storiche coprendo un arco temporale dall'et\u00e0 degli dei fino al regno dell'Imperatrice Suiko. Nelle parole del suo compilatore lo scopo del testo era \"rivedere gli annali dinastici e controllare le storie antiche per eliminare gli errori e stabilire la verit\u00e0 da trasmettere ai posteri\". Si trattava perci\u00f2 di un'opera con finalit\u00e0 politiche, grazie a cui lo imperiale, , legittimava la propria supremazia e il diritto a regnare, facendo risalire la propria ascendenza alla divinit\u00e0 pi\u00f9 importante del pantheon shintoista, Amaterasu \u014cmikami. La particolarit\u00e0 di quest'opera sta nel modo in cui vi vennero utilizzati i kanji, in tre soluzioni distinte: l'introduzione \u00e8 scritta in , il testo narrativo \u00e8 in una forma ibrida con caratteri utilizzati talvolta per il loro significato e talvolta per il loro suono, le poesie sono invece scritte in man'y\u014dgana.\nIl Nihongi, o , completato nel 720, \u00e8 anch'esso una cronaca della storia del Paese a partire dalle sue origini mitiche fino al regno dell'Imperatrice Jit\u014d, ma a differenza del Kojiki \u00e8 scritto interamente in cinese classico, con soltanto le poesie in man'y\u014dgana, e ha uno stile che richiama maggiormente quello delle cronache cinesi. Inoltre, se il Kojiki riporta soltanto una versione di ciascun fatto narrato, nel Nihongi talvolta appaiono pi\u00f9 versioni di una stessa vicenda. \u00c8 il primo di sei storiografie note come , e si compone di trenta maki.\nIl \u00e8 la pi\u00f9 antica antologia poetica giapponese, compilata attorno alla met\u00e0 dell'VIII secolo. Suddivisa in venti maki, contiene 4516 componimenti, di cui circa 4200 sono tanka (poesie brevi di 31 sillabe, scandite in 5-7-5-7-7), 265 sono ch\u014dka (poesie lunghe, alternano strofe da 5 e 7 sillabe e una coppia 7-7 finale, ma non hanno lunghezza fissa) e 62 sono sed\u014dka (poesie in sei strofe, scandite in 5-7-7-5-7-7). I generi poetici che vi appaiono sono numerosi: , , , , . Tra i poeti di maggior rilievo dell'opera, vi sono \u014ctomo no Yakamochi, Kakinomoto no Hitomaro, Nukata no \u014ckimi.\nAltri testi che risalgono a questo periodo sono il Kaif\u016bs\u014d, un'antologia di poesie cinesi compilata nel 751 che raccoglie 120 componimenti di 64 autori diversi, e i , testi con descrizioni topografiche delle varie province del Paese, commissionati dall'Imperatrice Genmei a partire dal 713 e di cui \u00e8 giunto integro fino a noi soltanto quello relativo alla provincia di Izumo, lo .\nPeriodo Heian (794\u20131185).\nIl periodo Heian vide il fiorire della letteratura di Corte: ad aver accesso alla cultura e ai testi erano soltanto i nobili dell'aristocrazia e i monaci, che erano contemporaneamente produttori e fruitori delle opere letterarie, da cui rimasero escluse le classi inferiori.\nLa letteratura in lingua cinese continu\u00f2 ad essere prodotta: tra gli esempi, vi \u00e8 il Nihon Ry\u014diki, una raccolta di buddhisti compilata tra il 787 e l'824, con intenti didattico-religiosi.\nCon l'interruzione delle ambascerie giapponesi alla corte dei Tang nell'894, e quindi dei contatti tra i due Paesi, si assistette tuttavia ad un graduale affrancamento dalle influenze cinesi e all'introduzione di forme letterarie vernacolari, grazie soprattutto alla nascita dei caratteri fonetici kana attorno al X secolo. I nuovi sillabari, lo hiragana e il katakana, favorirono lo sviluppo dello stile , utilizzato soprattutto in testi privati, contrapposto al , che continuava ad essere utilizzato nei documenti ufficiali. Il katakana, di forma regolare e squadrata, fu ideato da monaci e studiosi per facilitare il , ossia la lettura alla giapponese (kun) dei testi cinesi. Serviva soprattutto per inserire annotazioni utili a capire come leggere e integrare i kanji con gli elementi della lingua giapponese assenti dal cinese. Lo hiragana, di forma corsiva e curva, era nato come semplificazione e stilizzazione dei man'y\u014dgana, e venne largamente impiegato dalle donne, a cui erano di norma preclusi lo studio e l'uso del cinese classico, riservato agli uomini. Per questo motivo era detto anche .\nUno dei generi in cui venne adottato lo hiragana fu la poesia waka, termine che fino al periodo Nara indicava genericamente la \"poesia giapponese\" per distinguerla da quella cinese, detta , ma che a partire da quest'epoca, a causa del declino degli altri generi poetici, divenne sinonimo di tanka. \u00c8 caratterizzata da uno stile retorico e codificato, con regole molto rigide sull'utilizzo dei termini e delle immagini. Il primo trattato di regole poetiche fu scritto nel 772 da , il .\nUna poesia molto particolare scritta in questi anni \u00e8 anche \"Iroha\", famosa per essere allo stesso tempo un pangramma e un isogramma in quanto contiene tutti i caratteri dell'alfabeto sillabico giapponese senza mai ripeterli (e oggigiorno \u00e8 utilizzata per insegnare l'ordine delle sillabe).\nIl waka divenne rapidamente lo strumento comunicativo prediletto dagli aristocratici, utilizzato sia privatamente, come mezzo per allacciare rapporti con l'altro sesso (uomini e donne vivevano separati gli uni dagli altri a Corte), sia pubblicamente, in celebrazioni formali o eventi sociali come i banchetti. Nacquero le , gare di poesia in cui gli aristocratici sfoggiavano la loro abilit\u00e0 nell'arte poetica, e molti dei componimenti creati in queste occasioni confluirono in antologie imperiali. La prima tra queste antologie fu il \"Kokin Wakash\u016b\" (905), commissionato dall'Imperatore Daigo e il cui curatore della fu il poeta Ki no Tsurayuki, a cui si deve anche la paternit\u00e0 del , uno dei primi esempi di letteratura diaristica. Il Kanajo \u00e8 importante perch\u00e9 Ki no Tsurayuki vi celebra la superiorit\u00e0 della poesia giapponese rispetto a quella cinese:\nLa poesia waka ha originato diversi generi letterari, svolgendovi all'interno un ruolo importante: i diari di viaggio, genere cui il Tosa nikki appartiene; i , diari privati di donne come il , l'Izumi Shikibu, il o il ; i racconti poetici, detti , come l', costituito da 125 . Il waka inoltre appare anche nella letteratura di prosa, i monogatari.\nIl Taketori monogatari (909) \u00e8 il capostipite del genere ed \u00e8 considerato uno , ossia un racconto di prosa con numerosi elementi fantastici cui si affianca una descrizione realistica del contesto degli avvenimenti. La narrazione si apre con la formula e ha una struttura che richiama quella tipica delle fiabe, con episodi consequenziali collegati tra loro. Non si limita a raccontare una storia ma trasmette anche valori estetici e morali, e l'utilizzo dei kana vi permette una maggior introspezione psicologica dei personaggi.\nI monogatari successivi si differenziano da esso per un maggior realismo: \u00e8 il caso dello , dello , dell' e . Questi ultimi due appartengono al genere : storie di fanciulle vessate dalle matrigne, che grazie ad aiutanti o mezzi soprannaturali riescono a sfuggire ai soprusi e raggiungere la felicit\u00e0.\nL'opera pi\u00f9 significativa del periodo \u00e8 per\u00f2 il Genji Monogatari, ultimato nel 1008 dalla dama Murasaki Shikibu, appartenente al seguito dell'Imperatrice Sh\u014dshi. \u00c8 costituito da 54 capitoli, suddivisibili in 3 sezioni tematiche: Dall'1 al 33 narrano l'ascesa, gli amori, gli intrighi, la caduta e il riscatto del protagonista, il principe ; dal 34 al 41 narrano il successo di Genji, ormai all'apice del potere politico e sociale, che gradualmente diventa maggiormente contemplativo e introspettivo; dal 42 al 54 invece vengono narrate le vicende degli eredi di Genji, e . Nel raccontare le vicende del Principe Splendente, l'autrice rappresenta nel dettaglio la vita e la cultura di Corte.\nUn altro testo molto importante \u00e8 il Makura no S\u014dshi, una raccolta di aneddoti, elenchi e descrizioni del mondo della Corte imperiale che viene classificato come , miscellanea. Fu scritto da Sei Sh\u014dnagon, dama al servizio dell'Imperatrice Teishi, rivale di Sh\u014dshi, attorno all'anno 1000.\nSul versante poetico, dopo il Kokin Wakash\u016b seguirono numerose altre antologie imperiali di poesie giapponesi, come il nel 951, lo nel 1005, il nel 1086. La raccolta venne compilata da tra il 1017 e il 1021 ed \u00e8 particolare perch\u00e9 contiene 803 poesie di tre diversi generi: poesie cinesi, kanshi e waka. \u00c8 costituita da due volumi divisi in quattro blocchi, uno per ciascuna stagione, al loro interno ulteriormente suddivisi in altri temi stagionali.\nAl 1120 risale il \"Konjaku Monogatarish\u016b\", una raccolta di oltre mille setsuwa ripartiti in 31 volumi (di cui per\u00f2 sono andati perduti il volume 8, 18 e 21) suddivisibili in tre blocchi: storie sull'India (Tenjiku \u5929\u7afa), storie sulla Cina (Shintan \u9707\u65e6) e storie sul Giappone (Honch\u014d \u672c\u671d). Tutte le storie cominciano con la frase \"Ima wa mukashi\" e hanno tematiche estremamente variegate, dalle storie di miracoli ai racconti sul Buddhismo in Cina e India a quelli di vita secolare.\nPeriodo Kamakura-Muromachi (1185\u20131603).\nSul finire del periodo Heian l'influenza della potente casata Fujiwara all'interno della Corte declin\u00f2, e vide l'ascesa della classe guerriera. Ebbe inizio un periodo di sanguinose ribellioni che culminarono nella Guerra Genpei, dove si contrapposero i clan Taira (Heike) e Minamoto (Genji). Alla fine del conflitto, nel 1185, ad avere la meglio furono i Minamoto, che instaurarono un governo militare, detto bakufu, nella citt\u00e0 di Kamakura. A raccontare gli eventi del conflitto \u00e8 lo \"Heike Monogatari\" (1371), l'epopea della famiglia Taira di cui illustra l'ascesa e la caduta. \u00c8 considerato un gunki monogatari, un racconto di guerra, e di notevole importanza sono soprattutto i suoi passaggi poetici, recitati da monaci ciechi che si accompagnavano suonando il biwa, i . Allo stesso genere appartiene anche lo H\u014dgen monogatari (1320), che racconta invece i fatti accaduti durante la Ribellione H\u014dgen.\nFra gli altri testi pi\u00f9 rilevanti del periodo sono inclusi \"H\u014dj\u014dki\" (1212) di Kamo no Ch\u014dmei e lo \"Tsurezuregusa\" (1331) di Yoshida Kenk\u014d.\nIn un clima di rinnovata vitalit\u00e0 per la poesia e nostalgia del periodo Heian, continuarono a venir compilate antologie imperiali, come il nel 1187 e lo nel 1205: a curare la prefazione di quest'ultimo fu il poeta Fujiwara no Teika. E la vita presso la Corte, ormai in declino, venne descritta nelle pagine del diario , da , una delle concubine dell'Imperatore Go-Fukakusa (1243-1304).\nUna delle principali caratteristiche della letteratura Muromachi (1333 - 1603) fu il suo diffondersi a tutti i livelli della societ\u00e0, compresi quelli fino a quel momento esclusi dall'attivit\u00e0 letteraria. Si affacciarono nuovi generi come la poesia renga, la prosa breve degli otogiz\u014dshi e il teatro N\u014d . La costruzione di strade, insieme al crescente interesse del volgo per i viaggi e i pellegrinaggi, port\u00f2 ad una grande popolarit\u00e0 della letteratura di viaggio dai primi anni del XIII sec. fino al XIV sec. Gli esempi pi\u00f9 eclatanti di diari di viaggio sono il \"Fuji kik\u014d\" (1432) e \"Tsukushi michi no ki\" (1480).\nPeriodo Tokugawa (o Edo) (1603-1868).\nLa stabilizzazione del governo centralizzato a Edo (l'odierna T\u014dky\u014d) e la riunificazione politica seguita alla battaglia di Sekigahara (21 ottobre 1600) da parte di Tokugawa Ieyasu portarono a uno sviluppo generale della societ\u00e0; nei centri urbani fior\u00ec il nucleo centrale della nuova cultura \"ch\u014dnin\". Il seguente progresso economico e il miglioramento del livello di vita furono accompagnati dall'allargamento dell'istruzione e dalla crescita del tasso di alfabetizzazione, favorendo la diffusione della pratica letteraria e di opere destinate ad un pubblico sempre pi\u00f9 ampio.\nIntrodotta dalla Cina, dove veniva usata fin dai tempi della Dinastia Tang (618-907), la stampa tramite tavole di legno in Giappone venne inizialmente utilizzata solo per i testi in cinese, specialmente quelli di carattere buddhista. Dopo l'arrivo nel 1590 del gesuita Alessandro Valignano furono introdotti anche i caratteri mobili in legno, utilizzati per la pubblicazione privata di opere religiose e opere classiche della letteratura giapponese scritte in caratteri kana. In seguito alle persecuzioni dei cristiani avviate sotto lo shogunato Tokugawa, i testi in lingua cinese vennero riprodotti utilizzando la stampa a caratteri mobili metallici proveniente dalla Corea.\nCon lo sviluppo mercantile e la diffusione dell'alfabetizzazione, alle pubblicazioni private in cinese si aggiunsero le pubblicazioni commerciali in lingua volgare di testi classici, cinesi e contemporanei. Partendo da Ky\u014dt\u014d e poi estendendosi alle altre principali citt\u00e0 mercantili (Edo e \u014csaka), i commercianti avviarono attivit\u00e0 di stampa, vendita e prestito di libri, pubblicazioni di cataloghi delle opere, e si riunirono in corporazioni, dando vita alle prime case editrici. A queste corporazioni lo Stato garantiva il monopolio sui diritti di pubblicazione, richiedendo in cambio l'attivit\u00e0 di censura dei contenuti delle opere non graditi, e il controllo del commercio librario. Accanto all'attivit\u00e0 delle case editrici, ebbe rilevanza anche quella delle biblioteche ambulanti (\"kashihonya\"), che fornivano un servizio di scambio di libri usati con libri nuovi. Il profitto ricavato dalla vendita delle opere da parte degli autori, promosse la nascita della figura dello scrittore professionista.\nIn contrasto all'attivit\u00e0 dei sinologi (\"kangakusha\"), quella degli studiosi di questioni e opere nazionali (\"kokugakusha\") favor\u00ec il distacco dalla concezione sinocentrica della cultura giapponese, favorendo la rivalutazione della tradizione e dei valori autoctoni.\nHaikai.\nLa forma poetica dello \"haikai\", abbreviazione di \"haikai no renga\" risalente al periodo Heian, indicava un gruppo di \"waka\" dal tono ironico, trattante argomenti solitamente non tradizionali. La trasformazione dell\"'haikai\" in genere indipendente avviene solo nel tardo periodo medievale in contrapposizione alla pratica del \"renga\", ma \u00e8 solo nel periodo Edo, grazie a Matsunaga Teitoku, fondatore della scuola Teimon, che diventa il genere pi\u00f9 rappresentativo delle nuovi classi sociali. La scuola Teimon di Ky\u014dto, legata alla tradizione classica, si connota come uno dei modelli pi\u00f9 conservatori di haikai, mentre la scuola Danrin di \u014csaka, fondata da Nishiyama S\u014din, diventa sinonimo di innovazione.\n\u00c8 tuttavia Matsuo Bash\u014d, allievo di entrambe le scuole, ad essere considerato il pi\u00f9 grande esponente del genere. A lui si d\u00e0 il merito di aver saputo fondere gli aspetti della tradizione poetica classica del \"waka\" con il nuovo genere popolare degli \"haikai\", innalzandolo a nuova forma letteraria degna di interesse, fissandone i principi metrico-retorici e delineando una propria poetica. Tra i numerosi poeti succeduti a Bash\u014d, spiccano in particolare Yosa Buson e Kobayashi Issa.\nKanaz\u014dshi e Ukiyoz\u014dshi.\nCaratterizzato dalla prevalenza dei segni sillabici \"kana\" rispetto ai \"kanji\", il genere narrativo dei \"kanaz\u014dshi\" si sviluppa tra il 1600 e il 1682, ossia tra gli \"otogiz\u014dshi\" e il primo \"ukiyoz\u014dshi\". Questo genere comprende una larga variet\u00e0 di testi, spesso dal carattere disomogeo: testi di ispirazione buddhista o confuciana, guide di viaggio, parodie di testi conosciuti, guide di posti popolari, traduzioni o adattamenti di testi stranieri e riprese dei modelli del \"setsuwa\" e del \"monogatari\". Al suo interno, i testi si possono suddividere in categorie a seconda della loro finalit\u00e0: pratica, educativa o ludica.\nCon la pubblicazione del \"kanaz\u014dshi\" di Asai Ry\u014di \"Ukiyo monogatari\" (Racconto del mondo fluttuante, 1661), il termine \"ukiyo\", precedentemente legato all'idea di impermanenza nel buddhismo, assume il significato di \"mondo fluttuante\". La produzione letteraria successiva viene quindi denominata \"ukiyoz\u014dshi\": opere scritte con tratti umoristici e incentrate sui quartieri di piacere o sulla cultura \"ch\u014dnin\". Massimo esponente \u00e8 Ihara Saikaku, che diede inizio al genere nel 1682 con \"K\u014dshoku ichidai otoko\" (Vita di un libertino).\nGesaku.\nLetteralmente \"opere scritte per divertimento\", il termine \"gesaku\" indica un numero di testi scritti dagli intellettuali \"bunjin\" (uomini di lettere) in lingua giapponese, dai toni ironici/satirici e rivolti al divertimento del pubblico dei \"ch\u014dnin\". Con i \"gesakusha\" (autori di \"gesaku\") e la diffusione dell'editoria vengono a formarsi le figure di scrittori e tecnici professionisti. I testi ricoprono diversi generi, contenuti e vesti grafiche e possono essere divisi in: \"dangibon\", \"sharebon\", \"ninj\u014dbon\", \"kusaz\u014dshi\" e \"kokkeibon\".\nI \"dangibon\" (sermoni satirici) si rifanno allo stile dei sermoni buddhisti, ma con satira e comicit\u00e0 forniscono una critica alla societ\u00e0 del tempo. Uno dei maggiori esponenti \u00e8 Hiraga Gennai, autore di \"Nenashigusa\" (Erba senza radici, 1763-1769).\nGli \"sharebon\" (libro alla moda) sono ambientati nei quartieri di piacere, presentano delle tipologie fisse di personaggi, e creano nuovi concetti estetici. Satirici e irriverenti, questi testi vennero censurati dallo stato, portando l'autore Sant\u014d Ky\u014dden a dare il via a storie di stampo pi\u00f9 romantico con l'opera \"Seir\u014d hiru no sekai nishiki no ura\" (Il mondo di giorno nei quartieri di piacere: il rovescio del broccato, 1791). Il filone degli \"sharebon\" venne cos\u00ec sorpassato in popolarit\u00e0 dalle vicende d'amore dei \"ninj\u014dbon\" (libri dei sentimenti). Questi, ambientati sia nei quartieri di piacere che in altre zone cittadine, mettevano in primo piano i sentimenti amorosi, ed erano rivolti ad un pubblico principalmente femminile. L'autore pi\u00f9 celebre \u00e8 Tamenaga Shunsui, con il suo \"Shunshoku umegoyomi\" (Scenari di primavera: l'almanacco dei susini, 1832-1833).\nCon \"kusaz\u014dshi\" si intende una vasta produzione di opere, collocate fra la fine del XVII secolo e la fine del XIX secolo, inizialmente nate come libri per i bambini e in seguito rivolte ad un pubblico adulto. Pur presentando vari contenuti, hanno in comune la presenza di frequenti giochi di parole, la comicit\u00e0, le immagini e i rimandi alle mode del tempo. Le numerose sottocategorie sono distinte dal colore della copertina: \"akahon\" (rosso), \"kurohon\" (nero), \"aohon\" (verde), \"kiby\u014dshi\" (giallo-marrone) e \"g\u014dkan\", volumi pi\u00f9 lunghi creati dalla combinazione di pi\u00f9 fascicoletti. Uno degli scrittori pi\u00f9 importanti \u00e8 Sant\u014d Ky\u014dden, autore del \"kiby\u014dshi Edo umare uwaki no kanbayaki\" (Rubacuori ben grigliato come gli spiedini d'anguilla di Edo, 1785).\nI \"kokkeibon\", basati su una comicit\u00e0 spicciola, sono ambientati in citt\u00e0 e incentrati sul mondo \"ch\u014dnin\", e si rivolgono quindi ad un vasto pubblico. Fanno uso delle diverse inflessioni dialettali, delle volgarit\u00e0, dell'ignoranza dei personaggi e della farsa. Alcune delle opere pi\u00f9 importanti sono \"Ukiyoburo\" (Il mondo al bagno, 1808-1813) e \"Ukiyodoko\" (Il mondo dal barbiere, 1813-1814) di Shikitei Sanba.\nYomihon.\nA seguito del grande successo degli \"ukiyoz\u014dshi,\" gli scrittori reagiscono con una ricerca di nuovi temi, producendo testi colti ispirati ispirati all'epoca classica scritti per diletto, chiamati \"yomihon\". Il termine \"libri da leggere\" (\"yomihon\") nasce in contrapposizione agli \"ehon\", libri illustrati popolari in epoca Edo, volendo sottolineare la superiorit\u00e0 degli elementi narrativi su quelli figurativi. Il rivolgere lo sguardo al mondo classico era inoltre conseguenza dell'influenza del \"kokugaku\" (studi nazionali) fra gli intellettuali, concentrati sulla lingua e lo studio filologico come tramite per un passato idealizzato come fonte d'ispirazione del presente.\nGli \"yomihon\" possono essere divisi in due periodi: quello iniziale, a partire dal 1750, e il successivo, dal 1790. Del primo periodo sono caratteristiche le storie brevi con elementi sovrannaturali e fantastici, di cui i maggiori rappresentanti sono Tsuga Teish\u014d e Ueda Akinari, autore dell\"'Ugetsu monogatari\" (Racconti di pioggia e di luna, 1768). Nel secondo periodo prevalgono i lunghi romanzi storici degli scrittori Sant\u014d Ky\u014dden e Takizawa Bakin, autore di \"Nans\u014d Satomi hakkenden\" (La leggenda degli otto cani dei Satomi di Nans\u014d, 1814-1842).\nPeriodo Meiji (1868-1912).\nVerso la modernit\u00e0.\nL'epoca Meiji rappresenta il punto di svolta della modernit\u00e0 letteraria giapponese. Attraverso il confronto con l'Occidente si ridefinisce il canone letterario e si riformula una propria identit\u00e0 letteraria, nuova e moderna. Si moltiplicano le scuole letterarie e si focalizza l'interesse sull'individuo con le sue problematiche e le sue passioni. Questa modernizzazione e l'apertura del Giappone verso l'Europa implicano che anche la lingua subisca una riforma. Occorre infatti costruire una lingua nazionale che faciliti la comunicazione ed \u00e8 cos\u00ec che sorge il movimento per l'unificazione della lingua orale e scritta (\"genbun'itchi und\u014d\"). Come lingua nazionale del Giappone moderno \u00e8 scelto il giapponese della borghesia di Tokyo.\nIl problema della semplificazione della lingua apr\u00ec invece un ampio dibattito: da un lato ipotesi estremiste che prevedevano l'abbandono dei caratteri cinesi e l'utilizzo esclusivo dell'alfabeto kana o del r\u014dmaji, dall'altro lato posizioni pi\u00f9 moderate che proponevano semplicemente una diminuzione del numero dei caratteri cinesi. In realt\u00e0 le riforme sulla lingua scritta non furono attuate a causa dell'atmosfera di acceso conservatorismo e nazionalismo precedente la seconda guerra mondiale. Solo nel 1946 fu emanata una lista prescrittiva che prevede l'uso di soli 1859 ideogrammi, molti dei quali semplificati (Luisa Bienati, 2005).\nLa nascita del romanzo moderno.\nLa generazione di letterati di fine Ottocento porter\u00e0 il romanzo a una posizione privilegiata rispetto ad altre forme letterarie, facendolo diventare attivit\u00e0 nobile e di grande valore spirituale. Sono questi gli inizi del romanzo moderno che non ha scopo di divertire o informare ma piuttosto fornire un'immagine realistica dell'uomo nel contesto sociale in cui vive.\nSar\u00e0 Tsubouchi Shouyou (\u576a\u5185 \u900d\u9065, 1895-1935) in \"Shoosetsu shinzui\" (\"L'essenza del romanzo\", 1885) a teorizzare questa nuova forma narrativa. Egli legittim\u00f2 il mestiere di scrittore (battendosi contro la teoria confuciana secondo cui scrivere romanzi era un'attivit\u00e0 di basso livello) valorizzando questa nuova forma narrativa, sempre pi\u00f9 legata al realismo ma estraneo a qualsiasi finalit\u00e0 estetica. Seguire questa direzione implicava a livello stilistico l'abbandono di alcune convenzioni tipiche della letteratura precedente, soprattutto del \"gesaku\" (opere scritte per divertimento). Il primo romanzo moderno si pu\u00f2 identificare con \"Ukigumo\" (\"Nuvole alla deriva\") scritto nel 1888 da Futabatei Shimei (\u4e8c\u8449\u4ead \u56db\u8ff7, 1864-1909), che sancisce il distacco definitivo dalla letteratura del periodo Edo.\nNaturalismo.\nIl naturalismo si sviluppa nei primi anni del Novecento e rappresenta uno dei pi\u00f9 importanti movimenti letterari del Giappone, sia nell'epoca Meiji che in quella Taish\u014d. Il primo naturalismo prendeva ispirazione da quello di stampo francese, con grande interesse per le opere di \u00c9mile Zola e Maupassant, raccogliendo romanzi incentrati sul realismo e il determinismo storico e rifiutando nettamente la poetica del bello. Si tratta di una letteratura depurata dagli elementi fittizi e fantastici, la forma pi\u00f9 autentica e pura di prosa narrativa.\nDi questa letteratura il romanzo pi\u00f9 conosciuto \u00e8 \"Futon\" (1908) di Tayama Katai (\u7530\u5c71\u82b1\u888b, 1871-1930), opera con spunti autobiografici che reinterpreta alcune tecniche tipiche del naturalismo francese pur concentrando l'attenzione sul realismo della storia raccontata.\nRomanticismo.\nAlla fine dell'epoca Meiji nasce il movimento romantico (\"r\u014dman shugi\") grazie all'interesse di alcuni intellettuali per la letteratura che proviene dall'occidente. Si sviluppa in un breve periodo compreso tra il 1889, anno in cui fu pubblicato il primo lavoro di Kitamura T\u014dkoku (\u5317\u6751\u900f\u8c37, 1868-1894), e il 1904, quando ebbe inizio il conflitto russo-giapponese. Dopo una fase iniziale in cui \u00e8 sempre forte ed evidente la dipendenza dai modelli occidentali, il romanticismo si sviluppa in modo autonomo dando vita a caratteristiche stilistiche e tematiche legate al contesto socio-culturale giapponese. Attraverso la concezione romantica si enfatizzano i concetti d'individuo e libert\u00e0, con riferimento alla dottrina cristiana.\nDue sono le tematiche principali: l'amore spirituale, che porta l'individuo a raggiungere una libert\u00e0 pi\u00f9 profonda e vera, e il distacco dalla societ\u00e0, che permette di poter coltivare la propria interiorit\u00e0. In questo senso il romanticismo di epoca Meiji sembra rifarsi ad una tradizionale concezione di arte vista come strumento di meditazione e autocoscienza (Kat\u014d Sh\u016bichi, 2002).\nNonostante la sua importanza nella costruzione di una letteratura moderna il romanticismo avr\u00e0 vita breve. Il maggior rappresentante di questo movimento letterario fu Kitamura T\u014dkoku (\u5317\u6751\u900f\u8c37), considerato il primo scrittore della modernit\u00e0 capace di esplorare in profondit\u00e0 la vita interiore dell'uomo.\nLetteratura popolare.\nIntorno alla fine dell'era Meiji appaiono dei generi letterari che sembrano anticipare la nascita di quella letteratura popolare che viene dal \"gesaku\" e che avr\u00e0 enorme successo in seguito. Si tratta di storie narrate oralmente che dal 1894 vengono stenografate su carta. Questo tipo di narrativa trova largo consenso da parte del pubblico, tanto da arrivare alla creazione di raccolte in collane, alcune delle quali dedicate alle gesta degli eroi storici.\nIn questo ambito s'inserisce la nascita della letteratura per bambini, conseguenza della formazione dello stato-nazione e grazie soprattutto a una maggiore attenzione per l'insegnamento in epoca Meiji. Nel 1894 si sancisce il termine \"otogibanashi\" per indicare tutta la produzione dedicata specificatamente all'infanzia, fatta di rielaborazioni di leggende, traduzioni e racconti originali. Si evidenzia in essa un esplicito intento didattico che sembra provenire dalla letteratura popolare delle epoche precedenti. Il primo racconto per l'infanzia \u00e8 \"Koganemaru\" di Iwaya Sazanami (\u5dcc\u8c37\u5c0f\u6ce2, 1870-1933) pubblicato nel 1891 e facente parte di una pi\u00f9 ampia collana di letteratura specificatamente dedicata a bambini e adolescenti.\nLe donne e la scrittura.\nLa politica sociale inaugurata dal governo di epoca Meiji aveva determinato un innalzamento del livello d'istruzione che perdurer\u00e0 fino ai primi anni del Novecento. Grazie a questa spinta sorgono numerose riviste femminili: alcune conservatrici e legate alla figura della donna madre e altre pi\u00f9 vicine al primo movimento femminista promuovendo riforme sociali e politiche. Le autrici sono in maggioranza donne delle classi pi\u00f9 nobili, avvicinate alla scrittura attraverso l'adesione al movimento per i diritti civili. Questa prima fase della letteratura femminile termina nel 1896 con la morte delle tre autrici che ne avevano rappresentato i capisaldi: Wakamatsu Shizuko (\u82e5\u677e\u9759\u5b50, 1864-1896), Tazawa Inabune (\u7530\u6ca2\u3044\u306a\u3076\u306d, 1874-1896), Ichiy\u014d Higuchi (\u6a0b\u53e3 \u4e00\u8449, 1872-1896). Successivamente con l'entrata in guerra del Giappone e l'ondata di nazionalismo e conservatorismo le scrittrici perdono quel poco di autonomia ottenuta, ma nel 1911 nasce la rivista \"Seit\u014d\" che porter\u00e0 la questione femminile nuovamente al centro del dibattito sociale dei seguenti decenni.\nLa poesia.\nNell'epoca Meiji anche la poesia subisce una prima modernizzazione. Si viene a creare una frattura con le forme poetiche precedenti, \"waka\" e \"hakai\", e si ha l'allontanamento dal lirismo tradizionale per sfociare nel romanticismo e nel simbolismo. La nuova poesia \u00e8 il risultato del confronto di fine Ottocento con i modelli occidentali: in questi anni si ebbero le prime traduzioni di poemi europei, soprattutto inglesi e incentrati su temi patriottici o amorosi. Fu recuperata la forma metrica regolare e si speriment\u00f2 a livello ritmico e prosodico (differenti rime e musicalit\u00e0). I poeti abbandonarono i temi naturali dell'epoca periodo Edo per lasciare piuttosto spazio alla passionalit\u00e0 e alla liricit\u00e0.\nPer lo \"haiku\" il cambiamento \u00e8 per merito di Masaoka Shiki (\u6b63\u5ca1\u5b50\u898f, 1867-1902) che, ispirandosi alla pittura en plein air proveniente dall'Europa, propone una poesia descrittiva che si allontana dall'umorismo e dal concatenamento di versi tipico dell'haikai per arrivare a una creazione solitaria e individualista.\nLa modernizzazione del teatro tradizionale.\nIn epoca Meiji con la fine della dinastia Tokugawa le due storiche forme di teatro giapponese, il \"n\u014d\" e il \"ky\u014dgen\", vengono messe in crisi. Successivamente attraverso il recupero di testi perduti, la sperimentazione di nuovo materiale spesso adattato dai classici d'occidente e il confronto con la tragedia greca, la musica contemporanea e il cinema, esse riacquistano di prestigio.\nIl \"kabuki\" entra in fase di modernizzazione dopo la caduta della dinastia Tokugawa e, adeguandosi ai valori moderni, cercher\u00e0 di tornare a essere teatro nazionale. La riforma del \"kabuki\" prevede la soppressione dell'accompagnamento musicale, la sostituzione con attrici dell'interprete maschile nei ruoli femminili e la creazione di testi drammatici pi\u00f9 logici e razionali.\nAllo stesso tempo nasce alla fine dell'Ottocento una nuova forma teatrale, lo \"shinpa\", che si affianca al \"kabuki\" con lo scopo di rifiutare il sistema ereditario - dinastico e orientarsi verso il realismo. Il pi\u00f9 grande attore di questa forma teatrale fu Kawakami Otojiro (\u5ddd\u4e0a \u97f3\u4e8c\u90ce, 1864-1911), abile nell'assorbire novit\u00e0 dall'occidente.\nPeriodo Taish\u014d (1912-1926).\nIl panorama letterario generale.\nL'epoca Taish\u014d si apre negli anni seguenti alla prima guerra mondiale, caratterizzati dai disordini del riso (\"kome s\u014dd\u014d\") del 1918 e dal grande terremoto del 1923, ma soprattutto dal clima di censura. I letterati s'interessano al marxismo con il desiderio di aprirsi alle influenze provenienti dall'occidente. In questi inizi dell'era Taish\u014d gli scrittori non debbono pi\u00f9 confrontarsi soltanto con i classici e le influenze europee, ma devono anche stabilire la loro posizione nei confronti della letteratura recente del loro paese. Gran parte della letteratura Taish\u014d non sar\u00e0 altro che una risposta nei confronti della corrente naturalista che aveva dominato la fine della precedente epoca. Si assiste cos\u00ec in alcuni scrittori ad un ritorno all'estetismo, ad una scrittura pi\u00f9 complessa, mentre altri propongono, secondo una visione pi\u00f9 ottimistica, soluzioni felici ai problemi che invece angosciavano i naturalisti.\nLa letteratura tra impegno politico e avanguardia.\nDopo il terremoto del 1923 e grazie alla diffusione su larga scala tra gli intellettuali delle teorie marxiste si delinea negli anni venti del Novecento una letteratura d'impronta sociale e politica. Il marxismo fornir\u00e0 la base di una teoria rivoluzionaria e di un sistema di pensiero globale con il quale dare un'interpretazione scientifica della storia e della societ\u00e0. La narrativa che si fece portavoce di questi ideali venne chiamata letteratura proletaria, incentrata sulla descrizione della vita della classe operaia e la denuncia delle condizioni di sfruttamento. L'arte inizia cos\u00ec a veicolare un messaggio politico e si pone in una posizione di rottura con la letteratura precedente. Si ampliano gli argomenti trattati e si portano gli scrittori e gli editori fuori dal ristretto mondo del \"bundan\" (circoli letterari), aprendosi a una dimensione critica e storica finora mai conosciuta.\nParallelamente alla letteratura rivoluzionaria, l'espressionismo, il futurismo, il dadaismo o ancora il surrealismo tedesco seducono uno dopo l'altro i giovani artisti giapponesi. Le riviste che rivendicano queste tendenze si moltiplicano, ma esse hanno generalmente un'esistenza breve poich\u00e9 i loro portavoce finiscono spesso per unirsi alle leghe proletarie. La rivista che guida l'avanguardia \u00e8 \"Bungeijidai\" (\u6587\u82b8\u6642\u4ee3 \"L'epoca letteraria\"), i cui autori sono influenzati dal modernismo con le sue componenti surrealiste e psicoanalitiche.\nIl romanzo dell'Io.\nNegli anni venti del novecento il romanzo giapponese inizia a indirizzarsi e focalizzarsi sulla sfera privata, raccontando cio\u00e8 l'esperienza unica e personale dell'artista. Attraverso un dibattito critico intenso prende vita una nuova forma narrativa, autentica e sincera, che abbandona il fantastico e l'inverosimile per diventare espressione dell'individualit\u00e0 dell'autore.\nLa definizione di \"romanzo dell'Io\" (\"shishosetsu\") fu coniata nel 1920 da Uno K\u014dji (\u5b87\u91ce\u6d69\u4e8c) per indicare opere caratterizzate da numerosi riferimenti autobiografici attraverso cui l'autore pu\u00f2 esprimersi con naturalezza e poca invenzione. Questa tendenza alla privatizzazione del romanzo, apparsa gi\u00e0 negli anni successivi alla guerra russo-giapponese, si fa intensa dopo che il paese ha raggiunto la sua unit\u00e0 e rafforzato la struttura socio-politica.\nLo sviluppo della letteratura di massa.\nIl termine \"taish\u016b\", che deriva dalla terminologia buddista e indica un gruppo di monaci, entra in uso negli anni venti del novecento per indicare una letteratura che si contrappone a quella pura dell'epoca Tokugawa. La narrativa popolare possiede caratteristiche tematiche e stilistiche di ampia presa sul pubblico, con lo scopo di intrattenere e divertire. La letteratura popolare si sviluppa intorno al 1924 e si suddivide in tre filoni: \"jidai shosetsu\" (romanzo d'epoca), \"gendai shosetsu\" (romanzo d'attualit\u00e0), \"tantei shosetsu\" (romanzo d'investigazione). Questa produzione subir\u00e0 punti di svolta rispettivamente intorno agli anni venti, cinquanta e settanta (Luisa Bienati, 2005).\nDel filone popolare il genere che avr\u00e0 maggiore successo in epoca Taish\u014d \u00e8 il romanzo storico o d'epoca, che attinge alla storia per narrare le gesta di grandi uomini o di personaggi minori, in entrambi i casi comunque testimoni di svolte epocali e sociali. In questo decennio si sviluppa anche una nuova fase della letteratura per bambini, denominata \"d\u014dwa\" e fatta di racconti che rivalutano il mondo dell'infanzia tanto da idealizzarla come simbolo di purezza e innocenza.\nIl gruppo di Shirakaba.\nShirakaba \u00e8 una rivista del primo periodo dell'epoca Taish\u014d che lanci\u00f2 una nuova sfida alle correnti dominanti, contribuendo a far conoscere Ibsen, Whitman, Strindberg e i romanzieri russi, cos\u00ec come la nuova pittura europea. Fornendo prova di un considerabile eclettismo non trascur\u00f2 comunque l'arte estremo orientale, dedicando diversi numeri alla scultura buddhista, ai giardini in pietra e all'architettura tradizionale. Gli intellettuali di Shirakaba vengono dall'aristocrazia, antica o recente, che era riuscita a inserirsi nella burocrazia e nel capitalismo di primo novecento.\nSebbene di tendenza anti-naturalista il gruppo di Shirakaba focalizza il proprio interesse sulla vita dell'individuo, attraverso il riferimento alla filosofia umanista e alla realizzazione personale dell'uomo, arrivando alla creazione di una nuova forma letteraria definita come romanzo dell'Io (\"shishosetsu\"). Lo scrittore pi\u00f9 importante del gruppo \u00e8 Naoya Shiga (\u5fd7\u8cc0\u76f4\u54c9, 1883-1971), le cui brevi novelle e i racconti concernenti brevi esperienze personali restano dei modelli nel loro genere.\nLa poesia e il teatro dopo la modernit\u00e0: tra innovazione e imitazione.\nIntorno agli anni venti del novecento i poeti giapponesi si allontanano decisamente dalla lirica naturalista tradizionale per lasciare spazio alla spontaneit\u00e0 delle proprie emozioni e passioni. Anche dal punto di vista tecnico si affronta il cambiamento con il passaggio a forme libere, senza per\u00f2 che i generi classici, resi pi\u00f9 moderni dai poeti della fine dell'era Meiji, vengano abbandonati. \"Haiku\" e \"tanka\" riflettono alcune preoccupazioni dominanti della letteratura moderna del momento, ma i giovani si rivolgono sempre pi\u00f9 alle esperienze europee. Il risultato di questa duplice tendenza \u00e8 una poesia attenta agli stimoli della moderna civilt\u00e0 urbana e capace di aprirsi a diversi linguaggi.\nDopo l'avvento della modernit\u00e0 nell'epoca Meiji il teatro tende a una fase d'imitazione e stretto legame con i modelli del dramma europeo, soprattutto di stampo ibseniano. Allo stesso modo debuttano in Giappone spettacoli e scuole di opera, balletto, teatro erotico e grottesco, a evidenziare il desiderio di rinnovamento e sperimentazione che sar\u00e0 centrale nelle epoche successive.\nPeriodo Sh\u014dwa (1926-1989).\nLetteratura di guerra.\nDalla met\u00e0 degli anni trenta il dominio dello spirito nazionalista e militarista diventa irreversibile con l'invasione della Cina (1937) prima e con la guerra nel Pacifico poi (1941). Il mondo letterario si adegua all'inasprirsi del clima politico. I letterati di sinistra devono o aderire al regime o fare silenzio. Aderire significava entrare nel \"nihon romanha\", la cosiddetta scuola romantica giapponese d'impianto tradizionalista e nazionalista. Molti autori rivoluzionari aderiranno al nazionalsocialismo e ci\u00f2 provocher\u00e0 la nascita di un nuovo genere, il romanzo \"tenk\u014d\", una variante del racconto autobiografico, che permette agli autori di interrogarsi sulle proprie posizioni. Si tratta di racconti che riflettono il malessere degli intellettuali giapponesi di questo periodo, il loro percorso dalla conversione alla rassegnazione, passando per l'auto-giustificazione o il disprezzo di se stessi.\nPer alcuni scrittori fu un percorso lungo e contrastato, intrapreso con dispiacere, verso una letteratura apolitica e disimpegnata; per altri invece si concretizz\u00f2 in duri attacchi all'ideologia marxista e in una convinta adesione alle tesi nazionalistiche del governo.\nLe attivit\u00e0 letterarie ripartono rapidamente dopo la guerra e dal 1946 appaiono anche le prime riviste. Fino agli inizi degli anni cinquanta, le esperienze vissute al fronte furono al centro di molti autori. Oltre alle opere basate sulle esperienze della guerra, le pi\u00f9 rilevanti di questo periodo sono quelle che trattano i problemi esistenziali che la rottura brutale provocata dalla sconfitta e dall'occupazione mette in primo piano.\nLetteratura della memoria.\nNel dopoguerra si esplica in letteratura la reazione alla guerra che aveva cambiato il mondo intero. Nasce in questo ambito la letteratura della memoria, quella degli eroi che hanno scritto per riportare un'esperienza eccezionale, autobiografica e personale. Autori come Shiina Rinz\u014d (\u6063\u610f\u306a\u6797\u8535, 1911-1973), Takeda Taijun (\u6b66\u7530 \u6cf0\u6df3, 1912-1976), Noma Hiroshi (\u91ce\u9593 \u5b8f, 1915-1991), \u014coka Sh\u014dnei (\u5927\u5ca1 \u6607\u5e73, 1909-1988) s'ispirano agli anni della guerra o a quelli immediatamente successivi: descrivono il trauma del conflitto vissuto in prima persona nell'esperienza al fronte e le sue conseguenze morali e psicologiche (Luisa Bienati, 2005). Si distinguono due correnti nella letteratura di guerra (\"sens\u014d bungaku\"): quella di una letteratura con valenza sociale (interpretazione personale della guerra ma in una visione sociale e psicologica pi\u00f9 ampia) e quella di una letteratura pura nella tradizione dello \"shish\u014dsetsu\" (quello della terza generazione che fa uso dell'autobiografia classica con l'aggiunta dell'ironia).\nEsiste poi una letteratura della bomba atomica (\"genbaku bungaku\") fatta di opere che descrivono la sofferta esperienza con grande realismo, rimanendo fedeli alla testimonianza riportata ma comunque facendo uso della finzione. L'obiettivo di queste narrazioni, testimonianze dei sopravvissuti colpiti dalle radiazioni, \u00e8 di descrivere la realt\u00e0 dei fatti cos\u00ec com'erano avvenuti, nonostante la difficolt\u00e0 di utilizzare la letteratura come strumento di documentazione storica. Abbiamo cos\u00ec da un lato la scelta di una narrazione memorialistica e dall'altro la ricostruzione fittizia di un evento che risulta quasi indescrivibile. Il primo filone si estende agli anni seguenti la catastrofe di Hiroshima e Nagasaki e raccoglie le testimonianze delle vittime che cercano di descrivere l'evento nel modo pi\u00f9 immediato possibile, affinch\u00e9 il ricordo non si cancelli con il passare del tempo. Il secondo filone invece arriva con gli scrittori della seconda e terza generazione che non hanno vissuto in prima persona la terribile esperienza e che si affidano alla rielaborazione artistica per dare vita a una narrativa che resti comunque legata a quella parte di storia ma con pi\u00f9 innovazione.\nLa scuola decadente del dopoguerra.\nUna scuola di rilievo del periodo post-bellico \u00e8 stata la \"Burai-ha\" (scuola decadente) formata da giovani aristocratici che hanno cercato conforto per la loro depressione e delusione nelle proibite esperienze della droga e spesso del suicidio. L'esponente pi\u00f9 importante \u00e8 Dazai Osamu (\u592a\u5bb0 \u6cbb, 1909-1948), la cui opera \"Shayo\" (\"Il sole si spegne\", 1947) ben descrive quell'aristocrazia tradizionale che stava ormai svanendo nella societ\u00e0 del dopoguerra. Alcuni lettori si identificarono totalmente con l'atmosfera e il sentimento dominante del romanzo tanto da identificarsi come \u201cfigli del sole al tramonto\u201d.\nSviluppo della letteratura di massa.\nNegli anni cinquanta si afferma il termine \"ch\u016bkan shoosetsu\" per designare una nuova letteratura n\u00e9 del tutto popolare n\u00e9 del tutto elitaria. Il termine nasce inizialmente in ambito giornalistico per indicare la narrativa di un crescente numero di scrittori che, pur rispettando le convenzioni estetiche, vanno incontro alla domanda del grande pubblico con storie divertenti e di facile lettura. Questa letteratura popolare \u00e8 espressione delle nuove esigenze del pubblico e della nascita di generi diversi. Grande successo avr\u00e0 in questo contesto il romanzo dei costumi sociali (\"f\u016bzoku shoosetsu\") ambientato nella nuova realt\u00e0 degli anni cinquanta e spesso ispirato a fatti di cronaca. Questo genere accoglie i precedenti romanzi rosa e di ambiente domestico, ma si arricchisce con i romanzi a sfondo erotico (\"sekkusu shoosetsu\"), di ambientazione aziendale (\"sarar\u012bman shoosetsu\") e con opere che si occupano dei problemi sociali dell'epoca. Grazie a questi nuovi contenuti il romanzo diventa simbolo dei cambiamenti socioculturali del dopoguerra come la liberalizzazione dei costumi sessuali e l'impegno civile.\nSi ha poi anche la diffusione del romanzo giallo che avr\u00e0 grande successo negli anni cinquanta grazie soprattutto a un maggiore realismo psicologico e sociale delle storie.\nNegli anni settanta si individua un'ulteriore fase di sviluppo della letteratura d'intrattenimento caratterizzata dalla forte dipendenza dai linguaggi e dall'immaginario dei mass media. Vi si trovano aspetti stilistici che rimandano al linguaggio del cinema, ai manga, alla pubblicit\u00e0, alla musica pop e allo slang con temi e contenuti che si legano allo stile di vita metropolitano giovanile. Il libro diventa a tutti gli effetti un prodotto commerciale, entrando cos\u00ec a far parte dei meccanismi del mercato (nascita dei bestseller).\nAttraverso la letteratura d'intrattenimento inoltre si ha il coinvolgimento di specifiche fasce di lettori, come quella giovanile e femminile. Nascono cos\u00ec sottofiloni come \"ichigo bungaku\" (letteratura per ragazze delle medie) o \"Shibuya bungaku\" (storie incentrate sulle sottoculture del centro commerciale Shibuya).\nCon il boom economico degli anni settanta e la letteratura di massa inizia una nuova epoca che porta i segni della decadenza poich\u00e9 prodotto diretto della societ\u00e0 consumistica. I pi\u00f9 importanti esponenti di questa letteratura e primi million sellers sono: Murakami Ry\u016b (\u6751\u4e0a\u9f8d,1952) con \"Kagirinaku t\u014dmei ni chikai bur\u016b\" (\"Blu quasi trasparente\", 1976), Murakami Haruki (\u6751\u4e0a \u6625\u6a39, 1949) con \"Noruwei no mori\" (\"Norwegian Wood\", 1987) e Yoshimoto Banana (\u5409\u672c\u3070\u306a\u306a, 1964) con \"Kitchen\" (1987).\nIl teatro tra avanguardie e cultura underground.\nNell'era Sh\u014dwa si afferma una nuova forma di teatro, lo \"shingeki\". L'arte drammatica subisce un notevole sviluppo grazie anche agli influssi della cultura occidentale. Rispetto all'era Tokugawa, che ha visto nascere il vero teatro giapponese, nella Sh\u014dwa in realt\u00e0 non ci sono grandi tracce di originalit\u00e0 ma piuttosto l'adattamento della concezione artistica teatrale che domina in occidente, come il surrealismo, simbolismo e impressionismo ma anche spirito rivoluzionario.\nSolo alla fine degli anni sessanta appare una traccia di novit\u00e0 con la nascita degli \"angura\", piccoli teatri underground tipici del periodo rivoluzionario studentesco che si fanno portavoce della mobilit\u00e0 degli spazi scenici, all'aperto, in strada, in teatri tenda. Si tratta di una fase vagamente postmoderna in cui si fa ricorso al pastiche e al collage creando una scrittura drammatica che recupera l'immaginario popolare attraverso la rivisitazione di classici del \"n\u014d\" e del \"kabuki\".\nLa figura pi\u00f9 rappresentativa e controversa di questo periodo \u00e8 lo scrittore e drammaturgo Yukio Mishima (\u4e09\u5cf6\u7531\u7d00\u592b, 1925-1970): Le sue opere coniugano temi legati all'etica dei samurai con l'omoerotismo, scioccante per il lettore dell'epoca. Mishima si espresse nettamente a favore di una revisione della costituzione, tanto da arrivare a creare una propria milizia composta dagli studenti che aveva conosciuto durante gli esercizi di difesa personale. Mishima si tolse la vita commettendo il \"seppuku\", uno spettacolare suicidio avvenuto il 25 novembre 1970 in diretta televisiva.\nPoesia.\nL'avvento del modernismo nei primi anni dell'epoca Sh\u014dwa porta a significativi cambiamenti tematici e stilistici nella poesia, soprattutto grazie alla spinta innovatrice di movimenti d'avanguardia come dadaismo, surrealismo, imagismo, formalismo e espressionismo.\nI poeti di questo periodo sono alla ricerca di un costante equilibrio tra formalismo e sentimentalismo. La poesia si configura come una risposta al vuoto spirituale che consegue alla disastrosa esperienze bellica e diventa portavoce delle istanze dello specifico periodo storico (Donald Keene, 1999).\n\u00c8 questa l'epoca del rinascimento del \"tanka\", che dopo l'occidentalizzazione dell'epoca Meiji va a recuperare il passato perduto attraverso cambiamenti a livello stilistico: reintroduzione della metafora, enjambement, scissione tra poeta e protagonista dei versi, ricorso alla visionariet\u00e0 e all'elegia.\nEpoca Heisei (1989-2019).\nLetteratura degli ultimi anni/internazionalizzazione.\nIl boom economico degli anni settanta sembra segnare la fine della letteratura del dopoguerra e l'inizio di quella che \u00e8 stata definita la letteratura consumistica e commerciale poich\u00e9 espressione di valori materiali e non spirituali. Cos\u00ec nei primi anni ottanta la letteratura diviene ancor pi\u00f9 un prodotto preconfezionato e massificato di una societ\u00e0 dei consumi fatta di codici diversi, dal letterario al filmico e fotografico. Nel 1987 con il successo di \"Tokyo blues\" di Haruki Murakami e \"Kitchen\" di Banana Yoshimoto giunge a maturazione un processo gi\u00e0 iniziato nel decennio precedente e nasce una letteratura di massa facilmente fruibile e legata alle mode giovanili del momento.\nLo scrittore diventa personaggio pubblico e gestisce la propria immagine secondo le strategie di mercato; il pubblico \u00e8 perlopi\u00f9 giovanile e appartenente alla cultura metropolitana e underground. \u00c8 in questa atmosfera di cambiamento e globalizzazione che la letteratura s'intreccia alle altre discipline artistiche (fumetto, cinema, televisione e musica). Banana Yoshimoto riproporr\u00e0 nei suoi romanzi tematiche e valori tipici dello \"sh\u014djo\" manga, mentre quelli di Haruki Murakami contengono un esplicito rimando alla musica jazz e alla cultura americana.\nLetteratura post-femminista.\nTra gli anni sessanta e settanta si ebbe un punto di svolta per la letteratura femminile giapponese, grazie a significativi cambiamenti sociali che includono un pi\u00f9 ampio accesso delle donne all'educazione superiore. Sogni, follia, fantasie sessuali sono motivi ricorrenti nelle opere femminili di questo periodo, cos\u00ec come la fascinazione per l'oscuro e l'ambiguo. Altro tratto distintivo \u00e8 il rifiuto delle tradizionali forme di femminilit\u00e0 associate al matrimonio e alla maternit\u00e0, nel tentativo di porsi contro la cultura patriarcale. La negazione dell'essere donna serve a creare una nuova identit\u00e0, mettendo in discussione il tradizionale ruolo di madre e il rapporto con il sesso maschile. La letteratura degli anni ottanta sar\u00e0 il frutto di questo processo e grazie a scrittrici quali Hayashi Mariko (\u6797\u771f\u7406\u5b50,1954), Yamada Eimi (\u5c71\u7530\u8a60\u7f8e, 1959) e Yoshimoto Banana (\u5409\u672c\u3070\u306a\u306a, 1964) dar\u00e0 vita a una sorta di scrittura post-femminista caratterizzata dal forte legame con anime e manga (Sachiko Schierbeck, 1994). Nella contemporaneit\u00e0 sono sempre pi\u00f9 numerose le scrittrici giapponesi vincitrici di premi letterari, a dimostrazione che questo tipo di letteratura si \u00e8 creato un proprio spazio. Si tratta di opere che hanno spesso protagoniste femminili e che si rivolgono a un pubblico anch'esso femminile, con un'impronta decisamente realistica e finalizzate a tracciare un percorso alla scoperta della propria identit\u00e0 in una societ\u00e0 che sembra finalmente offrire alla donna possibilit\u00e0 prima negate.\nIl manga.\nIl manga \u00e8 una parte molto importante della cultura giapponese, con un successo tale da rappresentare il 40% del mercato editoriale ed essere inserito all'interno dei programmi scolastici. Nato in epoca Meiji, venne usato il termine per indicare una narrazione illustratagia nel XVIII secolo in alcune pubblicazioni, come il libro d'illustrazioni \"Shiji no yukikai\" di Sant\u014d Ky\u014dden, e il \"Manga hyakujo\" di Aikawa Minwa, entrambi del 1798. A differenza di come si crede, soltanto nel 1895 comparve una variante Occidentale per la prima volta sul \"New York World\" del 7 luglio i modelli europei e americani pubblicati sui quotidiani erano ridotti a poche figure con scritte, molto riduttivo rispetto a quello orientale che sarebbe diventato il manga. Diffuso ampiamente nelle successive epoche, il fumetto giapponese o meglio Manga, trova il suo culmine nel dopoguerra grazie ad autori come Tezuka Osamu e Shirato Sanpei che lo sviluppano sul piano formale (integrazione testo e disegni) e su quello narrativo (intrecci pi\u00f9 complessi e maggior analisi psicologica). Dopo un'iniziale forte dipendenza dalla letteratura per l'infanzia il manga trova una propria autonomia dagli altri mezzi di comunicazione (cinema e letteratura). Tra gli anni \u201850 e \u201860, un gruppo di autori ai margini dell\u2019industria del fumetto giapponese si ribella alle convenzioni e crea un nuovo modo di raccontare storie. Si trattava dei pionieri del gekiga, una corrente underground del fumetto giapponese che racchiude in s\u00e9 lavori di generi e stili molto diversi tra loro: dai drammi storici sulle vicende di samurai e ninja del genere jidaigeki, ai lavori di stampo noir, fino a forme di narrazione vicine al neo-realismo. Il termine gekiga \u5287\u753b, che significa letteralmente \u2018immagini drammatiche\u2019 in opposizione a manga \u6f2b\u753b, che significa invece \u2018immagini divertenti\u2019, venne coniato da Yoshihiro Tatsumi nel 1957. La parola racchiude una forte rivendicazione, quasi a voler recuperare al medium del fumetto (che nel dopoguerra viveva, in Giappone come in America, il suo primo vero periodo d\u2019oro) una dignit\u00e0 artistica, una capacit\u00e0 di raccontare storie mature e importanti e non solo di intrattenimento. Oltre al gi\u00e0 citato Yoshihiro Tatsumi, tra gli esponenti del gekiga figurano: Yoshiharu Tsuge, Kazuo Umezu, Kazuo Kamimura e Shin'ichi Abe. Negli ultimi anni molti autori hanno perfezionato e sviluppato la tecnica manga, diventando ben presto noti in tutto il mondo, tra i quali Monkey Punch, Eiichir\u014d Oda, Masashi Kishimoto, Fujiko F. Fujio, Leiji Matsumoto, Taiyo Matsumoto, Katsuhiro \u014ctomo, Jir\u014d Taniguchi, Akira Toriyama, G\u014d Nagai. Distinti in tre target parzialmente differenti (\"seinen\" ovvero manga per un pubblico adulto, \"sh\u014dnen\" manga per un pubblico prevalentemente di ragazzi e \"sh\u014djo\" manga dedicato alle ragazze), ben presto hanno raggiunto una celebrit\u00e0 internazionale, anche grazie agli anime, i cartoni animati tratti dai manga. Negli anni 2000 i manga hanno raggiunto vette di notoriet\u00e0 ancora pi\u00f9 elevate, imponendosi definitivamente sul mercato mondiale. Spesso, inoltre, alcuni di questi sono fonte d'ispirazione per scrittori di grande fama, come Banana Yoshimoto."}
{"id": "15906", "revid": "292162", "url": "https://it.wikipedia.org/wiki?curid=15906", "title": "Trinacria", "text": ""}
{"id": "15908", "revid": "92723", "url": "https://it.wikipedia.org/wiki?curid=15908", "title": "Danijel \u017de\u017eelj", "text": "Autore di numerosi graphic novel e film d'animazione, \u00e8 considerato uno dei migliori artisti viventi.\nI suoi fumetti, libri e illustrazioni sono comparsi in riviste e antologie in Stati Uniti, Inghilterra, Francia, Italia, Croazia, Grecia, Svezia, Brasile, Sudafrica, Argentina, Slovenia, Svizzera e Spagna.\nHa pubblicato ed esposto per: The New York Times, Marvel Comics, Washington Chronicle, DC Comics, the San Francisco Guardian, Harper\u2019s Magazine, Dark Horse, l\u2019Espresso, Il Grifo, De Agostini, Image Comics, Dargaud, Editions Mosquito, Hazard Edizioni Eris Edizioni, Squadro Stamperia Galleria d'Arte ed altri.\nBiografia.\nPrimi anni e formazione.\nNato nel 1966, Danijel \u017de\u017eelj ha studiato pittura classica, scultura e stampa presso l'Accademia di Belle Arti di Zagabria, sua citt\u00e0 natale. \nConclusi gli studi, abbandona l'ambiente accademico e inizia ad interessarsi di fumetti, pubblicando su numerose riviste e \"fanzine\" croate.\nFu fortemente influenzato da artisti come Caravaggio e Vermeer, dalla pittura e dalla scultura rinascimentali, dal barocco, con i suoi chiaroscuri, e anche dai movimenti artistici d'avanguardia dell'Europa d'inizio secolo: come afferma egli stesso, \u00e8 \u00abentrato nel campo dei fumetti dal lato visivo.\u00bb \nGli autori che pi\u00f9 lo indirizzarono nella sua scelta di fare fumetto, furono invece Moebius, Liberatore, Eisner, Bilal, Crumb, ma soprattutto Munoz e Sampayo.\nI suoi lavori si diffondono in tutta Europa, soprattutto in Germania e in Italia, dove decide di trasferirsi nel 1991.\nItalia.\nIn Italia ha pubblicato importanti romanzi a fumetti e storie brevi, diventando ben presto un punto di riferimento per un pubblico esigente.\nPer Il Grifo, rivista fondata da Vincenzo Mollica in collaborazione con Federico Fellini, pubblica le opere: \"Sophia\", \"Sun City\", \"Rex\". Il suo segno, fortemente espressivo, affascin\u00f2 anche lo stesso Fellini, che scrisse l'introduzione al graphic novel \"Il ritmo del Cuore\".\nCollabora anche con la Liberty Press, realizzando le opere \"Blues\" (una raccolta di racconti brevi), e, su testi di Ade Capone, \"Pagliacci\", sulla guerra dei Balcani, e \"Nei Tuoi Occhi\", sulla pi\u00f9 piccola ma non meno crudele guerra tra gang.\nStati Uniti.\nNel 1995 si trasferisce negli Stati Uniti, dove pubblica illustrazioni per il The New York Times Book Review, Marvel Comics, the San Francisco Bay Guardian, the Stranger, the Washington Chronicle ed altri.\nHa illustrato vari racconti per DC Comics, tra cui: \"Gangland\", \"Heart Throbs\", \"Strange Adventures\" e \"Flinch\".\nArtista poliedrico, esplora le contaminazioni tra fumetti e nuove tecnologie. Dal 1997 ha realizzato una serie di performance multimediali nelle quali combina Live painting a musica dal vivo. \nI suoi spettacoli, presentatati in festival, gallerie e club, hanno riscosso successo in Italia, Francia, Paesi Bassi, Germania, Stati Uniti e Croazia.\nDal 2000 a oggi.\nNel 2000 realizza per Nike lo spot pubblicitario \"S.P.Q.R.\", un apocalittico corto di animazione ambientato nella Roma del 3001, fra terremoti, rivoluzioni e cyber calciatori resi invincibili dall'innesto del DNA di grandi campioni del passato, cio\u00e8 del nostro presente. Lo spot, doppiato tra gli altri da Francesco Totti, si aggiudicher\u00e0 \"Il gal\u00e0 della pubblicit\u00e0\" per la miglior realizzazione.\nNel 2001 ha fondato a Zagabria la casa editrice e laboratorio grafico Petikat assieme a Boris Greiner e Stanislav Habjan.\nNel 2005 viene invitato all'Isabella Stewart-Gardner Museum di Boston, \u00e8 il primo fumettista ad avere una mostra personale nel celebre museo.\nDal 2012 ha realizzato alcuni film di animazione per Zagreb Film.\nNonostante sia uno degli autori pi\u00f9 prestigiosi a livello mondiale, molto quotato sia nel mondo del fumetto seriale per i grandi editori americani (vedi \"Superman: Metropolis, Hellblazer, Sandman presenta Il Corinzio, El Diablo, DMZ, American Vampire,\" \"Congo Bill, Loveless, Northlanders, Scalped\" e altri) che in quello del romanzo a fumetti d'autore americano (\"Days of Hate, Luna Park\") ed europeo, \u017de\u017eelj rimane molto vicino al mondo degli indipendenti, partecipando a diverse fanzine ed autoproduzioni (\"Umberto Baccolo's (n)INFOmaniac, Mad Max Fury Draw, Dystopia...).\"\nVive e lavora tra Brooklyn e Zagabria."}
{"id": "15910", "revid": "2194416", "url": "https://it.wikipedia.org/wiki?curid=15910", "title": "Angolo", "text": "Un angolo (dal latino \"angulus\", dal greco \u1f00\u03b3\u03ba\u03cd\u03bb\u03bf\u03c2 (\"ank\u00fdlos\"), derivazione dalla radice indoeuropea \"ank\", piegare, curvare), in matematica, indica ciascuna delle due porzioni di piano comprese tra due semirette aventi la stessa origine. Si pu\u00f2 definire anche angolo piano per distinguerlo dal concetto derivato di angolo solido. Le semirette vengono dette lati dell'angolo, e la loro origine vertice dell'angolo. Il termine, cos\u00ec definito, riguarda nozioni di larghissimo uso, innanzitutto nella geometria e nella trigonometria.\nA ogni angolo si associa un'ampiezza, la misura correlata alla posizione di una semiretta rispetto all'altra e pertanto alla conformazione della porzione di piano costituente l'angolo: essa si esprime in gradi sessagesimali, in gradi sessadecimali, in gradi centesimali o in radianti, sempre con valori reali.\nAssociando all'angolo un verso si introducono le ampiezze degli angoli con segno, che consentono di definire funzioni trigonometriche con argomenti reali anche negativi. Le ampiezze con segno forniscono contributi essenziali alle possibilit\u00e0 del calcolo infinitesimale e alle applicazioni alla fisica classica e alle conseguenti discipline quantitative.\nAngolo convesso e concavo.\nSi chiama angolo concavo l'angolo che contiene i prolungamenti delle semirette (lati) che lo formano. L'angolo convesso \u00e8 la porzione di piano che non contiene i prolungamenti delle semirette che dividono il piano. Gli angoli convessi hanno ampiezza compresa tra 0 e 180 gradi sessagesimali, da 0 a 200 gradi centesimali, da 0 a formula_1 radianti; mentre l'ampiezza degli angoli concavi misura tra 180 e 360 gradi, da 200 a 400 gradi centesimali, da formula_1 a formula_3 radianti. Le ampiezze sono sempre non negative.\nSe le semirette sono diverse, ma appartengono alla stessa retta formula_4 ciascuno dei due semipiani definiti da formula_5 muniti del vertice (che distingue le semirette) si dice angolo piatto.\nA parte il caso particolare dell'angolo piatto, il piano si tripartisce in tre insiemi: la \"frontiera dell'angolo\", ossia l'insieme dei punti appartenenti alle due semirette formula_6 e formula_7 tra cui il vertice, e due insiemi connessi formula_8 e formula_9 e separati dai punti della frontiera. Di questi due insiemi, solo formula_8 \u00e8 costituito da punti che appartengono a segmenti con un estremo su una semiretta e l'altro sull'altra; in altre parole solo formula_8 \u00e8 un insieme convesso. Il terzo insieme formula_9 non \u00e8 convesso. Si definisce \"angolo convesso\" determinato da formula_6 e formula_14 l'unione di questo insieme convesso e della frontiera, formula_15. Si definisce \"angolo concavo\" determinato da formula_6 e formula_14 l'unione del terzo insieme non convesso e della frontiera, formula_18. I due angoli definiti dalle due semirette si dicono angoli esplementari.\nAngoli convessi e concavi sono sottoinsiemi illimitati del piano, quindi sono insiemi non misurabili attraverso la loro area che ha valore infinito. Spesso con angolo (convesso) si indica anche la parte di piano delimitata da due segmenti con un estremo in comune (vertice). Si pu\u00f2 ricondurre questa definizione alla precedente prolungando i due segmenti dalla parte del loro estremo diverso dal vertice per ottenere le due semirette. Questa estensione della definizione rende lecito assegnare a ogni triangolo tre angoli (convessi) associati biunivocamente ai suoi tre vertici.\nTuttavia il triangolo, essendo un sottoinsieme chiuso e limitato del piano, ha area finita, infatti esso \u00e8 l'intersezione degli angoli corrispondenti ai suoi tre vertici.\nLa misurazione dell'ampiezza degli angoli convessi e concavi.\nConsiderazioni preliminari.\n\u00c8 naturale porsi il problema di \"misurare un angolo\": gli angoli possono servire per tante costruzioni e se a essi si associano misure numeriche ci si aspetta che per molte costruzioni possano essere utili calcoli numerici su queste misure.\nIl problema della misura di un angolo non pu\u00f2 essere risolto attraverso una misura della sua superficie che non \u00e8 limitata e che comunque non sarebbe significativa nemmeno nel caso di angoli sottesi da segmenti come nel caso del triangolo: si considerino per esempio triangoli simili.\nSe si hanno due angoli convessi o concavi formula_19 e formula_20 con lo stesso vertice e formula_20 \u00e8 sottoinsieme di formula_19 (situazione che si determina solo se i lati di formula_20 sono sottoinsiemi di formula_19) \u00e8 ragionevole chiedere che la misura di formula_19 sia maggiore della misura di formula_20.\nDato un angolo convesso formula_27 si dice \"semiretta bisettrice\" dell'angolo la semiretta avente il vertice di formula_19 come estremo e i cui punti sono equidistanti dai lati di formula_19. Si pu\u00f2 costruire facilmente la bisettrice con un compasso. La semiretta bisettrice di un angolo concavo si definisce come la semiretta avente come estremo il vertice dell'angolo allineata con la bisettrice del suo angolo (convesso) esplementare.\nLa semiretta bisettrice formula_20 di un angolo formula_19 convesso o concavo e ciascuno dei suoi due lati determinano due angoli convessi. La riflessione rispetto alla retta contenente la formula_20 scambia i due lati di formula_19 e trasforma uno dei due angoli nell'altro. \u00c8 quindi ragionevole attribuire ai due angoli determinati dalla bisettrice una misura che sia la met\u00e0 della misura di formula_19. \u00c8 altrettanto ragionevole considerare che le misure dei due angoli determinati dalla semiretta bisettrice siano la met\u00e0 della misura dell'angolo di partenza. Il processo di dimezzamento di un angolo pu\u00f2 essere ripetuto formula_35 volte con formula_35 grande a piacere.\nUn angolo convesso si dice \"angolo retto\" se i suoi due lati sono ortogonali, cio\u00e8 un angolo retto \u00e8 la met\u00e0 di un angolo piatto.\nUn angolo convesso contenuto in un angolo retto avente il suo stesso vertice si dice \"angolo acuto\". Un angolo convesso contenente un angolo retto avente lo stesso vertice si dice \"angolo ottuso\".\nDue angoli formula_19 e formula_20 che hanno in comune solo una semiretta e non hanno alcun punto interno in comune si dicono \"angoli consecutivi\". Se due angoli consecutivi hanno le semirette non in comune opposte (cio\u00e8 la loro unione \u00e8 una retta) allora si dicono \"angoli adiacenti\". Per quanto riguarda gli angoli consecutivi, se questi sono angoli convessi la loro unione \u00e8 un angolo che potrebbe essere convesso o concavo: si tratta dell'angolo definito dalle due semirette che sono i lati di uno solo dei due angoli. A questo angolo unione \u00e8 ragionevole assegnare come misura la somma delle misure degli angoli consecutivi. L'angolo unione si dice \"somma\" dei due angoli formula_19 e formula_20.\nIn base alle considerazioni precedenti \u00e8 lecito attribuire agli angoli misure costituite da numeri reali.\nDue angoli trasformabili l'uno nell'altro mediante isometrie si dicono congruenti. Evidentemente una misura degli angoli invariante per le isometrie costituisce uno strumento con molti vantaggi: in particolare consente di individuare le classi di congruenza degli angoli. Quindi si chiede una misura degli angoli a valori reali e invariante per congruenza.\nDalla misura dell'angolo alla misura dell'ampiezza dell'angolo.\nSe l'angolo \u00e8 definito come la porzione del piano tra due semirette, la sua unit\u00e0 di misura dovrebbe essere una lunghezza al quadrato, ma questa misura non ha n\u00e9 significato n\u00e9 utilit\u00e0 pratica. Si \u00e8 quindi pensato di considerare non la misura dell'angolo in s\u00e9, ma quella dell'ampiezza \"del movimento\" che porta una delle semirette a sovrapporsi all'altra.\nCome giungere a determinare l'ampiezza di un angolo ha certamente chiesto maggiori sforzi all'intelletto umano di quanti ne abbia richiesti la misurazione di lunghezze e superfici. Misurare significa esprimere una grandezza formula_19 in rapporto a un'altra grandezza data, a essa omogenea, che funge da unit\u00e0 di misura. Se questo processo sorge abbastanza spontaneo per le grandezze spaziali, per cui basta ripetere un segmento o affiancare un quadrato formula_42 per formula_43 volte fino all'esaurimento della lunghezza o della superficie (formula_44), lo stesso diventa meno intuitivo per le grandezze angolari, dove pure la stessa elaborazione mentale di un'unit\u00e0 di misura adatta richiede un maggior grado di astrazione.\nSi prendano in considerazione i quattro angoli di ampiezza formula_45 della figura. Volendoli quantificare con l'area delimitata dai lati in verde, prolungando i lati a infinito nel caso formula_19 si ottiene un'area infinita e nei restanti casi formula_47 formula_48 e formula_49 considerando solo le superfici entro le linee tratteggiate, tre aree determinate e quindi misurabili, ma visibilmente diverse fra loro, seppur originate dal medesimo angolo. Si presuma inoltre di dividere formula_45 esattamente in due angoli uguali, in modo che sia esprimibile in rapporto a questi ultimi, come formula_51, formula_52. Per quanto detto sopra, formula_52 pu\u00f2 quindi essere considerato un\"'unit\u00e0 di misura\" e, se ora se ne considera l'area, l'uguaglianza sar\u00e0 soddisfatta soltanto dai casi formula_48 e formula_49 ma non da formula_47 dove i due triangoli hanno aree diverse, pur trattandosi di due angoli formula_52 perfettamente sovrapponibili. Ne discende che l'angolo non pu\u00f2 essere misurato idoneamente in termini di area.\nSi immagini quindi una semiretta che partendo dalla posizione verticale giri attorno al proprio estremo fino a diventare orizzontale; la semiretta ha compiuto un angolo formula_45 e nel suo movimento ha coperto la superficie compresa tra le due semirette. Sovrapponendo idealmente le immagini formula_48 e formula_60 si nota che, come in un compasso, allontanandosi dal centro di rotazione ogni punto traccia sul piano un arco pi\u00f9 lungo, pur mantenendo immutato il rapporto fra lunghezza di quest'ultimo e il raggio. Inoltre se la semiretta compisse soltanto l'angolo formula_52 la lunghezza degli archi prodotti sarebbe invariabilmente la met\u00e0 della lunghezza degli archi loro omologhi in formula_45.\nSi consideri ora una rotazione completa che riporta la semiretta alla posizione di partenza, cio\u00e8 un angolo di massima ampiezza. In questo caso la semiretta copre l'intera superficie del piano tracciando infinite circonferenze; prendendo una qualunque di queste e segmentandola in formula_43 parti uguali, si possono individuare per ogni arco altrettante porzioni di piano equipollenti, in pratica una generica unit\u00e0 di misura per l'angolo. Dunque soltanto capendo che la misurazione dell'angolo non pu\u00f2 essere avvenire quantificando un'area si comprende che bisogna astrarre il concetto di angolo come parte del piano e considerarlo invece cinematicamente come una porzione di superficie coperta da una semiretta in rotazione sul proprio estremo. Solo in questo modo \u00e8 possibile misurarlo.\nSebbene questa nozione non sia immediata, deve comunque trattarsi di una conquista concettuale antica, se il sistema per la misurazione degli angoli comunemente pi\u00f9 utilizzato ancora oggi, il sistema sessagesimale, \u00e8 giunto sino noi dall'antica civilt\u00e0 babilonese invariato nei secoli.\nSistemi di misurazione dell'ampiezza dell'angolo.\nNel sistema sessagesimale l'angolo completo o \"angolo giro\" \u00e8 suddiviso in 360 spicchi, equivalenti all'unit\u00e0 di misura convenzionale denominata grado sessagesimale, indicata col simbolo \u00b0. La ragione della divisione in 360 parti dell'angolo giro \u00e8 riconducibile all'uso astronomico che i babilonesi facevano di questa misura: dato che il Sole compie un giro completo sulla volta celeste nell'arco di un anno, a quel tempo stimato di circa 360 giorni, un grado corrisponde pressappoco allo spostamento del Sole sull'eclittica in un giorno.\nIl nome \"grado sessagesimale\" deriva dal fatto che le sottounit\u00e0 del grado, il minuto e il secondo, sono divise in sessantesimi; perci\u00f2, come nell'orologio, ogni grado \u00e8 diviso in 60 minuti primi indicati col simbolo \"\" e chiamati semplicemente minuti, e ogni minuto \u00e8 diviso in 60 minuti secondi indicati col simbolo \"\"\" e chiamati semplicemente secondi. Ulteriori suddivisioni del secondo seguono invece il comune sistema decimale. Questa suddivisione deriva dal fatto che nell'antica Babilonia era in auge un sistema numerico su base sessagesimale, giunto sino a noi quale retaggio storico nell'orologio e sui goniometri.\nL'ampiezza di un angolo potrebbe quindi essere espresso in una forma tipo: formula_64\nNel tempo sono poi stati adottati altri sistemi di misurazione nel tentativo di rendere pi\u00f9 agevole la misura dell'ampiezza dell'angolo. Alla fine del Settecento non sfugg\u00ec ai tentativi di razionalizzazione neppure il sistema sessagesimale: venne proposto un sistema centesimale, basato appunto sul grado centesimale quale centesima parte nell'angolo retto, eletto ad angolo fondamentale per sostituire il 90 col pi\u00f9 tondo e comodo 100, anche se trov\u00f2 utilizzo pratico soltanto attorno al 1850 quando Ignazio Porro lo us\u00f2 per costruire i suoi primi strumenti a divisione centesimale. Con questo sistema l'angolo giro viene diviso in 400 spicchi uguali con sottomultipli a frazioni decimali. Si tratta ancora di una unita di misura convenzionale non motivata da alcuna ragione matematica.\nDallo sviluppo dell'analisi infinitesimale guadagn\u00f2 sempre pi\u00f9 importanza un'altra unita di misura, per certi aspetti pi\u00f9 \"motivata\" o \"naturale\": il \"radiante\", inteso come rapporto tra la lunghezza di un arco di circonferenza e il raggio della circonferenza stessa in quanto questo rapporto non dipende dal raggio, ma solo dall'angolo compreso. In questo modo l'angolo giro misura 2\u03c0, cio\u00e8 il rapporto tra la lunghezza della circonferenza e il suo raggio.\nRiepilogando, per misurare l'ampiezza dell'angolo i sistemi di misura pi\u00f9 attestati sono:\nIl primo viene pi\u00f9 che altro usato in ambito strettamente topografico, mentre gli ultimi sono quelli maggiormente usati, il secondo per consuetudine il terzo per una maggiore semplicit\u00e0 dei calcoli nelle formule matematiche. La relazione che lega il sistema radiante e il sistema sessagesimale e permette il passaggio da uno all'altro \u00e8\ndove formula_45 \u00e8 la misura dell'ampiezza dell'angolo espresso in gradi e formula_67 \u00e8 la misura espressa in radianti.\nConversioni angolari.\nIndicando l'ampiezza di un angolo con:\nindicando con formula_73 la parte intera di un numero reale e ricordando che vale la proporzione generale\nvalgono le seguenti formule di conversione da un sistema di misura all'altro\nAngoli complementari.\nNella nomenclatura degli angoli di ampiezza compresa tra 0 e formula_82 si \u00e8 soliti usare aggettivi particolari per gli angoli associati a un angolo dato in quanto suoi \"angoli di complemento\" rispetto agli angoli fondamentali retto, piatto e giro.\nSi dice complementare di un angolo di ampiezza formula_45 ogni angolo avente come ampiezza la formula_52 \"mancante\" per ottenere un angolo retto, cio\u00e8 tale che sia formula_85. Da questa definizione segue che due angoli complementari devono essere entrambi acuti e che ha senso attribuire un complementare solo a un angolo acuto.\nSi dice supplementare di un angolo di ampiezza formula_45 ogni angolo avente come ampiezza la formula_52 \"mancante\" per ottenere un angolo piatto, cio\u00e8 tale che sia formula_88. Da questa definizione segue che ogni supplementare di un angolo acuto \u00e8 un angolo ottuso e viceversa, mentre ogni supplementare di un angolo retto \u00e8 anch'esso un angolo retto. Quando due angoli supplementari sono anche \"consecutivi\", cio\u00e8 hanno in comune solo una semiretta, vengono detti anche angoli \"adiacenti\".\nSi dice esplementare di un angolo di ampiezza formula_45 ogni angolo avente come ampiezza la formula_52 \"mancante\" per ottenere un angolo giro, cio\u00e8 tale che sia formula_91. Ne segue che ogni esplementare di un angolo concavo \u00e8 un angolo convesso e viceversa, mentre ogni esplementare di un angolo piatto \u00e8 anch'esso piatto.\nAngoli opposti al vertice.\nDue rette che si intersecano dividono il piano in quattro angoli; considerato uno qualsiasi di questi angoli: due degli altri gli sono adiacenti mentre il terzo, con cui condivide solo il vertice, \u00e8 detto \"angolo opposto al vertice\". Due angoli sono tra loro opposti al vertice se i prolungamenti dei lati di uno risultano essere i lati dell'altro.\nSono adiacenti gli angoli delle coppie , , e .\nSono invece opposti al vertice gli angoli delle coppie e .\nAngoli formati da rette tagliate da una trasversale.\nQuando sul piano due rette distinte formula_92 e formula_93 vengono tagliate da un trasversale formula_94 (incidente sia aformula_92 che a formula_93), si originano otto angoli ognuno dei quali \u00e8 posto in relazione con quelli che non hanno lo stesso vertice.\nCon riferimento ai due semipiani separati dalla trasversale formula_97 sono definiti \"coniugati\" due angoli con vertici distinti disposti sullo stesso semipiano. Rispetto alle rette formula_92 e formula_99 invece, sono definiti \"esterni\" due angoli con vertici distinti che non intersecano la retta su cui giace un lato dell'altro angolo, mentre sono considerati \"interni\" due angoli con vertici distinti che intersecano la retta su cui giace un lato dell'altro angolo. Sono inoltre definiti \"corrispondenti\" due angoli coniugati tali che un lato di uno dei due angoli \u00e8 contenuto in un lato dell'altro angolo. Con riferimento alla figura si ha la seguente esemplificazione.\nNel caso in cui le due rette formula_92 e formula_93 siano parallele gli angoli corrispondenti e gli angoli alterni, dello stesso tipo, sono congruenti. Invece gli angoli coniugati, anch'essi dello stesso tipo, sono supplementari.\nSomma degli angoli interni.\nNella geometria euclidea la somma degli angoli interni di un triangolo \u00e8 sempre di 180 gradi. Pi\u00f9 in generale, data una qualunque figura geometrica convessa di formula_43 lati, la somma di tutti i suoi angoli interni \u00e8 uguale a formula_108 gradi. Quindi, per esempio, la somma totale di tutti gli angoli interni di un quadrilatero \u00e8 uguale a formula_109 gradi. Un caso particolare \u00e8 dato dal quadrato, che ha quattro angoli retti, la cui somma \u00e8 infatti 360 gradi. Analogamente, la somma di tutti gli angoli interni di un pentagono, regolare o meno, \u00e8 uguale a 540 gradi.\nIn altre geometrie, dette non euclidee, la somma degli angoli interni di un triangolo pu\u00f2 assumere sia valori maggiori sia valori minori di 180 gradi.\nAngoli con segno.\nMolti problemi portano ad ampliare la nozione di angolo in modo da disporre di un'entit\u00e0 a cui si possa attribuire un'ampiezza data da un numero reale e quindi anche superiore a 360 gradi e negativa. Per questo occorre abbandonare l'associazione angolo - sottoinsieme del piano. Si dice che un angolo formula_45 \u00e8 maggiore di un angolo formula_52 quando una parte di angolo formula_45 \u00e8 congruente all'angolo formula_52. Un angolo convesso o concavo pu\u00f2 essere descritto cinematicamente come la parte di piano \"spazzata\" da una semiretta mobile che ruota mantenendo fisso il suo estremo; questo \u00e8 il vertice dell'angolo e le posizioni iniziale e finale della semiretta sono i lati dell'angolo. Questa descrizione porta a distinguere due versi del movimento rotatorio. Si definisce \"verso negativo\" o \"verso orario\" il verso della rotazione che, osservata dal di sopra del piano, corrisponde al movimento delle lancette di un orologio tradizionale; si definisce \"verso positivo\" o \"verso antiorario\" il verso opposto (ad esempio formula_114).\nPer sviluppare considerazioni quantitative si considera una circonferenza formula_115 il cui centro ha il ruolo del vertice formula_116 per gli angoli che si prendono in considerazione. Il raggio formula_92 di questa circonferenza pu\u00f2 essere scelto ad arbitrio e talora risulta comodo avere formula_118; quando si riferisce il piano a una coppia di assi cartesiani risulta comodo porre il vertice degli angoli nell'origine, in modo che la circonferenza corrisponda all'equazione formula_119.\nOgni angolo di vertice formula_116 determina un arco sulla circonferenza. Si consideri ora un movimento di una semiretta con estremo in formula_116 in un verso o nell'altro da una posizione iniziale formula_6 fino a una posizione finale formula_14: esso determina sulla formula_115 un \"arco orientato\" che ha come estremo iniziale il punto in cui formula_115 viene intersecata dalla formula_6 e come estremo finale il punto in cui viene intersecato dalla formula_14. Si pu\u00f2 pensare l'arco orientato come se fosse \"tracciato\" dalla penna di un compasso avente l'altro braccio nel punto formula_128 Gli archi orientati con verso positivo si possono chiamare semplicemente archi (di circonferenza) positivi, quelli con verso negativo archi negativi.\nSi pu\u00f2 estendere la nozione di arco orientato pensando che il compasso possa compiere pi\u00f9 di un giro, in verso positivo o negativo.\nSi possono identificare gli angoli convessi con gli angoli relativi agli archi positivi interamente contenuti in una semicirconferenza; gli angoli concavi con gli archi positivi che contengono una semicirconferenza e sono contenuti in una circonferenza.\nA questo punto si possono definire come \"angoli con segno\" di vertice formula_116 le entit\u00e0 che generalizzano gli angoli convessi e concavi con vertice in formula_116 e sono associate biunivocamente agli archi orientati sulla circonferenza formula_115.\nGli angoli con segno possono essere sommati senza le restrizioni degli angoli associati a parti di piano e gli archi relativi risultano essere giustapposti; angolo opposto a un angolo dato corrisponde all'arco considerato con il verso opposto. Di conseguenza agli angoli con segno si attribuisce un'ampiezza rappresentata da un numero reale tale che alla somma di due angoli con segno corrisponda la somma algebrica delle ampiezze.\nA questo punto si \u00e8 indotti naturalmente ad associare all'ampiezza di un angolo con segno la lunghezza con segno del corrispondente arco. Questo richiede di precisare cosa si intenda per lunghezza di un arco e pi\u00f9 in particolare richiede di definire la lunghezza di una circonferenza\nLe considerazioni sulla rettificazione di una circonferenza portano alla definizione del numero formula_1 e, sul piano computazionale, alle valutazioni del suo valore.\nAngoli solidi.\nUn angolo solido \u00e8 un'estensione allo spazio tridimensionale del concetto di angolo."}
{"id": "15923", "revid": "636928", "url": "https://it.wikipedia.org/wiki?curid=15923", "title": "Gian Giorgio Trissino (cavaliere)", "text": "Era omonimo e discendente diretto del letterato e umanista Gian Giorgio Trissino dal Vello d'Oro.\nBiografia.\nIl conte Giovanni Giorgio Trissino dal Vello d'Oro, di antica famiglia vicentina, complet\u00f2 gli studi presso l'Accademia Reale di Torino, da cui usc\u00ec col grado di sottotenente. Avendo manifestato la sua predilezione per l'arma della cavalleria, nel 1898 fu ammesso come ufficiale di complemento alla Scuola Militare di Pinerolo e assegnato al reggimento \"Genova Cavalleria\". Distintosi tra i migliori del suo corso, venne trasferito a Roma, presso la Scuola di Applicazione di Cavalleria a Tor di Quinto, al fine di perfezionare il suo stile, da cui usc\u00ec a dicembre del 1900 col massimo dei voti.\nL'episodio che lo rese celebre fu la partecipazione al concorso ippico organizzato a Parigi in occasione dell'Esposizione Universale, che fece parte dei Giochi della II Olimpiade moderna, nell'estate del 1900.\nIl giovane sottotenente fu il primo italiano a vincere una medaglia d'oro olimpica, nella specialit\u00e0 salto in alto degli sport equestri, a pari merito con il francese Dominique Gard\u00e8res, con un'elevazione di metri 1,85 il 2 giugno 1900 in sella a \"Oreste\". Oltre a questa medaglia, il 31 maggio si era gi\u00e0 aggiudicato anche l'argento nel concorso di salto in lungo, con la distanza di metri 5,70.\nInoltre, nella vittoriosa gara di salto in alto, il cavaliere vicentino giunse anche quarto cavalcando il proprio cavallo \"M\u00e9lopo\", che si ferm\u00f2 all'altezza di metri 1,70.\nRientrato a Torino, continu\u00f2 a frequentare la Scuola di Pinerolo, dalla quale pot\u00e9 avere sempre ottimi cavalli per proseguire l'attivit\u00e0 equestre. Le pi\u00f9 significative partecipazioni furono quella al primo concorso internazionale di Torino del 1902, in cui testimoni\u00f2 la valenza del nuovo sistema di equitazione messo a punto dal capitano Federico Caprilli, e la vittoria nella prova di salto all'Olympia di Londra nel giugno 1909, dove l'Italia giunse seconda nella Coppa delle Nazioni.\nLa sostituzione di Caprilli.\nAi Giochi olimpici estivi di , in entrambi i concorsi vinse le due medaglie in sella a \"Oreste\", cavallo che inizialmente sarebbe dovuto spettare al grande Federico Caprilli, suo maestro, il quale, dopo aver inviato i suoi cavalli in Francia, fu richiamato da un telegramma del Ministero della Guerra che vietava l'espatrio agli ufficiali in carriera in seguito allo scioglimento delle Camere.\nQuesta situazione evidentemente non fu ben chiarita ai giudici di gara e ci\u00f2 ha portato confusione, al punto che in alcuni albi d'oro fu erroneamente indicato Caprilli in luogo di Trissino. Secondo alcune ricostruzioni Caprilli potrebbe effettivamente aver raggiunto Parigi in incognito da Torino per ultimare la preparazione dei propri cavalli, dando adito a voci romanzate relative alla sua partecipazione attiva alle gare. La ricostruzione dei fatti possibile oggi e i record ufficiali avallano le effettive posizioni conquistate dal Trissino. Infine, anche un trafiletto apparso sul Corriere dello Sport dell'epoca conferma la presenza del Caprilli a Torino.\nAltre attivit\u00e0.\nNegli anni tra il 1915 e il 1917 fu autore e regista di diversi cortometraggi sull'equitazione, in molti dei quali egli fu anche attore insieme a Gemma Albini, che poi spos\u00f2.\nLasciata la Cavalleria col grado di capitano, visse a lungo tra Roma, frequentando anche la corte del re, e Milano per dedicarsi alla composizione musicale, con discreto successo. L'editore G. Ricordi incise e pubblic\u00f2 diversi suoi pezzi, tra cui dei tango, fox-trot, one-step e valse h\u00e9sitation, ritmi di gran moda in Europa nella prima met\u00e0 del Novecento.\nAlla fine della seconda guerra mondiale si trasfer\u00ec definitivamente a Milano con la moglie e i tre figli, dove rimase per il resto della sua vita. \u00c8 sepolto nella cappella di famiglia presso il Cimitero Maggiore di Vicenza.\nRiconoscimenti.\nCon lo sviluppo del collezionismo delle figurine, la Edizioni Panini cre\u00f2 nella stagione 1968-69 la collezione \u201cCampioni dello sport\u201d, in cui la figurina 396 ritraeva Gian Giorgio Trissino a cavallo mentre salta un ostacolo, accanto alla scritta \u201cParigi 1900\u201d sotto i cinque cerchi olimpici.\nNel luglio del 2000 si tenne un ricevimento nei giardini di Villa Trissino Marzotto per celebrare la ricorrenza di due eventi sportivi di rilievo: i cento anni dalla conquista della medaglia d'oro di Gian Giorgio Trissino a Parigi e i cinquant'anni della prima vittoria di Giannino Marzotto, al tempo proprietario della villa, nella gara automobilistica delle Mille Miglia.\nIl 7 maggio 2015, alla presenza del Presidente del CONI, \u00e8 stata inaugurata all'interno del Parco olimpico del Foro Italico a Roma, lungo Viale delle Olimpiadi, la Walk of Fame dello sport italiano, costituita inizialmente di 100 mattonelle che riportano in ordine cronologico i nomi degli atleti pi\u00f9 rappresentativi della storia dello sport italiano. Su ogni mattonella sono riportati il nome dello sportivo, lo sport in cui si \u00e8 distinto e il simbolo del CONI. La prima mattonella \u00e8 dedicata a Gian Giorgio Trissino proprio in virt\u00f9 della conquista della prima medaglia olimpica italiana."}
{"id": "15926", "revid": "6923", "url": "https://it.wikipedia.org/wiki?curid=15926", "title": "Apocrifo biblico", "text": "Il termine apocrifo, dal greco \u1f00\u03c0\u03cc\u03ba\u03c1\u03c5\u03c6\u03bf\u03c2, derivato di \u1f00\u03c0\u03bf\u03ba\u03c1\u03cd\u03c0\u03c4\u03c9 \u00abnascondere\u00bb, indica \u00abci\u00f2 che \u00e8 tenuto nascosto\u00bb, \u00abci\u00f2 che \u00e8 tenuto lontano (dall'uso)\u00bb. In origine, il termine \"apocrifo\" \u00e8 stato coniato dalle comunit\u00e0 che si servivano di tali testi, poich\u00e9 erano libri che, in opposizione a quelli comuni, pubblici e manifesti, venivano esclusi dalla pubblica lettura liturgica, in quanto ritenuti portatori di tradizioni errate o contrastanti con quelle condivise e accettate. Nell'uso corrente, la parola \u00e8 riferita comunemente alla tradizione giudaico-cristiana, all'interno della quale \u00e8 stata coniata; in essa il termine \"apocrifo\" assume il significato di testo non incluso nell'elenco dei libri sacri della Bibbia ritenuti ispirati e pertanto non usato a livello dottrinale e liturgico.\nVisto che le differenti confessioni religiose hanno adottato diversi canoni dei libri della Bibbia, la qualifica di apocrifo varia a seconda della confessione di riferimento.\nIn ambito protestante, \"apocrifi\" indica anche i libri presenti nel canone dell'Antico Testamento cristiano ma non in quello ebraico, che nella tradizione cattolica sono indicati come deuterocanonici.\nAl di fuori dell'ambito religioso, il termine \"apocrifo\" assume il significato di documento \"non autentico\", \"non genuino\", che non \u00e8 dell'autore o dell'epoca che gli sono attribuiti.\nTipologia.\nComplessivamente i testi apocrifi della tradizione giudeo-cristiana rappresentano un numero abbastanza elevato. Sono notevolmente variegati quanto a:\nApocrifi dell'Antico Testamento.\nSono numerosi i testi religiosi apocrifi che si riferiscono come contenuto o attribuzione pseudoepigrafa all'Antico Testamento. Per indicarli \u00e8 ampiamente diffusa anche la dicitura \"Apocrifi giudaici\", ma tale terminologia \u00e8 impropria: non tutti sono nati in ambiente giudaico, ma molti di essi derivano da autori cristiani o ci sono comunque pervenuti con pesanti rielaborazioni e/o aggiunte cristiane.\nQuanto al genere letterario, gli apocrifi dell'Antico Testamento appartengono a varie tipologie. Particolarmente numerose sono le apocalissi e i testamenti.\nApocalissi apocrife dell'Antico Testamento.\nLa parola \"apocalisse\" \u00e8 una translitterazione del greco \u1f00\u03c0\u014d\u03ba\u03ac\u03bb\u03c5\u03c8\u03b9\u03c2, che indica letteralmente 'l'alzarsi di un velo', e in senso figurato 'svelamento' o 'rivelazione' di cose nascoste. Alcuni testi apocalittici fanno parte della Bibbia: il libro di Daniele e l'Apocalisse di Giovanni (accolta solo nel canone cristiano). Alcuni elementi accomunano tutti i testi della letteratura apocalittica:\nQueste le apocalissi apocrife dell'Antico Testamento:\nTestamenti apocrifi dell'Antico Testamento.\nIl genere letterario del testamento, similmente all'uso corrente del termine, \u00e8 caratterizzato dalla enunciazione da parte di un personaggio morente delle sue ultime volont\u00e0. Spesso si tratta di esortazioni morali.\nQuesti i testamenti apocrifi dell'Antico Testamento:\nAltri testi apocrifi dell'Antico Testamento.\nOltre alle apocalissi e ai testamenti sono presenti tra gli apocrifi dell'Antico Testamento numerosi altri scritti, con un genere letterario variegato: si tratta per lo pi\u00f9 di narrazioni storiche (leggendarie) relative a personaggi dell'Antico Testamento, ma anche di esortazioni e di visioni. Spesso i racconti si tingono di colorit\u00e0 apocalittiche, trattando accadimenti passati o futuri relativi a uomini, angeli o dem\u00f2ni.\nAltri apocrifi dell'Antico Testamento:\nApocrifi dell'Antico Testamento accolti nella Settanta.\nOltre a questi testi ve ne sono altri parimenti di origine giudaica e non accolti nel canone ebraico ma accolti in quello greco-ortodosso (cio\u00e8 presenti nella versione biblica greca della Settanta):\nTra gli apocrifi dell'Antico Testamento presenti nella Settanta sono inclusi anche i cosiddetti deuterocanonici, accolti nel canone cattolico ma non in quello protestante.\nDeuterocanonici.\nAlcuni testi di origine giudaica non accolti nel canone ebraico sono detti dai cattolici \"deuterocanonici\" = 'del secondo canone' (contrapposti al 'primo canone' ebraico), in quanto inclusi oltre che nella Settanta anche nel canone cattolico della Bibbia latina detta Vulgata. Dalla tradizione protestante sono considerati alla stregua degli altri apocrifi e indicati con la stessa dicitura.\nApocrifi del Nuovo Testamento.\nI tre criteri usati dalla Chiesa cristiana antica per considerare un testo canonico nell'ambito del Nuovo Testamento sono stati:\nGli Apocrifi del Nuovo Testamento sono solitamente divisi in base a contenuto, genere e ambiente d'origine nelle seguenti categorie:\nVangeli apocrifi.\nIn base a contenuto, genere e ambiente d'origine i vangeli apocrifi sono solitamente divisi in varie tipologie:\nVangeli dell'infanzia.\nIllustrano i dettagli relativi alla vita pre-ministeriale di Ges\u00f9, soprattutto la sua infanzia, altrimenti ignoti in quanto taciuti dai vangeli canonici. Presentano un carattere abbondantemente e gratuitamente miracolistico che sfocia spesso nel magico-fiabesco, in netto contrasto con la sobriet\u00e0 dei 4 vangeli canonici. Sono caratterizzati inoltre da una assente o imprecisa conoscenza degli usi e costumi giudaici o da altre imprecisioni di natura storica o geografica, che ne inficiano il valore storico degli eventi narrati.\nVangeli giudeo-cristiani.\nI tre vangeli detti giudeo-cristiani, in uso tra i cristiani dei primi secoli rimasti legati alla tradizione religiosa giudaica, sono andati perduti. Ci \u00e8 giunta traccia di essi solo attraverso testimonianze indirette e occasionali fornite da alcuni Padri della Chiesa. Verosimilmente si trattava di tre diciture diverse di un unico testo derivato dal Vangelo di Matteo. \nVangeli gnostici.\nContengono testi relativi all'insegnamento o alla vita di Ges\u00f9. Il loro merito principale sta nella possibilit\u00e0 di ricostruire il pensiero delle varie correnti gnostiche che li produssero o li adottarono; non forniscono resoconti storici della vita di Ges\u00f9. La caratteristica principale di questi vangeli \u00e8 la natura segreta delle rivelazioni contenute: Ges\u00f9 risorto comunica particolari nozioni e informazioni in privato a un discepolo (quasi sempre apostolo) meritevole (a differenza degli altri non meritevoli).\nFrammenti di vangeli apocrifi.\nI ritrovamenti archeologici del XX secolo hanno portato alla luce alcuni frammenti di papiro o pergamena contenenti testi di natura evangelica non riconducibili ad alcun vangelo apocrifo o canonico. Data la brevit\u00e0 dei testi e la corruzione del supporto, la datazione \u00e8 particolarmente difficile sia con metodi filologici che con i normali metodi di datazione archeologici (per esempio col metodo del carbonio-14). Risulta inoltre impossibile determinare se si trattasse di raccolte di materiale poi confluito nei vangeli canonici (per esempio la fonte Q), di brani di vangeli apocrifi noti ma andati perduti, o di brani di vangeli apocrifi del tutto sconosciuti.\nVangeli apocrifi perduti o omonimi.\nDi molti vangeli apocrifi non ci sono pervenuti altro che brevi citazioni patristiche o addirittura la sola dicitura titolare. Non di rado inoltre un autore di riferisce ad un testo con una dicitura diversa da quella allora prevalente e oggi standardizzata.\nAtti apocrifi.\nIl genere \"Atti\" si applica ai testi relativi a personaggi del Nuovo Testamento che non siano Ges\u00f9 (per tali testi si usa la dicitura \"Vangeli\"). Gli Atti degli Apostoli, testo canonico cio\u00e8 incluso nella Bibbia cristiana, si riferisce principalmente agli apostoli Pietro e Paolo. Anche la maggior parte degli atti apocrifi si riferisce ad apostoli, col pio intento di fornire ai credenti resoconti sulla loro predicazione e morte, dati altrimenti ignoti per il silenzio dei testi canonici del Nuovo Testamento.\nDato l'avanzato periodo di composizione e lo stile spesso eccessivamente favolistico i vari atti apocrifi non possono essere considerati fedeli resoconti storici, sebbene non si possa escludere una ripresa di precedenti tradizioni orali.\nLetteratura sub-apostolica.\nAlcuni testi cristiani antichi non furono inclusi nel canone biblico ma vennero di fatto equiparati ai testi canonici fino al IV secolo: vengono quindi indicati come \"scritti apostolici\" o \"dei Padri apostolici\" o letteratura subapostolica, cio\u00e8 risalenti all'epoca immediatamente seguente (circa II secolo) a quella apostolica (I secolo).\nGli apocrifi nella letteratura e nell'arte.\nNella letteratura popolare.\nDai vangeli apocrifi attingono a piene mani le leggende popolari sviluppatesi un po' dovunque e diffusesi oralmente per secoli. Per ognuna di esse possono esistere diverse varianti, che ne indicano l'adattamento geografico, sociale e culturale. Spesso sono evidenti i rapporti di dipendenza dagli Apocrifi, altre volte le narrazioni popolari hanno un loro carattere indipendente. A differenza dei testi scritti, le leggende, tramandate oralmente, dovevano essere facilmente memorizzabili; ecco perch\u00e9 esistono leggende in rima e versi. La loro caratteristica principale, che del resto li accomuna ai vangeli apocrifi, \u00e8 il loro colorito spesso favolistico e la sottolineatura dei lati pi\u00f9 umani e quotidiani dei personaggi evangelici.\nNella storia dell'arte.\nMolto spesso gli artisti sono stati ispirati dai testi apocrifi e dalle vicende ivi narrate: un esempio illustre \u00e8 la Cappella degli Scrovegni a Padova, dove Giotto raffigura la storia di Anna e Gioacchino, genitori di Maria, narrata nel Vangelo dello Pseudo-Matteo e nel Protovangelo di Giacomo. Gli apocrifi sono inoltre importanti per l'iconografia medievale.\nNella letteratura moderna e contemporanea.\nGiacomo Leopardi nelle \"Operette Morali\" scrisse il \"Frammento apocrifo di Stratone di Lampsaco\".\nI manoscritti di Qumram e i Rotoli del Mar Morto sono alla base della trama del libro \"Valis\" di Philip K. Dick, primo romanzo della Trilogia di Valis. Ricorrono anche negli altri due romanzi della trilogia: come citazione dell'IA mondiale \"Testone\" in \"Divina invasione\", e assieme ai fantomatici \"Manoscritti zadochiti\" in \"La trasmigrazione di Timothy Archer\".\nNella musica.\nFabrizio De Andr\u00e9 trae ispirazione per l'album La buona novella dai vangeli apocrifi del nuovo testamento, in particolare dal protovangelo di Giacomo"}
{"id": "15927", "revid": "125680355", "url": "https://it.wikipedia.org/wiki?curid=15927", "title": "Vangeli apocrifi", "text": "I vangeli apocrifi sono un eterogeneo gruppo di testi a carattere religioso che si riferiscono alla figura di Ges\u00f9 Cristo che nel tempo sono stati esclusi dal canone della Bibbia cristiana.\nFanno parte della \"letteratura apocrifa\", un fenomeno religioso e letterario rilevante del periodo patristico. Sovente dotati dell'attribuzione pseudoepigrafa di qualche apostolo o discepolo, furono esclusi dalla pubblica lettura liturgica in quanto in contraddizione con l'ortodossia cristiana. Il termine \"apocrifo\" (\"\"da nascondere\", \"riservato a pochi\"\") \u00e8 stato coniato dalle prime comunit\u00e0 cristiane.\nDefinizione di \"apocrifi\".\nDopo la fine della prima generazione cristiana, le successive sentirono il bisogno di assumere ulteriori informazioni sulle vicende di Ges\u00f9, e questo fu uno dei motivi che diede impulso alla nuova forma letteraria sviluppatasi intorno ai testi biblici che oggi costituiscono il Nuovo Testamento. Tra le finalit\u00e0 di questa produzione si possono individuare un obiettivo storico, uno apologetico-dottrinale, uno devozionale-liturgico, ma anche l'obiettivo di \"diffondere dottrine nuove, spesso in contrasto con quelle ufficiali della Chiesa, impugnando gli scritti dell'antica letteratura cristiana\".\nBergier, nel suo \"Dizionario di Teologia\", parlando del significato di apocrifo, scrive: \u201cI cristiani applicarono alla voce apocrifo una significazione diversa da quella dei Gentili e degli Ebrei, usandola per indicare qualunque libro dubbio, d'autore incerto, sulla cui fede non si pu\u00f2 far fondamento\u201d.\nIl \"Codex apocryphus Novi Testamenti\" di J.-C. Thilo (Cfr. vol. I, Leipzig 1832) riorganizza la materia nell'ambito dei generi letterari del Nuovo Testamento: vangeli, atti, lettere e apocalissi. La rigorosa delimitazione alla struttura del Nuovo Testamento e l'individuazione di una forma testuale ben definita per ciascuna opera, si precis\u00f2 nelle due prime edizioni della raccolta \"Neutestamentliche Apokryphen\" diretta da E. Hennecke (1904 e 1924) e nella terza pubblicata a cura di Wilhelm Schneemelcher. Quest'ultimo definiva gli apocrifi come \"scritti non accolti nel canone, ma che, mediante il titolo o altri enunciati, avanzano la pretesa di possedere un valore equivalente agli scritti dei canone, e che dal punto di vista della storia delle forme prolungano e sviluppano i generi creati e accolti nel Nuovo Testamento, non senza peraltro la penetrazione anche di elementi estranei\". Questa definizione - ripresa nelle raccolte italiane di Luigi Moraldi e Mario Erbetta - \u00e8 stata criticata da Eric Junod per lo stretto legame da essa istituito tra apocrifi e canone, che limita tra l'altro eccessivamente l'arco cronologico di produzione degli apocrifi (secc. I-III); Junod propone anche di sostituire alla designazione \"apocrifi del Nuovo Testamento\" quella di \"apocrifi cristiani antichi\". Nella quinta edizione della raccolta Wilhelm Schneemelcher recepisce solo in parte le istanze di Junod, e difende la designazione \"apocrifi del Nuovo Testamento\", proponendo una definizione pi\u00f9 flessibile e pi\u00f9 ampia, nuovamente criticata da Junod nel 1992.\nLa posizione di Junod \u00e8 quella adottata dalla \"Association pour l'\u00e9tude de la litt\u00e9rature apocryphe chr\u00e9tienne\", costituitasi per produrre nuove edizioni critiche degli apocrifi cristiani antichi. Nella stessa Associazione esistono proposte pi\u00f9 radicali come quella di Willy Rordorf, che suggerisce di sostituire \"apocrifi\" con \"letteratura cristiana extra-biblica anonima o pseudepigrafa\".\nOrganizzazione degli apocrifi.\nLa letteratura apocrifa ha esercitato un notevole influsso \"nel campo letterario, artistico, devozionale e liturgico\", ed \u00e8 maturata in riferimento ad alcuni particolari nuclei: l'infanzia di Ges\u00f9, la figura di Maria, la passione di Ges\u00f9, il periodo successivo alla risurrezione di Ges\u00f9. Il termine \u201capocrifi\u201d tende a riguardare un insieme eterogeneo di scritti, attribuendo spesso \"una unit\u00e0 fittizia\" a testi molto differenti \"per et\u00e0, provenienza, genere letterario e finalit\u00e0\". Si possono individuare una serie di categorie convenzionali nel vasto panorama apocrifo, che generalmente vengono ricondotte ai \"Racconti (o vangeli) dell'infanzia\", ai \"vangeli apocrifi\", e agli \"scritti sulla vita degli apostoli\". Esistono tuttavia tre categorie precise utili per organizzare la variegata produzione apocrifa:\nGli apocrifi di origine giudeo-cristiana.\nGli apocrifi di origine giudeo-cristiana o del giudaismo cristiano sono testi prodotti tra le prime comunit\u00e0 cristiane che ponevano \"l'osservanza della legge mosaica come elemento discriminante\", erano credenti in Ges\u00f9 e appartenenti alla chiesa madre di Gerusalemme. Questi testi cristiani \"esprimono il loro pensiero servendosi delle categorie del tardo giudaismo\". Tra essi si ricorda la Didach\u00e9, la Lettera di Clemente romano ai Corinzi, Il pastore di Erma. In genere in questa categoria alcuni autori comprendono anche alcuni testi indicati come vangeli, la cui conoscenza deriva dalle citazioni dei Padri della Chiesa: il vangelo degli Ebrei, il vangelo dei Nazarei e il vangelo degli Ebioniti.\nQuesti ultimi sono compresi tra gli apocrifi solo in quanto vangeli non canonici. In effetti sono pi\u00f9 vicini ai canonici rispetto agli altri testi pervenutici e compresi nella categoria \u201cvangelo\u201d. Di essi ci rimangono le citazioni dei Padri della Chiesa: nessun manoscritto originale \u00e8 mai pervenuto, e se esiste una certa tendenza tra gli studiosi a ricondurli verso un unico vangelo (anche sulla scia delle citazioni patristiche), detto appunto vangelo degli Ebrei (ritenuto verosimilmente dai Padri della Chiesa come il vangelo originario di Matteo privo almeno della parte iniziale, la genealogia di Ges\u00f9), oggi esistono anche due teorie differenti. La prima identifica nel vangelo degli Ebrei anche il cosiddetto vangelo dei Nazarei, e nel vangelo degli Ebioniti il cosiddetto vangelo dei Dodici. A supporto di questa ipotesi la probabilit\u00e0 che, sulla base dei riferimenti pervenutici, il vangelo degli Ebioniti sia stato composto con il contributo fondamentale dei tre vangeli sinottici (Matteo, Marco, Luca), e pertanto appare difficile il riferimento ad un unico vangelo aramaico per questi tre testi citati dai \u2018'Padri'\u2019. Una seconda ipotesi parla di tre entit\u00e0 distinte: vangelo degli Ebrei, vangelo dei Nazarei e vangelo degli Ebioniti. \nLa datazione \u00e8 discussa e difficile da valutare, anche se qualche studioso ha tentato di datarli alla prima met\u00e0 del II secolo.\nGli apocrifi gnostici.\nLo gnosticismo si diffonde nel II e III secolo, e i testi di questo fenomeno di sincretismo religioso si presentano come \u201csegreti\u201d, in quanto provenienti da un insegnamento esoterico di Ges\u00f9 o degli apostoli riservato ai soli iniziati. Tra questi scritti il \"Vangelo greco degli Egiziani\", il \"Vangelo di Mattia\", il \"vangelo di Maria Maddalena\", l\"Apocrifo di Giovanni\", la \"Sophia di Ges\u00f9\", il \"vangelo di Tommaso (copto)\", il \"vangelo di Pietro\". In questi testi la dottrina gnostica \"traspare da alcune accentuazioni estremizzanti\". La maggior parte di tali vangeli nascono nel contesto di correnti teologiche giudicate successivamente eretiche dalla Chiesa cristiana, come quelle di stampo ermetico.\nGli apocrifi di origine ecclesiastica.\nGi\u00e0 i Padri della Chiesa distinguevano tra apocrifi eretici e apocrifi di origine ecclesiastica, esclusi dal canone ma che potevano essere utilmente letti. Tra essi il \"Protovangelo di Giacomo\" e gli \"Atti di Paolo e Tecla\".\nL'opposizione dei Padri della Chiesa.\nContro la vasta circolazione degli scritti apocrifi la Chiesa delle origini fece valere la tradizione pubblica, \"portata dalla successione episcopale nelle diverse Chiese\", e si defin\u00ec progressivamente un consenso sui libri cristiani ritenuti autentici e ispirati. Presto il termine \"apocrifo\" divenne quindi sinonimo di \u201cfalso\u201d, anche se la prima lista ufficiale pervenutaci delle opere rigettate dalla Chiesa risale al VI secolo, in quello che \u00e8 noto come \"Decretum Gelasianum\"\nI pronunciamenti della Chiesa primitiva sono tuttavia molto pi\u00f9 antichi, e ci sono pervenuti anche tramite la testimonianza dei Padri della Chiesa. Cos\u00ec, secondo Ireneo di Lione, gli gnostici \"insinuano una massa indescrivibile di scritti apocrifi e spuri, forgiati da loro stessi\"; Ireneo attacca la pretesa di Basilide di possedere discorsi apocrifi (l\u00f3gous apokryphous) che l'apostolo Mattia avrebbe ricevuto dal Signore.\nTertulliano accoppia come equivalenti i concetti di apocrifo e falso.\nOrigene applica il termine di apocrifi a scritti giudaici non canonici, senza con ci\u00f2 condannarli, e afferma che non tutto ci\u00f2 che si trova negli apocrifi \u00e8 da respingere. Sempre Origene (citato da Eusebio di Cesarea, St. eccl., 6,25) distingue gli scritti cristiani ammessi da tutti (homologo\u00famena), quelli unanimemente rifiutati (pseud\u00e9) e quelli discussi (amphiball\u00f3mena); ma non parla in tale contesto di apocrifi, n\u00e9 lo fa Eusebio, che da lui riprende la tripartizione (St. eccl., 3,25).\nAtanasio di Alessandria, stabilendo nella sua \"Lettera festale 39\", del 367, il canone degli scritti biblici, pone all'indice gli apocrifi come invenzione di eretici, composti tardivamente e spacciati per antichi. \nIl consolidamento del canone in Occidente e in Oriente condusse alla definitiva svalutazione del termine \"apocrifo\" e alla sua associazione con \"eretico\", attestata intorno al 400 da Agostino e Girolamo.\nEsclusione e tentativi di riabilitazione.\nFu il binomio Scrittura-Tradizione, \"sostenuto dalle Chiese che si richiamavano alla fondazione apostolica\", ad operare una selezione all'interno di una vasta produzione che imitava i generi letterari del Nuovo Testamento con l'intento \"di esplicitarne i messaggi e colmarne le lacune\". In quest'ottica gli scritti apocrifi furono esclusi quasi immediatamente dal canone cristiano, tuttavia nel Medioevo e nell'antichit\u00e0 non tutti si rassegnarono all'idea che questi testi venissero messi in disparte. In essi, infatti, si scoprono dati storici che colmano alcune lacune dei vangeli canonici e trovano conferma varie tradizioni locali. Perci\u00f2 alcuni autori (come il vescovo di Tessalonica Giovanni, morto nel 630) elaborano la teoria che gli apocrifi fossero stati composti da autori di sana dottrina, ma interpolati ad opera di eretici, provocando cos\u00ec il rifiuto della Chiesa primitiva.\n\u00c8 grazie a questa benevolenza che alcuni apocrifi hanno esercitato un influsso ampio sulla dottrina, l'iconografia e la prassi cristiana. L'esempio pi\u00f9 chiaro in questo senso \u00e8 il Protovangelo di Giacomo, risalente alla seconda met\u00e0 del II secolo, da cui derivano i nomi di Gioacchino ed Anna per i genitori di Maria, \u00e8 all'origine della festa liturgica per la nascita di Maria, ha promosso la dottrina della sua verginit\u00e0 perpetua, ed ha influito sulla rappresentazione tradizionale del presepe. Insomma, nonostante le condanne ecclesiastiche, alcuni tra gli scritti apocrifi servivano alla riflessione teologica su determinati temi, o alla devozione, e conservarono un durevole successo in ambito del tutto \"ortodosso\", diventando presto patrimonio comune della religiosit\u00e0 popolare. Cos\u00ec lo stesso Agostino, che si scagli\u00f2 spesso contro gli apocrifi, utilizz\u00f2 nelle sue omelie sul Natale motivi di origine apocrifa: non solo la verginit\u00e0 di Maria in partu (Cfr. Serm. 184,1; 186,1; ecc.), ma anche l'asino e il bue alla mangiatoia, con la citazione di Is 1,3, come nel vangelo dello Pseudo Matteo 14 (Cfr. Serm. 189,4; 204,2). Anche Girolamo, fierissimo avversario degli apocrifi, insiste sul motivo (Cfr. Epist. 108,10).\nTra gli apocrifi del Nuovo Testamento suscitano un certo interesse i vangeli apocrifi, alcuni scritti da autori cristiani in comunione con la Chiesa, altri scritti da comunit\u00e0 eretiche. I primi non contengono nulla in contrasto con i fatti esposti nel canone del Nuovo Testamento. Molti altri vangeli apocrifi furono scritti invece da persone cui mancava la competenza della materia trattata e che non potevano fornire prove sufficienti di dottrina, veridicit\u00e0, indipendenza di giudizi. Queste deficienze furono rese evidenti quando questi stessi autori, per dare autorit\u00e0 alle loro produzioni, non esitarono di ricorrere al nome di qualche celebre scrittore o personaggio distinto nella Chiesa. Sovente alcuni apocrifi, provenienti da comunit\u00e0 bollate come eretiche dalla Chiesa primitiva, rispondevano all'esigenza di diffondere questa eresia.\nDatazione e storicit\u00e0.\nI vangeli apocrifi sono quasi totalmente privi di autorit\u00e0 storica, e non sevono quindi a farci conoscere meglio la figura di Ges\u00f9. Tutt'al pi\u00f9, data la composizione generalmente tarda (a partire dalla met\u00e0 del II secolo) possono essere utili per ricostruire l'ambiente religioso dei secoli successivi a Ges\u00f9.\nEsiste una variet\u00e0 di posizioni sulla datazione dei vangeli apocrifi.\nGeneralmente gli studiosi ne riconducono l'origine al II secolo, ma ci sono controversie interessanti circa la datazione del \"Protovangelo di Giacomo\", del \"Vangelo di Tommaso\", e del \"Vangelo greco degli Egiziani\". In riferimento a questi ultimi due \u00e8 utile ricordare che, per quanto siano datati comunemente nel II secolo, vari studiosi concordano sulla possibilit\u00e0 che parte dei \"logia\" in essi contenuti appartengano ad una tradizione indipendente cui hanno probabilmente attinto gli stessi vangeli canonici.\nIl \"Protovangelo di Giacomo\" e i \"Racconti dell'infanzia del Signore Ges\u00f9\" risalgono alla seconda met\u00e0 del II secolo, nonostante una obiettiva difficolt\u00e0 nella loro datazione. In particolare il \"Protovangelo\" \u00e8 stato datato da alcuni studiosi alla met\u00e0 del II secolo, da altri alla fine del I secolo, da altri ancora al IV o V secolo, e qualche studioso ha anche ipotizzato fosse alla base dei vangeli canonici di Matteo e Luca. Entrambi hanno avuto una rapida diffusione e sono stati in parte adattati alle Scritture per renderli pi\u00f9 attrattivi. Questo processo \u00e8 particolarmente evidente nel \"Protovangelo\", mentre nei \"Racconti\" i riferimenti biblici sono scarsi e occasionali.\nUso.\nL'uso e la diffusione dei vangeli apocrifi sono stati variegati:\nAlcune narrazioni contenute negli apocrifi sono divenute un attributo ricorrente in molte raffigurazioni artistiche della vita di Ges\u00f9 e delle persone a lui vicine, descritte nei vangeli; queste raffigurazioni sono spesso presenti in chiese e santuari, senza provocare discussioni dottrinali.\nCanonicit\u00e0.\nI quattro criteri usati dalla Chiesa cristiana antica per considerare un testo canonico nell'ambito del Nuovo Testamento, e dunque di converso per stabilire quali rappresentavano Apocrifi del Nuovo Testamento, sono stati:\nVangeli dell'infanzia.\nI vangeli dell'infanzia illustrano i dettagli relativi alla vita pre-ministeriale di Ges\u00f9, soprattutto la sua infanzia, altrimenti ignoti in quanto taciuti dai vangeli canonici. Presentano un carattere abbondantemente e gratuitamente miracolistico che sfocia spesso nel magico-fiabesco, in netto contrasto con la sobriet\u00e0 dei 4 vangeli canonici. Sono caratterizzati inoltre da un'assente o imprecisa conoscenza degli usi e costumi giudaici o da altre imprecisioni di natura storica o geografica che ne inficiano il valore storico degli eventi narrati.\nNessuna di tali opere compare in qualche manoscritto biblico o in antichi elenchi dei testi canonici ritenuti ispirati.\nVangeli giudeo-cristiani.\nI 3 vangeli detti giudeo-cristiani, in uso tra i cristiani dei primi secoli rimasti legati alla tradizione religiosa giudaica, sono andati perduti. Ci \u00e8 giunta traccia di essi solo attraverso testimonianze indirette e occasionali fornite da alcuni Padri della Chiesa. Verosimilmente si trattava di tre diciture diverse di un unico testo derivato dal Vangelo di Matteo.\nVangeli gnostici.\nLe diverse correnti gnostiche dei primi secoli del Cristianesimo (II-IV) hanno prodotto diversi testi relativi alla vita e al ministero di Ges\u00f9. Nel 1945 a Nag Hammadi sono stati ritrovati molti di questi testi.\nI vangeli gnostici non fanno parte del canone biblico di alcuna delle maggiori confessioni cristiane. Anche la storicit\u00e0 delle informazioni in esse contenute \u00e8 generalmente rigettata per due principali ragioni:\nTuttavia un vangelo gnostico ha suscitato particolare interesse negli studiosi: il Vangelo di Tommaso, costituito da 114 detti attribuiti a Ges\u00f9. La struttura della raccolta sembra richiamare quella dell'ipotetica fonte utilizzata per la composizione dei vangeli sinottici. I membri del Jesus Seminar sostengono che il Vangelo di Tommaso potrebbe contenere pi\u00f9 materiale originale del Vangelo secondo Giovanni.\nFrammenti di vangeli apocrifi.\nI ritrovamenti archeologici del XX secolo hanno portato alla luce alcuni frammenti di papiro o pergamena contenenti testi di natura evangelica non riconducibili ad alcun vangelo apocrifo o canonico. Data la brevit\u00e0 dei testi e la corruzione del supporto, la datazione \u00e8 particolarmente difficile sia con metodi filologici che con i normali metodi di datazione archeologici (p.es. carbonio 14). Di seguito sono indicate le datazioni maggiormente condivise, ma a seconda degli studiosi subiscono notevoli variazioni.\nRisulta inoltre attualmente impossibile determinare se si trattasse di raccolte di materiale poi confluito nei vangeli canonici (p.es. fonte Q), di brani di vangeli apocrifi noti ma andati perduti, o di brani di vangeli apocrifi del tutto sconosciuti."}
{"id": "15929", "revid": "656701", "url": "https://it.wikipedia.org/wiki?curid=15929", "title": "83 (numero)", "text": "Ottantatr\u00e9 (cf. latino \"octoginta tres\", greco \"\u03c4\u03c1\u03b5\u1fd6\u03c2 \u03ba\u03b1\u1f76 \u1f40\u03b3\u03b4\u03bf\u03ae\u03ba\u03bf\u03bd\u03c4\u03b1\") \u00e8 il numero naturale dopo l'82 e prima dell'84."}
{"id": "15930", "revid": "1429175", "url": "https://it.wikipedia.org/wiki?curid=15930", "title": "720 (numero)", "text": "Settecentoventi \u00e8 il numero naturale dopo il 719 e prima del 721."}
{"id": "15933", "revid": "151504", "url": "https://it.wikipedia.org/wiki?curid=15933", "title": "Santiago de Compostela", "text": ""}
{"id": "15934", "revid": "734", "url": "https://it.wikipedia.org/wiki?curid=15934", "title": "Cammino di Santiago de Compostela", "text": ""}
{"id": "15936", "revid": "1584528", "url": "https://it.wikipedia.org/wiki?curid=15936", "title": "Santiago di Compostela", "text": "Santiago di Compostela (in spagnolo e in galiziano \"Santiago de Compostela\"; in italiano San Giacomo di Compostella) (abitanti 96.405) \u00e8 la citt\u00e0 spagnola capoluogo della comunit\u00e0 autonoma della Galizia. Situata nella provincia de A Coru\u00f1a, \u00e8 stata nel 2000 capitale europea della cultura.\nLa sua notoriet\u00e0 \u00e8 dovuta al fatto che da oltre un millennio \u00e8, secondo la tradizione cristiana, sede delle spoglie mortali di Giacomo il Maggiore, apostolo di Ges\u00f9. Santiago di Compostela, e il famoso cammino del pellegrinaggio omonimo, sono stati dichiarati patrimonio dell'umanit\u00e0 dall'UNESCO nel 1985. La citt\u00e0 \u00e8 sede del governo autonomo Galiziano (\"Xunta de Galicia\"), luogo di peregrinazioni religiose di devoti provenienti da tutto il mondo e sede universitaria con pi\u00f9 di 500 anni di storia. \nLe spoglie mortali dell'apostolo sono conservate nella maestosa cattedrale costruita nei secoli a tale scopo, e tappa finale del cammino di Santiago di Compostela. Il 23 ottobre 1987 il Consiglio d'Europa ha riconosciuto l'importanza dei percorsi religiosi e culturali che attraversano l'Europa per giungere a Santiago di Compostela dichiarando i percorsi \"Itinerario di devozione Europeo\" e finanziando adeguatamente tutte le iniziative per segnalare in modo conveniente \"El Camino de Santiago\".\nQuando il 25 luglio, giorno dedicato alla festa del santo, cade di domenica (fino a 14 volte in un secolo), quell'anno \u00e8 proclamato Anno Santo compostelano, e nel 31 dicembre che lo precede l'arcivescovo di Santiago apre la Porta Santa della cattedrale. L'ultimo Anno Santo \u00e8 stato nel 2021.\nEtimologia.\nIl nome della citt\u00e0 viene fatto derivare da Giacomo il Maggiore, apostolo e martire del Cristianesimo (morto e sepolto a Gerusalemme e le cui spoglie, secondo la leggenda, sarebbero giunte miracolosamente via mare in Spagna) e dal termine \"Compostela\" (o \"Campostela\", in latino \"campus stellae\") che significa \"campo della stella\"; la citt\u00e0 viene talvolta citata anche come \"San Giacomo del campo della stella\".\nStoria.\nMolte le leggende fiorite nel tempo intorno a questa localit\u00e0: una di esse la vuole come punto di congiungimento delle anime dei morti pronte a seguire il sole nel suo corso per attraversare il mare. In realt\u00e0 \u00e8 meta fin dal Medioevo di importanti pellegrinaggi di fedeli, che la ritengono un punto centrale della cristianit\u00e0.\nSecondo quanto descritto nella Concordia de Antealtares, nell'anno 813 un eremita di nome Payo, diminutivo di Pelayo (Pelagio), venne attirato da alcune strane luci a forma di stella sul monte Libred\u00f3n dove esistevano antiche fortificazioni (probabilmente di un antico villaggio celtico). Interessato allo strano fenomeno, il vescovo di Iria Flavia (l'attuale Padr\u00f3n), Teodomiro scopr\u00ec in quel luogo una tomba che conteneva tre corpi, uno dei quali aveva la testa mozzata e una scritta: \"Qui giace Jacobus, figlio di Zebedeo e Salom\u00e9\".\nAlfonso II, re delle Asturie e della Galizia, ordin\u00f2 la costruzione sul posto di un tempio, dove i monaci benedettini nell'893 fissarono la loro residenza. Si iniziarono cos\u00ec i primi pellegrinaggi alla tomba dell'apostolo, dapprima dalle Asturie e dalla Galizia poi da tutta l'Europa. Venne cos\u00ec fondato il Santuario di Santiago di Compostela, divenuto in seguito cattedrale e poi basilica minore.\nDiventato patrono dei cristiani iberici, Santiago (definito, col fratello Giovanni, nel Vangelo secondo Marco, \"Boanerges\", ossia \"figli del tuono\") fu accreditato da parte di vari devoti di un'attiva partecipazione a cruenti fatti d'arme contro i musulmani di al-Andalus che attaccavano i pellegrini diretti al sepolcro del santo, che, biancovestito, avrebbe ucciso di sua mano non pochi \"infedeli\". Da qui il soprannome (rimasto poi nella storia del Cristianesimo spagnolo) di Santiago \"Matamoros\": san Giacomo uccisore di Mori.\nSantiago di Compostela fu distrutta nel 997 dall'esercito musulmano di Almanzor e poi ricostruita da Bermudo II. Ma fu il vescovo Diego Xelm\u00edrez ad iniziare la trasformazione della citt\u00e0 in luogo di culto e pellegrinaggio, facendo terminare la costruzione della Cattedrale iniziata nel 1075, arricchendola con varie reliquie.\nTra squilibri sociali che ostacolarono lo sviluppo economico della citt\u00e0 e la scoperta dell'America, che concentr\u00f2 i commerci nel Sud della Spagna, Santiago di Compostela conobbe un lungo periodo d'ombra. Nel XVI secolo fu inaugurata l'Universit\u00e0 che diede grande impulso intellettuale; nel XVII e XVIII secolo il risveglio economico e culturale fu continuo, fino ad arrivare ai nostri giorni quando, con la celebrazione nel 1993 dell'anno Giacobeo, inizia una fase di nuovo splendore per la citt\u00e0.\nIl 24 luglio 2013, alla vigilia dei festeggiamenti patronali, la citt\u00e0 \u00e8 stata teatro del pi\u00f9 grave incidente ferroviario spagnolo degli ultimi quarant'anni, che ha provocato 85 vittime; la causa \u00e8 stata l'alta velocit\u00e0 con cui il guidatore conduceva il convoglio.\nLa citt\u00e0 ospita una delle cellule pi\u00f9 grandi, parzialmente inattive, dell'associazione terroristica Resist\u00eancia Galega.\nGeografia fisica.\n\u00c8 situata in una depressione nell'immediato interno della costa nord-occidentale della Spagna, proprio davanti all'Oceano Atlantico ed il suo territorio \u00e8 attraversato dal fiume Tambre.\nClima.\nClimaticamente \u00e8 una fra le citt\u00e0 europee maggiormente piovose: ci\u00f2 \u00e8 dovuto al vento proveniente dall'Atlantico che contrasta con le montagne circostanti.\nInfrastrutture e trasporti.\nLa citt\u00e0 \u00e8 servita dall'aeroporto che si trova a Lavacolla e dista venti minuti di autobus.\n\u00c8 presente inoltre la stazione di Santiago di Compostela, con linee regolari per La Coru\u00f1a, Pontevedra e per Vigo."}
{"id": "15941", "revid": "125635467", "url": "https://it.wikipedia.org/wiki?curid=15941", "title": "Livenza", "text": "La Livenza (chiamato anche \"il\" Livenza, \"\u0141ivensa\" in veneto, \"Livence\" in friulano standard, \"Lighintha\" in friulano occidentale locale, pronuncia ) \u00e8 un fiume dell'Italia nord-orientale, lungo , che sfocia nel golfo di Venezia, in corrispondenza di Caorle, sul mare Adriatico. In passato, il corso del fiume era considerato il confine tra il Friuli storico e la Repubblica di Venezia.\nLe sorgenti.\nIl fiume nasce da grandi e spettacolari sorgenti valchiusane, le sorgenti del \"Gorgazzo\" e della \"Santissima\" (con portata di circa 15\u00a0m\u00b3/s pressoch\u00e9 costante) e quella del \"Molinetto\", pi\u00f9 piccola, che sgorgano ai piedi delle montagne del gruppo del Cansiglio-Cavallo, nei comuni di Polcenigo e Caneva, regione del Friuli-Venezia Giulia.\nGli affluenti.\nRiceve lungo il percorso da destra anche le acque di altri fiumi di risorgiva a carattere assai regolare come il Meschio e il Monticano e da sinistra presso Ghirano di Prata di Pordenone quelle a carattere torrentizio del fiume Meduna, suo principale tributario che, con i suoi affluenti Cellina, Colvera e Noncello drena tutta la parte montana del suo bacino. Da notare anche che a valle di Sacile il Livenza riceve parte delle acque originariamente del Piave, attraverso una lunga serie di condotte forzate che hanno origine dal lago di Santa Croce, le quali danno origine prima al Lago Morto in localit\u00e0 Borgo di Basso Fadalto, poi, poco pi\u00f9 a sud al Lago del Restello e da questi al lago di Negrisiola, in localit\u00e0 Prati di Savassa e da qui proseguono la loro discesa verso il mare dando origine al fiume Meschio.\nIl Meduna in particolare fornisce al Livenza gran parte dell'apporto pluviale dell'intero bacino sotto forma per\u00f2 di piene rovinosissime con portate anche superiori ai 4\u00a0400\u00a0m\u00b3/s che si espandono nel suo immenso ghiaieto largo anche 5\u00a0km.\nIl fiume conserva acque sufficientemente pulite e abbondanti durante tutto l'anno grazie alle generose sorgenti tanto da essere navigabile per quasi tutta la lunghezza del suo alveo che ha un'ampiezza che va da 30 a 100 metri da Portobuffol\u00e9 fino al mare. Sfocia a Caorle, in Veneto, nel mare Adriatico.\nIl percorso.\nLungo il suo corso il fiume segna per una breve parte del suo percorso il confine tra il Veneto ed il Friuli-Venezia Giulia bagnando numerosi comuni tra i quali: Polcenigo, Caneva, Fontanafredda, Sacile, Gaiarine, Brugnera, Portobuffol\u00e9, Prata di Pordenone, Mansu\u00e8, Pasiano di Pordenone, Gorgo al Monticano, Meduna di Livenza, Motta di Livenza, San Stino di Livenza, Cessalto, Torre di Mosto, Eraclea e Caorle.\nRegime.\nIl Livenza \u00e8 un fiume di pianura e per questo \u00e8 copioso di acqua, pescoso e ricco di vegetazione. La sua portata media annua di 102\u00a0m\u00b3/s \u00e8 superiore a quella di fiumi pi\u00f9 lunghi come il Tagliamento (92\u00a0m\u00b3/s) e il Brenta (93\u00a0m\u00b3/s), con regime molto pi\u00f9 costante e con portate minime estive che non scendono mai sotto i 50\u00a0m\u00b3/s.\nAl contrario le massime possono superare i 2\u00a0500\u00a0m\u00b3/s, soprattutto per effetto delle disastrose piene del sistema Meduna-Cellina, a carattere marcatamente torrentizio.\nIn occasione di condizioni atmosferiche sfavorevoli, con abbondanti precipitazioni nelle prealpi, il rischio alluvione per diversi centri rivieraschi \u00e8 molto alto. Un evento alluvionale catastrofico si \u00e8 verificato nel 1966; nel 2002 si \u00e8 sfiorato lo stesso tipo di tragedia. Nel 2010 si sono verificati eventi climatici tali da essere paragonabili al '66, il 2 novembre dello stesso anno \u00e8 stato dichiarato lo stato di massima allerta. Da oltre 30 anni le popolazioni interessate stanno tentando di ottenere la messa in sicurezza del corso d'acqua con la costruzione di adeguate opere a monte.\nA Montereale Valcellina in localit\u00e0 Ravedis sul torrente Cellina, nel maggio 2014 \u00e8 stata ultimata la diga del Lago di Ravedis che avrebbe la funzione di trattenere a monte circa 20 milioni di metri cubi di acqua.\nQuest'opera dovrebbe contribuire a limitare tali rischi, ma non viene ritenuta sufficiente a eliminarli del tutto. Costruita per avere un effetto di laminazione della piena; ottenuto tramite la realizzazione, alla base dello sbarramento, di un'apertura tale da garantire a valle della diga il 100% della portata del fiume Cellina a regime normale e trattenere a monte della diga la portata eccedente durante gli intensi fenomeni piovosi.\nIl collaudo tecnico-funzionale dell'opera non \u00e8 stato ancora emesso in quanto nella primavera del 2015 si sono manifestati problemi tecnici alle paratoie degli scarichi di fondo, che tuttavia non pregiudicano il funzionamento del bacino e che si conta di risolvere entro la primavera del 2016. Il bacino viene mantenuto a quota di sicurezza, sui 318 m s.l.m, con una perdita del 77% rispetto al volume previsto, a causa del malfunzionamento delle paratoie degli scarichi di fondo.\nNatura.\nIl corso del Livenza denota una notevole ricchezza della flora e della fauna che varia durante il suo percorso. Tra i pesci delle sue acque vanno citati la trota, la tinca, la scardola, l'alborella, la carpa, il luccio, il temolo e l'anguilla. Da segnalare poi una sua caratteristica negativa causata dall'uomo che nei secoli recenti ha modificato l'andamento delle acque di un ampio territorio.\nOrigini del nome.\nDa fonti scritte del I secolo\nsi apprende che il nome del fiume in epoca latina era \"Liquentia\" (dal verbo latino \"liquere\" = essere scorrevole), la cui pronuncia pi\u00f9 tarda, comune a tutto l'impero, \u00e8 quella di \"Liquenzia.\"\nNei diplomi medievali, l'esatta denominazione del fiume viene sempre rispettata, anche se saltuariamente compare la variante \"Liguenzia\". A partire dal XIII secolo, l'idronimo \"Liquentia\" appare alterato in \"Livenzia\", da cui poi si giunger\u00e0 alla forma definitiva.\nIl sito archeologico del Pal\u00f9 di Livenza.\nLa palude delle sorgenti del Livenza si \u00e8 formata in una depressione naturale strutturale, delimitata ad est dall'altura del Col Longone, ad ovest dalle pendici dell'altipiano del Cansiglio e sbarrata a nord dalle ghiaie trasportate dal torrente Gorgazzo, affluente dello stesso Livenza.\nAlla base del massiccio carsico del Cansiglio/Cavallo, dal quale derivano, sono allineate su una fascia di 5\u00a0km, le tre sorgenti perenni del Livenza: Gorgazzo (a NE), Santissima (in comune di Polcenigo \u2013 portata media 6\u00a0m\u00b3/s) e Molinetto (in quello di Caneva: portata media 2\u00a0m\u00b3/s).\nSede d'un bacino d'acqua con altezze oscillanti sin dai tempi preistorici, venne sottoposto negli ultimi due secoli (forse a cavallo della Prima guerra mondiale) a vari lavori di bonifica ed interventi idraulici (scavo di scoline, canali di sgrondo, costruzione di un canale artificiale che attraversa in galleria il Col Longone per l'alimentazione d'una centrale elettrica) che alterarono parzialmente l'ambiente umido naturale.\nNonostante l'introduzione delle citate alterazioni, vi si conserva un deposito stratificato di straordinaria importanza sia per l'archeologia preistorica sia per lo studio della trasformazione dell'ambiente negli ultimi 15\u00a0000 anni. Va inoltre ricordato che questo \u00e8 uno dei pochi siti italiani in cui \u00e8 particolarmente promettente uno studio approfondito e articolato dei modi d'adattamento dell'uomo preistorico all'ambiente.\nI sedimenti saturi d'acqua, hanno infatti permesso la conservazione di elementi altrove deperibili (vegetali, pollini, legno) che costituiscono un ricchissimo archivio di dati riguardanti gli ambienti e la cultura materiale dell'uomo preistorico.\nGi\u00e0 durante i lavori di bonifica e di sistemazione dei canali di sgrondo (anni sessanta), nel materiale di risulta del dragaggio dei canali, erano venuti alla luce pi\u00f9 volte parecchi reperti archeologici.\nIl ritrovamento e di frammenti di recipienti ceramici, strumenti litici, ossa di animali, pali di legno, ecc. hanno fatto desumere che vi fosse ubicato un villaggio palafitticolo di et\u00e0 neolitica (Neolitico recente IV-inizi III millennio a.C.) successivamente testato nelle campagne di scavo dal Ministero dei Beni ambientali ed archeologici degli anni 1982-1983, 1987 e 1992-1993 e datato (al carbonio-14) fra il 5720 a.C. e il 4880 a.C.\nValenza strategica.\nLa valenza strategica dell'alto corso della Livenza \u00e8 attestata da decisivi fatti d'armi avvenuti sulle sue rive in diverse epoche storiche.\nIl duca longobardo ribelle Alachis, alla fine del VII secolo, sorprende i Forogiuliani al ponte di Cavolano e si fa giurare fedelt\u00e0; il duca longobardo rivoltoso forogiuliano Rotgaudo combatte sulla Livenza con grande strage di Franchi nel 774.\nNel 1335, ci fu lo scontro definitivo tra Rizzardo VI da Camino e il patriarca aquileiese Bertrando di San Genesio nella localit\u00e0 Camolli, e l'esercito cenedese di Rizzardo fu sconfitto. Nel 1411 gli Ungari di Pippo Spano, nella guerra tra Sigismondo d'Ungheria e la Repubblica di Venezia, superano le difese veneziane scavate presso la Livenza, \u201cle maledette fosse dei Veneti\u201d lunghe 33 chilometri; l'anno successivo la Serenissima predispone l'invio di una poderosa flotta sulla Livenza per aggirare le postazioni ungare imperiali, ma il tentativo fallisce.\nNel 1809 nei pressi del fiume si registra la battaglia di Sacile, tra Austriaci e Napoleonici, che tentarono di arrestare l'avanzata austriaca oltre la Livenza. L'arciduca Giovanni d'Austria sbaragli\u00f2 il principe francese Eugenio di Beauharnais."}
{"id": "15943", "revid": "228587", "url": "https://it.wikipedia.org/wiki?curid=15943", "title": "Mks", "text": ""}
{"id": "15950", "revid": "830939", "url": "https://it.wikipedia.org/wiki?curid=15950", "title": "Ippocrate di Chio", "text": "Biografia.\nMembro della scuola pitagorica ne venne espulso per la condotta riprovevole: la vendita di conoscenze geometriche in cambio di denaro. Fu allievo di Enopide di Chio. Con un secolo abbondante di anticipo su Euclide scrisse un'opera intitolata \"Elementi\", di cui non \u00e8 stato conservato neppure un frammento. \nLa sua fama di uomo di scienza non va di pari passo a quella di uomo d'affari. Dedito al commercio, fu vittima di una truffa in cui perse tutto il suo denaro. Per guadagnarsi da vivere si dedic\u00f2 alla geometria e tent\u00f2 di risolvere due classici problemi della matematica greca: la quadratura del cerchio e la duplicazione del cubo. Fu cos\u00ec che Ippocrate riusc\u00ec a calcolare l'area delle lunule.\nIppocrate applic\u00f2 per la prima volta il ragionamento \"ab absurdo\" (per assurdo), un utile espediente di natura logica che serve a verificare la correttezza di un'affermazione assumendo che la proposizione opposta sia vera e ricavandone una contraddizione. Alfred Jarry egualmente assegna a lui, con lo pseudonimo di \"Ibicrate\", all'origine della Patafisica."}
{"id": "15951", "revid": "1323158", "url": "https://it.wikipedia.org/wiki?curid=15951", "title": "Gian Giorgio Trissino", "text": "Protagonista di spicco della cultura rinascimentale, notissimo al tempo, esimio grecista e dantista, il Trissino incarn\u00f2 perfettamente il modello dell'intellettuale universale di tradizione umanistica. Si interess\u00f2 di linguistica e di grammatica, di architettura e di filosofia, di musica e di teatro, di filologia e di traduzioni, di poesia e di metrica, di numismatica, di poliorcetica, e di molte altre discipline. Nota era, anche presso i contemporanei, la sua erudizione sterminata, specie per quel che riguarda la cultura e la lingua greche, sull'esempio delle quali voleva rimodellare la poesia italiana.\nFu anche un grande diplomatico e oratore politico in contatto con tutti i grandi intellettuali della sua epoca quali Niccol\u00f2 Machiavelli, Luigi Alamanni, Giovanni di Bernardo Rucellai, Ludovico Ariosto, Pietro Bembo, Giambattista Giraldi Cinzio, Demetrio Calcondila, Niccol\u00f2 Leoniceno, Pietro Aretino, il condottiero Cesare Trivulzio, papa Leone X, papa Clemente VII, papa Paolo III, e l'imperatore Carlo V d'Asburgo. Fu ambasciatore per conto del papato, della Repubblica di Venezia e degli Asburgo, di cui fu un fedelissimo, come tutta la sua famiglia da generazioni. Scopr\u00ec e protesse l'architetto Andrea Palladio, appena adolescente, nella sua villa di Cricoli, vicino a Vicenza, che venne da lui portato nei suoi viaggi e fu da lui iniziato al culto della bellezza greca e delle opere di Marco Vitruvio Pollione.\nBiografia.\nGiovanni Giorgio Trissino nacque a Vicenza l'8 luglio 1478 da antica e nobile famiglia. Suo nonno Giangiorgio combatt\u00e9 nella prima met\u00e0 del XV secolo il condottiero Niccol\u00f2 Piccinino, che al servizio dei Visconti di Milano invase alcuni territori vicentini, e riconquist\u00f2 la valle di Trissino, feudo avito. Suo padre Gaspare (1448-1487) era anch'esso uomo d'armi e colonnello al servizio della Repubblica di Venezia e nel 1468 spos\u00f2 Cecilia Bevilacqua, di nobile famiglia veronese. Ebbe un fratello, Girolamo, scomparso prematuramente, e tre sorelle: Antonia (\u2020 1516), Maddalena (\u2020 1512), andata in sposa al padovano Antonio degli Obizzi, ed Elisabetta, poi suor Febronia in San Pietro nel 1495 e dal 1518 rifondatrice insieme a Domicilla Thiene di San Silvestro.\nTrissino studi\u00f2 greco a Milano sotto la guida del dotto bizantino Demetrio Calcondila, sodale di Marsilio Ficino, e poi filosofia a Ferrara sotto Niccol\u00f2 Leoniceno. Da questi maestri impar\u00f2 l'amore per i classici e la lingua greca, che tanta parte ebbero nel suo stile di vita. Alla morte di Calcondila nel 1511, Trissino fece murare una targa nella chiesa di Santa Maria della Passione a Milano, dove fu sepolto il suo maestro. Il 19 novembre 1494 spos\u00f2 Giovanna, figlia del giudice Francesco Trissino, lontana cugina, da cui ebbe cinque figli: Cecilia (nata nel 1495, visse 20 giorni), Gaspare (nato nel 1497, visse 10 giorni), Francesco (1500-1514), Vincenzo (nato nel 1502, visse 10 giorni) e Giulio (1504-1576). Giovanna mor\u00ec il 12 aprile 1505.\nTrissino sosteneva l'Impero come istituzione, come d'altronde era tradizione nella sua famiglia da generazioni, ma ci\u00f2 venne interpretato in spirito antiveneziano e, per questo, egli fu temporaneamente esiliato dalla Serenissima. Nel 1515, durante uno dei suoi viaggi in Germania, l'imperatore Massimiliano I d'Asburgo lo autorizz\u00f2 all'aggiunta del predicato \"dal Vello d'Oro\" al proprio cognome e alla relativa modifica dello stemma gentilizio (\"aurei velleris insigna quae gestare possis et valeas\"), che nella parte destra riporta su fondo azzurro un albero al naturale con fusto biforcato sul quale \u00e8 posto un vello in oro, il tronco accollato da un serpente d'argento e con un nastro d'argento tra le foglie, caricato del motto \"PAN TO ZHTOYMENON A\u039b\u03a9TON\" in lettere maiuscole greche nere, preso dai versi 110 e 111 dell\"Edipo re\" di Sofocle che significa \"Chi cerca trova\", privilegi trasmissibili ai propri discendenti.\nIn quegli stessi anni intraprese diversi viaggi tra Venezia, Bologna, Mantova, Milano (dove conobbe Cesare Trivulzio, comandante francese) e Padova (dove riscopr\u00ec il \"De vulgari eloquentia\" di Dante Alighieri). Poi si rec\u00f2 a Firenze ed entr\u00f2 nel circolo degli Orti Oricellari (i giardini di Palazzo Rucellai) in cui si riunivano, in un clima di marca neoplatonica e di classicismo erudito, Niccol\u00f2 Machiavelli e i poeti Luigi Alamanni, Giovanni di Bernardo Rucellai e altri. Qui il Trissino discusse il \"De vulgari eloquentia\" e compose la tragedia \"Sofonisba\" (1513-1514). Questi anni agli Orti Oricellari furono centrali, sia per quanto il poeta ricevette intellettualmente, sia per la forte impronta che lasci\u00f2 sui suoi sodali: si vedano le tragedie di Giovanni di Bernardo Rucellai e il poemetto le \"Api\" (in endecasillabi sciolti, concluso dalle lodi del Trissino, cfr. il paragrafo sul profilo religioso del Trissino) o le poesie pindariche di Luigi Alamanni, o ancora i punti di contatto fra le tante digressioni erudite sull'arte militare contenute nell\"Italia liberata dai Goti\" che rimandano all\"Arte della guerra\" del Machiavelli, elaborata proprio in quegli anni. Anzi, le idee linguistiche del poeta spronarono lo stesso Machiavelli a scrivere anche lui un \"Dialogo sulla lingua\", nel quale difende l'uso del fiorentino moderno.\nIn seguito si rec\u00f2 a Roma, dove stamp\u00f2 nel 1524 la \"Sofonisba\" (dedicandola papa Leone X), la prima tragedia regolare, e la famosa \"Epistola de le lettere nuovamente aggiunte ne la lingua italiana\" (dedicata a Clemente VII), un arditissimo libello in cui si suggeriva l'inserimento nell'alfabeto latino di alcune lettere greche per segnalare alcune differenze di lettura (vedi sotto). Intanto il figlio Giulio, di salute cagionevole, venne avviato dal padre alla carriera ecclesiastica e, dopo il suo soggiorno a Roma sempre presso papa Clemente VII, divenne arciprete della cattedrale di Vicenza.\nSempre a Roma, nel 1529 Trissino diede alle stampe alcuni testi fondamentali: la versione riveduta della \"Epistola\", la traduzione del \"De vulgari eloquentia,\" \"Il castellano\" (dialogo sulla lingua, dedicato a Cesare Trivulzio e ispirato a quello dantesco), le \"Rime\" (dedicate al cardinale Niccol\u00f2 Ridolfi) e le prime quattro parti della \"Poetica\" (il primo trattato ispirato alla \"Poetica\" di Aristotele, da poco riscoperta), con le quali il programma di riforma letteraria classicheggiante avviato con la \"Sofonisba\" pu\u00f2 dirsi quasi concluso. Per i prossimi venti anni il poeta non stamper\u00e0 pi\u00f9 nulla.\nQueste opere sollevarono un grande clamore per la loro arditezza e disorientarono (o meglio: orientarono diversamente) la nascente letteratura italiana: nessuno aveva osato finora riformare addirittura l'alfabeto, n\u00e9 aveva avuto ardire di cancellare l'intero sistema dei generi in uso fin dal Medioevo (le sacre rappresentazioni e il poema cavalleresco) per farne sorgere dal nulla dei nuovi, cio\u00e8 poi quelli antichi (la tragedia, la commedia e il poema epico). Da questi libelli prese avvio la secolare questione della lingua italiana.\nNel febbraio 1530 a Bologna, nel corso dell'incoronazione di Carlo V a Re d'Italia e Sacro Romano Imperatore, egli ebbe il privilegio di reggere il manto pontificale a Clemente VII e nel 1532 Carlo lo nomin\u00f2 conte palatino e cavaliere dell'Ordine Equestre della Milizia Aurata.\nSecondo quanto riportato dallo storico Castellini, Trissino rifiut\u00f2 posizioni di potere offertegli dai pontefici a seguito dei successi riportati come diplomatico (\"Nunzio\" e \"Legato\"), ad esempio l'arcivescovado di Napoli, il vescovado di Ferrara o la porpora cardinalizia, in quanto desideroso di una propria discendenza ed essendo il figlio Giulio avviato nella gerarchia ecclesiastica. Rientrato a Vicenza Trissino spos\u00f2 il 26 marzo 1523 Bianca, figlia del giudice Nicol\u00f2 Trissino e di Caterina Verlati, gi\u00e0 vedova di Alvise di Bartolomeo Trissino (morto a 45 anni nel 1522). Da Bianca ebbe due figli: Ciro (1524-1576) e Cecilia (1526-1542). Alla nomina di Ciro come erede universale, si scatenarono le ire di Giulio che per lungo tempo lott\u00f2 in tribunale contro il padre e il fratellastro per poi morire in odore di eresia calvinista. Anche a seguito delle divergenze causate dai cattivi rapporti con Giulio, la coppia si divise nel 1535 quando Bianca si trasfer\u00ec a Venezia, dove mor\u00ec il 21 settembre 1540.\nTrissino manifest\u00f2 il proprio fervente sostegno all'Impero dedicando, qualche anno prima della morte, a Carlo V il suo poema in 27 canti \"L'Italia liberata dai Goti\", il primo poema regolare, iniziato agli inizi del Cinquecento ma pubblicato nel 1547-1548, destinato, come si vede fin dal titolo, a essere importante per la Gerusalemme liberata di Torquato Tasso. Nel 1548 stamp\u00f2 anche la commedia I \"Simillimi\", anch'essa la prima commedia regolare.\nIntanto nella villa di Cricoli alle porte di Vicenza, gi\u00e0 dei Valmarana e dei Badoer e acquistata nel 1482 dal padre Gaspare, si radunava una delle pi\u00f9 prestigiose Accademie vicentine. Qui Trissino scopr\u00ec uno dei pi\u00f9 grandi talenti della storia dell'architettura, Andrea Palladio, di cui fu mentore e mecenate, che port\u00f2 nei suoi viaggi con s\u00e9 ed educ\u00f2 alla cultura greca e alle regole architettoniche di Marco Vitruvio Pollione.\nMor\u00ec a Roma l'8 dicembre 1550 e fu sepolto nella Chiesa di Sant'Agata alla Suburra.\nNel 1562 vennero alla luce le ultime due parti della sua \"Poetica\", la quinta e la sesta (dedicate ad Antonio Perenoto, vescovo di Arras), che erano comunque gi\u00e0 pronte nel 1529, come si evince dalla chiusura della quarta parte.\nIl progetto culturale.\nEgli progett\u00f2 e attu\u00f2 una imponente riforma della lingua e della poesia italiane sui modelli classici, cio\u00e8 la \"Poetica\" di Aristotele (da poco riscoperta), i poemi di Omero, e le teorie linguistiche esposte da Dante Alighieri nel \"De vulgari eloquentia\" (riscoperto dal Trissino stesso a Padova e pubblicato in traduzione nel 1529); un programma in piena antitesi sia con la moda del petrarchismo di Pietro Bembo, sia con quella del romanzo cavalleresco incarnato supremamente dall\"Orlando furioso di\" Ludovico Ariosto, che allora infuriavano.\nIl programma di riforma venne esposto negli anni 1524-1529 attraverso opere diverse, cio\u00e8 un volume di ortografia e di ortofonetica (\"Epistola de le lettere nuovamente aggiunte ne la lingua italiana\", del 1524, riveduta nel 1529, e dedicata a papa Clemente VII), un volume di teoria della lingua italiana (\"Il castellano\", del 1529, dedicato a Cesare Trivulzio), due manuali di grammatica (\"Dubbii grammaticali\" e la \"Grammatichetta\", del 1529) e un manuale di teoria dei generi letterari (\"Poetica\", le prime quattro parti del 1529; le ultime due postume stampate nel 1562). Tali proposte (specie quella di modificare l'alfabeto italiano inserendovi alcune lettere greche cos\u00ec da rendere visibili le differenti pronunce di alcune vocali e di alcune consonanti) e la riscoperta del trattato dantesco furono clamorosi e fecero esplodere in Italia la secolare questione della lingua, idealmente chiusa nel 1840 da \"I promessi sposi\" di Alessandro Manzoni.\nQuesta intensa speculazione teorica ha il suo sbocco fattuale in quattro opere poetiche, tutte molto importanti: la \"Sofonisba\" (1524), la prima tragedia regolare della letteratura moderna (\"regolare\" si definisce un'opera costruita secondo le norme derivate dai testi classici, essenzialmente la \"Poetica\" di Aristotele e l\"Ars poetica\" di Orazio), \"L\"\"'Italia liberata dai Goti\" (1548-1549), il primo poema epico regolare, e \"I Simillimi\" (1548) la prima commedia regolare. Si aggiunga un volume di poesie d'amore e di encomio (\"Rime\" 1529) di gusto antipetrarchista e ispirato ai poeti siciliani, agli Stilnovisti, a Dante e alla tradizione del Quattrocento, tutte cassate dal Bembo. Anche queste opere sollevarono un grande dibattito, ma saranno destinate ad avere un ruolo centrale nello sviluppo della poesia italiana ed europea, se si considera l'importanza che la tragedia e l'epica, ad esempio, ebbero in tutta Europa. Al Trissino si deve anche l'invenzione dell'endecasillabo sciolto (cio\u00e8 senza rima) a imitazione dell'esametro classico, anche questa un'invenzione destinata a fama europea.\nLe opere letterarie.\nLa produzione letteraria del poeta comprende opere di diversi generi, non solo poetiche: innanzitutto un \"Architettura\" in italiano e incompleto, ricerche sulla numismatica, traduzioni, orazioni varie e opere in latino.\nSe ci si concentra solo sugli studi di teoria letteraria e sulle opere poetiche, si ha a che fare con pochi testi, ma tutti rilevantissimi, attraverso i quali il poeta struttura un coerente programma di riforma della poesia italiana sui modelli classici e sulla lingua dantesca ispirato alla \"Poetica\" di Aristotele, a Omero e al De vulgari eloquentia, un sistema da opporre sia alle \"Prose della volgar lingua\" del Bembo di qualche anno prima (1525), che aveva dato come modelli solo Petrarca e Boccaccio (riducendo, quindi, i generi letterari solo alla lirica e alla novella), sia all\"Orlando furioso\" di Ludovico Ariosto (1532), che definisce un \"romanzo cavalleresco\" e non un poema epico. Attraverso il proprio programma il poeta verr\u00e0 a creare una tradizione di gusto classico del tutto nuova in seno alla letteratura moderna, che nei secoli a venire si affiancher\u00e0 al bembismo sebbene agli inizi gli fu avversario: il sistema trissiniano, infatti, vuole sopperire ai vuoti lasciati dal petrarchismo bembesco e proseguire lo sperimentalismo della tradizione antica e quattrocentesca (la cosiddetta \"docta varietas\"). Trissino era l'unico convinto di queste idee, ma era affiancato da Sperone Speroni, Bernardo Tasso (padre di Torquato), Antonio Brocardo, Pietro Tolomei, Antonio Colocci, Mario Equicola e altri.\nVolendo sintetizzare, le opere del Trissino si raccolgono intorno a tre date:\nSofonisba (1524).\nLa \"Sofonisba\" (1524) \u00e8 la prima tragedia regolare della letteratura europea, destinata a vasta fortuna specie in Francia. Secondo il modello antico, Trissino compone una tragedia in endecasillabi sciolti, che imitano i trimetri giambici (il verso a questa data fa la sua prima apparizione), divisa in quadri da cori rimati: alcuni cori sono canzoni petrarchesche mentre altri, invece, canzoni pindariche (che fanno anch'esse qui la loro prima apparizione e si ritroveranno nella poesia di Luigi Alamanni e poi ancora di Gabriello Chiabrera). L'argomento (con sensibile differenza dai classici antichi) \u00e8 storico (preso da Tito Livio), non fantastico, mitico o biblico. L'azione, come poi sar\u00e0 canonico nel teatro regolare, si svolge nello stesso posto (unit\u00e0 di luogo) e nello stesso giorno (unit\u00e0 di tempo) e prevede in scena un numero limitato di persone. Venne recitata per la prima volta nel 1562, durante il carnevale di Vicenza, messa in scena dall'amico e allievo Andrea Palladio. La proposta piacque, tutto sommato, e riscosse successo: l'endecasillabo sciolto, metro nuovo, fu approvato anche dal Bembo (come ricorda Giraldi Cinzio) e divenne da allora in poi il metro quasi canonico del teatro italiano, specie tragico (vedi sotto).\nRime (1529).\nAnche nelle \"Rime\" (1529) il poeta si mostra uno sperimentatore e il Petrarca, modello obbligatorio a prescindere dal Bembo, si fonde con immagini derivanti da altre epoche e da altri autori, in special modo la poesia occitana, quella siciliana, gli stilnovisti e Dante, i poeti quattrocenteschi. Nel sistema del Trissino \u00e8 possibile usare ancora metri come, ad esempio, i sirventesi e le ballate (cassati dal Bembo) o anche introdurre particolari nuovi come \"gli occhi neri di guaiaco\" della donna amata, immagine inventata dal poeta su un referente quotidiano della cultura cinquecentesca e non in linea con le immagini tipiche del Petrarca.\nPoetica (1529).\nLe teorie di questo vasto programma vengono esposte nella \"Poetica\" (1529), il primo libro di poetica in Europa a essere modellato sulla \"Poetica\" di Aristotele, destinato a fama secolare in tutto il continente. N\u00e9 banale n\u00e9 senza rischi era, come potrebbe apparire, l'idea di resuscitare dei generi letterari di fatto morti da millenni e lontani per gusto e ispirazione dalla societ\u00e0 rinascimentale.\nSul piano linguistico immagina una lingua di ispirazione dantesca e omerica, cortigiana e illustre, che contempli l'innovazione e la tradizione, che sia aperta a una collaborazione ideale fra varie regioni italiane e non sul predominio esclusivo del toscano trecentesco, che ottemperi anche l'inserimento di neologismi e di dialettismi.\nNella poesia lirica si appoggia, sempre dietro Dante, alla tradizione occitana, siciliana, stilnovista e dantesca e anche petrarchesca. Nella metrica saccheggia ampiamente il trecentesco Antonio da Tempo che ancora contempla ballate e sirventesi, generi cassati dal Bembo, come detto, e si mostra vicino allo sperimentalismo della poesia quattrocentesca. Discorre, inoltre, della possibilit\u00e0 di utilizzare in italiano metri di stile greco e latino, come fatto da lui nei cori della \"Sofonisba\", proposta che avr\u00e0 grande successo nei secoli a venire, specie nella poesia per musica e nel melodramma.\nDiscorre poi della tragedia, della commedia, dell'ecloga teocritea e del poema omerico, i generi resuscitati dal mondo classico. A ogni genere vengono date ovviamente le proprie regole tratte da Aristotele, cio\u00e8 le unit\u00e0 di tempo e di luogo, per la tragedia e la commedia, e le unit\u00e0 narrative, per il poema epico. Vengono quindi stabilite le nette differenze fra il \"romanzo cavalleresco\" e il poema epico vero e proprio. Mentre il primo narra una vicenda fantastica costituita dall'intreccio di molte storie diverse (alcune delle quali destinate a non chiudersi nel poema poich\u00e9 non necessarie alla conclusione generale della vicenda), nel poema epico la vicenda dovr\u00e0 essere di matrice storica e dovr\u00e0 essere unitaria e conclusa: essa cio\u00e8 dovr\u00e0 venire raccontata dall'inizio alla fine, e i pochi protagonisti dovranno ruotare tutti attorno a essa. Il genere epico, inoltre, secondo una caratteristica che gli diventer\u00e0 propria, \u00e8 investito di un alto valore morale e politico, profondamente pedagogico, ignoto al romanzo, che lo trasformano in un percorso di formazione morale e culturale.\nPer questi tre generi nuovi, il poeta propone l'endecasillabo sciolto, corrispettivo moderno dell'esametro e del trimetro giambico classici (vedi paragrafi sottostanti).\nSul piano dello stile e dei registri il poeta rimanda alle teorie dei greci Demetrio Falereo e di Dionigi di Alicarnasso, che ponevano come vertice dello stile poetico l\"energia\", cio\u00e8 la capacit\u00e0 di rappresentare visivamente con le parole le cose di cui s sta narrando, prerogativa, per il Trissino, dello stile di Omero e Dante. Sempre dietro Demetrio e Dionigi, Trissino divide la lingua italiana in quattro registri stilistici e non tre, come voluto dalla tradizione medievale e bembesca (la cosiddetta \"rota Vergilii\", secondo la quale esistono tre registri stilistici soltanto: quello basso, esemplificato dalle \"Bucoliche\", quello medio dalle \"Georgiche\", e quello alto o tragico dell\"Eneide)\". Questo veniva a reimpostare daccapo i rapporti ormai consolidati fra genere letterario e registro stilistico, e fu una novit\u00e0 che avrebbe causato non poco l'insuccesso di un poeta il cui punto debole fu proprio lo stile.\nL'Italia liberata dai Goti (1547-1548).\nDopo venti anni di silenzio dal 1529, il Trissino torn\u00f2 in scena con \"L'Italia liberata da' Gotthi,\" un vastissimo poema di endecasillabi sciolti in ventisette canti, stampato nel 1547 (primi nove canti) e nel 1548 (restanti diciotto), ma iniziato intorno ai primi del secolo, nell'et\u00e0 di papa Leone X. Esso \u00e8 di fatto il primo poema epico moderno e sar\u00e0 destinato, come la \"Sofonisba\", a inaugurare un genere del tutto nuovo, in dichiarata antitesi alla tradizione medievale del \"romanzo cavalleresco\" che in quegli anni stava sfondando con Ludovico Ariosto.\nL'idea \u00e8 illustrata nella famosa dedica a Carlo V che precede il poema, dove il Trissino dichiara di essersi ispirato ovviamente ad Aristotele e all\"Iliade\" di Omero. Con la guida di Omero e di Demetrio Falereo (e non di Dante) reclama l'uso di un \"volgare illustre\" che contempli l'inserimento di voci dialettali, arcaiche o anche latine e greche. Lo scopo del poema \u00e8 \"ammaestrare l'imperatore\", non solo attraverso dei modelli cavallereschi, ma anche attraverso conoscenze tecniche di architettura, arte militare e via di seguito.\nIl poema \u00e8 quindi ligio a quanto stabilito nella \"Poetica\": la trama \u00e8 tratta da un accadimento storico, cio\u00e8 la guerra gotica tra l'imperatore bizantino Giustiniano I e gli Ostrogoti che occuparono l'Italia (per la quale il poeta segue lo storico bizantino Procopio di Cesarea), che viene raccontata interamente, e i (relativamente) \"pochi protagonisti\" ruotano attorno a essa. I personaggi, a loro volta, saranno specchio di altrettanti vizi e virt\u00f9 da correggere, in questa crociata che sarebbe anche un percorso di formazione bellica e morale del suo lettore ideale, cio\u00e8 Carlo V stesso.\nIl poema, atteso da vent'anni dai dotti italiani, fu uno dei pi\u00f9 clamorosi fiaschi della storia letteraria italiana, come noto, anche se ebbe un impatto profondissimo. Critiche violente vennero da Giambattista Giraldi Cinzio (che ne parla nei suoi \"Romanzi\") e da Francesco Bolognetti, che derisero il poema per la sua imitazione pedissequa dei valori dell'eroismo classico (grandezza e generosit\u00e0 d'animo, nobilt\u00e0 e gloria), per l'attenzione estrema alla corretta applicazione delle regole aristoteliche, pi\u00f9 che alla fluidit\u00e0 della narrazione o al rilievo psicologico dei personaggi, assolutamente frontali. Inoltre, la ripresa parola per parola del modello omerico (ma in generale di tutte le moltissime fonti tradotte dal poeta) fu ritenuta noiosa, e la solennit\u00e0 dell'argomento venne a scontrarsi con la prosaicit\u00e0 dello stile trissiniano, del metro senza rima costruito in maniera formulare (come quello di Omero ovviamente) che rende il dettato fiacco e stereotipato. I lunghi intervalli eruditi, inoltre, in cui il poeta si dilunga nelle descrizioni degli accampamenti, dei monumenti della Roma medievale, di citt\u00e0, architetture, armature, eserciti, giardini, mappe geografiche dell'Italia, precetti morali, massime e apologhi eruditi e via di seguito, soffocano la narrazione epica (nella prima edizione il poema \u00e8 addirittura corredato da tre cartine geografiche) e rendono il poema di difficile lettura.\nCi\u00f2 non toglie, tuttavia, che l\"Italia liberata\" abbia un posto di rilievo nella letteratura: la visione di un mondo superiore di eroi solenni e composti nella dignit\u00e0 del loro ideale e della loro missione, tipicamente aristocratici, anticipava le preoccupazioni morali della Controriforma. Sar\u00e0 proprio alla fine del secolo, infatti, che il poema trissiniano avr\u00e0 la sua fortuna, col Tasso ma non solo.\nI Simillimi (1548).\nSono l'ultima opera stampata dal poeta (1548) e i modelli sono indicati da lui stesso nella dedica al cardinal Farnese: Aristofane e la Commedia antica (Menandro \u00e8 stato riscoperto solo nel Novecento), sul modello della quale il Trissino ha fornito la favola dei cori (con l'appoggio anche dell\"Arte poetica\" di Orazio) ma non del prologo. Dichiarata \u00e8 anche l'ascendenza da Plauto (essenzialmente i Menecmi). Il testo \u00e8 costruito in versi sciolti, mentre i cori sono costituiti anche da settenari e sono rimati.\nLe opere linguistiche.\nI testi linguistici del Trissino sono l\"Epistola de le lettere, i Dubbi, la Grammatichetta\", il \"Castellano\" e la \"Poetica\".\nEpistola de le lettere nuovamente aggiunte ne la lingua italiana (1 ed. 1524, 2 ed. 1529).\nAccese discussioni suscit\u00f2 il suo esordio letterario, cio\u00e8 la proposta di riformare l'alfabeto italiano contenute nell\"\" (1524) dove Trissino suggerisce l'adozione di alcune vocali e consonanti dell'alfabeto greco al fine di disambiguare suoni diversi resi allora (e ancor oggi) con la medesima grafia come le O, le S e le Z principalmente, il nesso GL, la I semiconsonantica e simili), secondo una serie di equivalenze dette \"alfabeto della prima foggia.\"\nL\"Epistola\" fu ripubblicata con profonde modifiche per\u00f2 nel 1529 secondo un nuovo sistema di equivalenze detto \"alfabeto della seconda foggia\" secondo il quale:\nL'opera suscit\u00f2 un vivo scalpore, ma alcune proposte trissiniane, come l'uso della \"z\" al posto della \"t\" nelle parole latine che finiscono in -\"tione\" (\"oratione &gt; orazione\") o la distinzione sistematica tra la \"u\" e la \"v\" (\"uita &gt; vita\") nella scrittura, furono accolte nei secoli a venire.\nIl Castellano, la Grammatichetta e i Dubbi grammaticali (1529).\nLe idee esposte nell\"Epistola\" vengono ampliate nel \"Castellano\" (1529), un dialogo sulla lingua dedicato a Cesare Trivulzio, comandante francese a Milano conosciuto nel 1505-1506. Si ambienta a Castel Sant'Angelo e ha per protagonisti Giovanni di Bernardo Rucellai (il castellano) e Filippo Strozzi, amici degli Orti Oricellari. Il Trissino espone per bocca del Rucellai il suo ideale linguistico, preso dal \"De vulgari eloquentia\", cio\u00e8 quello di un \"volgare illustre o cortigiano\", mobile e aperto, fondato in parte sull'uso moderno e concreto della lingua, e in parte sugli autori della tradizione letteraria. Questi autori sono soprattutto Dante e Omero poich\u00e9 dotati di \"enargia\", cio\u00e8 della capacit\u00e0 di rendere visibili a parole ci\u00f2 di cui stanno narrando. Le idee linguistiche del Trissino sollevarono grande clamore (fondate com'erano su un testo la cui paternit\u00e0 dantesca non era ancora assicurata) e fecero scoppiare il secolare dibattito sulla lingua italiana concluso, almeno idealmente, dal Manzoni tre secoli dopo. Fra i molti che parteciparono al dibattito si ricordino il fiorentino Niccol\u00f2 Machiavelli, al quale il Trissino aveva letto il \"De vulgari eloquentia\" sempre agli Orti Oricellari, Pietro Bembo, Sperone Speroni, Baldassarre Castiglione.\nLa lingua propugnata dal Trissino viene poi illustrata materialmente in grammatiche, la \"Grammatichetta\" e i \"Dubbi grammaticali\".\nAlla sua tesi si dimostrarono particolarmente sensibili (e ostili) i letterati toscani, ovviamente, visto che Dante stesso asserisce nel trattato che il toscano non \u00e8 il \"volgare illustre\". Tra di essi spicca Niccol\u00f2 Machiavelli, che compose un \"Dialogo sulla lingua\" in quegli anni, nel quale reclama la specificit\u00e0 del fiorentino cinquecentesco in opposizione al Bembo (che voleva il fiorentino trecentesco) e anche al Trissino, che nella grammatica di base parte sempre dalla lingua letteraria (anche perch\u00e9 l'unica in grado di assicurare a livelli profondi una similarit\u00e0 fra le varie parlate italiani). Un esempio: se nel toscano quattrocentesco del Poliziano \u00e8 normale usare \"lui\" in funzione di soggetto, il Bembo invece rispolvera \"egli\" e lo stesso fa il Trissino. Machiavelli, invece, difende l'uso del \"lui\", normale a Firenze da almeno un secolo.\nLa riforma trissiniana dell'alfabeto, applicata sistematicamente dal poeta in tutti i suoi scritti (anche negli appunti), \u00e8 un prezioso documento delle differenze di pronuncia tra toscano e lingua cortigiana, fra lingua letteraria e pronunce nordiche, perch\u00e9 l'autore applic\u00f2 i propri criteri fonetici nel pubblicare i suoi testi o nell'interpretare alcuni suoni del toscano. La conseguente maggior difficolt\u00e0 di lettura non favor\u00ec la diffusione dei suoi scritti e port\u00f2 diverse critiche da parte degli autori suoi contemporanei.\nIl profilo religioso del Trissino.\nSebbene sia noto come esegeta aristotelico, il Trissino si era formato, invece, sul finire del Quattrocento e nei primi del Cinquecento nelle capitali culturali italiane sature di cultura neoplatonica e mistica: non ci riferiamo solo agli anni a Milano presso il Calcondila (amico di Marsilio Ficino) o a Ferrara presso il Leoniceno, ma soprattutto a quelli trascorsi agli Orti Oricellari fiorentini e nella Roma di Leone X, figlio di Lorenzo de' Medici.\nImportanti sono i due ritratti che ci vengono lasciati da due contemporanei. Il primo \u00e8 il quello di Giovanni di Bernardo Rucellai, che nel poemetto in versi sciolti \"Le api\", dopo aver discusso dell\u2019armonia cosmica e della dottrina ermetico-platonica dell\"Anima Mundi\", specifica ai vv. 698-704: \u00abQuesto s\u00ec bello e s\u00ec alto pensiero / tu primamente rivocasti in luce / come in cospetto degli umani ingegni / Trissino, con tua chiara e viva voce, / tu primo i gran supplicii d\u2019Acheronte / ponesti sotto i ben fondati piedi / scacciando la ignoranza dei mortali\u00bb. Insomma il Trissino viene riconosciuto come un interprete del pensiero platonico e, si direbbe, democriteo. Il secondo, invece, riguarda le esposizioni rilasciate al'Inquisizione, dopo la morte del poeta, da parte del Checcozzi, il quale dichiara che il Trissino \u00abfaceva discendere le anime umane dalle stelle ne\u2019 corpi e diede a divedere come i passaggi di quelle di pianeta in pianeta fossero stimate altrettante morti e dicesse essere pene infernali non le retribuzioni della vita futura ma le passioni e i vizi\u00bb (in B. Morsolin, \"Giangiorgio Trissino. Monografia di un gentiluomo letterato del secolo XVI\" , Firenze, Le Monnier, 1894, pp.\u00a0364\u2013365). A questo si aggiungano ancora la ripetuta ammissione di credere nella salvezza \"per sola Grazia\" (Morsolin, cit., pp.\u00a0248\u2013253, 357-378 e 407-43, confermata nell\"Epistola a Marcantonio da Mula),\" cio\u00e8 di essere a rigore un luterano, e la lunga requisitoria contro il clero corrotto contenuta contenuta nell\"Italia liberata\", requisitoria che per\u00f2, come rilevato da Maurizio Vitale (in \"L'omerida italico: Gian Giorgio Trissino. Appunti sulla lingua dell'\u00abItalia liberata da' Gotthi\u00bb\", Istituto Veneto di Scienze ed Arti, 2010), non figura in tutte le stampe del poema ma solo in quelle indirizzate forse in Germania.\nAnche Trissino, quindi, auspicava un riordino interno della Chiesa e una sua restaurazione morale, in linea con il generale movimento di riforma che scoppi\u00f2 nel Rinascimento, senza per questo farne un luterano in senso stretto. Trissino \u00e8 un tipico esponente della tradizione religiosa pretridentina, in cui il fervido sostegno alla Chiesa romana e la vicinanza coi papi non escludono forti iniezioni di pensiero neoplatonico e neopitagorico, di stoicismo e di astrologia, di tradizione bizantina e millenarismo, in cui Erasmo da Rotterdam, Martin Lutero, Agrippa von Nettesheim, Giovanni Pico della Mirandola, Marsilio Ficino si fondono in una forma religiosa eclettica e ancora tollerata prima dell'apertura del Concilio di Trento (1545-1563). Le persecuzioni inizieranno dopo la morte del poeta, e vi verr\u00e0 coinvolto, invece, il figlio Giulio, vicino al calvinismo, che subir\u00e0 l'Inquisizione.\nIl poema del Trissino, una vera enciclopedia dello scibile, \u00e8 molto interessante al riguardo, e queste venature di pensiero religioso inquiete ed eclettiche sono evidenti in maniera palese: si ricordino i famosi angeli del poema che portano nomi di divinit\u00e0 pagane (Palladio, Onerio, Venereo) e che non sono altro che allegorie delle facolt\u00e0 umane o delle potenze naturali (Nettunio, angelo delle acque, ad esempio, o Vulcano come metonimia del fuoco) come indicato nel \"De Daemonius\" di Michele Psello e nel pensiero neoplatonico. Fu questo uno dei punti pi\u00f9 bersagliati dai critici contro il poeta, per primo, ancora una volta, Giambattista Giraldi Cinzio.\nIl rapporto con Palladio.\nDi Andrea Palladio, Trissino cur\u00f2 soprattutto la formazione di architetto inteso come \"umanista\". Questa concezione risulta alquanto insolita in quell'epoca, nella quale all'architetto era demandato un compito preminentemente di tecnico specializzato. Non si pu\u00f2 capire la formazione umanistica e di tecnico specializzato della costruzione dell'architetto Andrea della Gondola, senza l'intuito, l'aiuto e la protezione di Giangiorgio Trissino. \u00c8 lui a credere nel giovane lapicida che lavora in modo diverso e che aspira a una innovazione totale nel realizzare le tante opere. Trissino gli cambier\u00e0 il nome in \"Palladio\", come l'angelo liberatore e vittorioso presente nel suo poema \"L'Italia liberata dai Goti\".\nSecondo la tradizione, l'incontro tra il Trissino e il futuro Palladio avvenne nel cantiere della villa di Cricoli, nella zona nord fuori della citt\u00e0 di Vicenza, che in quegli anni (1538 circa) sta per essere ristrutturata secondo i canoni dell'architettura classica. La passione per l'arte e la cultura in senso totale sono alla base di questo scambio di idee ed esperienze che si riveler\u00e0 fondamentale per la preziosa collaborazione tra i due \"grandi\". Da l\u00ec avr\u00e0 inizio la grande trasformazione dell'allievo di Girolamo Pittoni e Giacomo da Porlezza nel celebrato Andrea Palladio. Sar\u00e0 proprio Giangiorgio Trissino a condurlo a Roma nei suoi viaggi di formazione a contatto con il mondo classico e ad avviare il futuro genio dell'architettura a raggiungere le vette pi\u00f9 ardite di un'innovazione a livello mondiale, riconosciuta e apprezzata ancora oggi.\nFortuna e sfortuna.\nIl sistema letterario inventato dal Trissino non fu il solo tentativo di preservare un rapporto diretto con la cultura classica (in special modo greca), con Dante e con l'umanesimo del Quattrocento, che il sistema bembiano escludeva. Molti altri poeti condividevano le sue idee, infatti, come Antonio Brocardo, Bernardo Tasso, anche loro intenti a inventare nuovi metri su imitazione dei classici. Tuttavia, se si eccettua forse Sperone Speroni, il Trissino fu uno dei pochi che struttur\u00f2 nella sua \"Poetica\" un sistema letterario totale, onnicomprensivo, aristotelico in senso pieno, dove ogni genere \u00e8 regolato in maniera specifica; e questo gli permetter\u00e0 di essere un punto di riferimento privilegiato nei secoli a venire.\nBisogner\u00e0 fare a questo punto una distinzione essenziale fra le \"opere\" del Trissino e le sue \"teorie letterarie.\" Le opere poetiche, forse con la sola eccezione della \"Sofonisba\" e delle \"Rime\", sono notoriamente brutte: lo stile \u00e8 fiacco e prosaico e la narrazione dispersa in mille meandri eruditi, ragione per cui furono conosciute da tutti, lette e ammirate, ma non apprezzate n\u00e9 imitate dal punto di vista stilistico: l'invenzione del verso sciolto, che sar\u00e0 centrale nella storia letteraria europea, infatti, non era destinata a fiorire con lui ma solo alla fine del secolo perch\u00e9 venisse accettata entro un poema di genere e di stile alto come quello epico. Le sue teorie invece, trovarono un successo secolare, non solo in Italia ma in molti Paesi europei specie nel Settecento, con la nuova moda del classicismo. Questo specie per quel che riguarda i due generi principali del mondo antico, la tragedia e l'epica, e con essi anche il verso sciolto.\nItalia.\nIn Italia si pu\u00f2 dire che il Trissino ebbe grande fortuna col verso sciolto e col poema epico, ma minore col teatro tragico. La \"Sofonisba,\" quando usc\u00ec, non era in Italia l'unica tragedia di imitazione greca, anche se era la prima: vi erano, infatti, anche quelle di Giovanni di Bernardo Rucellai, composte sempre agli Orti Oricellari. Ma la tragedia ispirata ai modelli greci non trov\u00f2 terreno in Italia e fu soppiantata presto, gi\u00e0 a met\u00e0 del secolo, da quella 'alla latina', senecana (cio\u00e8 piena di fantasmi, conflitti, colpi di scena e sangue, shakespeariana insomma), riportata in auge a Ferrara dalle \"Orbecche\" di Giambattista Giraldi Cinzio; una linea di gusto che, alla fine del Cinquecento e nel Seicento, si sposer\u00e0 in pieno col teatro gesuita, di ispirazione anche esso stoica e senecana.\nNon cos\u00ec nell'epica e nel verso sciolto. Il poema del Trissino \u00e8 nominato infatti da tutti i principali autori epici dell'epoca (e spesso in mala fede), da Bernardo Tasso (intento anche lui alla realizzazione del poema \"Amadigi\", che nella prima stesura era in versi sciolti) e Giambattista Giraldi Cinzio (che compose contro l\"Italia liberata\" il volume \"Dei romanzi\"), Francesco Bolognetti e via via fino a Torquato Tasso. Quest'ultimo parla spesso dell\"Italia liberata\" nei \"Discorsi del poema eroico\" e, sebbene ne rilevi i limiti, la tiene presente chiaramente come modello teorico e anche in molti passaggi della Gerusalemme liberata (fra cui la famosa morte di Clorinda, ripresa da quella dell'amazzone Nicandra, ad esempio). Vale la pena specificare che il titolo di \"Gerusalemme liberata,\" infatti, non fu deciso dal Tasso (che nei \"Discorsi\" chiama sempre il suo poema \"Goffredo\"), ma dallo stampatore Angelo Ingegneri, che doveva aver notato la somiglianza dell'opera tassiana col poema trissiniano.\nMentre nel Rinascimento i critici iniziavano a discutere dei rapporti fra poesia epica e romanzo cavalleresco, si assiste a un lento processo di adattamento del verso sciolto nei poemi narrativi. Dapprima viene usato nei generi minori, come le ecloghe pastorali, i poemetti georgici, gli idilli o le traduzioni, ma alla fine del secolo sar\u00e0 impiegato in opere imponenti come l\"Eneide\" di Annibale Caro, o nel poema sacro del \"Mondo creato\" del Tasso, o nello stile fastoso dello \"Stato rustico\" (1606) di Giovanni Vincenzo Imperiale o quello classico di Gabriello Chiabrera (1552-1638) in pieno Barocco. Anzi, proprio il Chiabrera (non a caso allievo di Sperone Speroni) si pu\u00f2 dire che sia il grande erede del Trissino, animato come lui dal desiderio di riformare la metrica e di ricreare i generi letterari sui modelli classici. La \"Poetica\" \u00e8 citata dal Chiabrera in punti importanti, sia in difesa del verso sciolto, sia dei generi metrici non bembeschi o nuovi, sia, implicitamente, nella ripresa del mito di Dante e di Omero.\nIl Trissino ebbe ancora fortuna anche nel XVIII secolo, con l'edizione in due volumi a cura di Scipione Maffei di \"Tutte le opere\" (Verona, Vallarsi, 1729, ancora oggi punto di riferimento indispensabile), e con nove tragedie intitolate \"Sofonisba,\" una delle quali di Vittorio Alfieri (1787). Grande fu l'influenza anche nel melodramma: si contano ben quattordici \"Sofonisba\" fra il 1708 e il 1843, una delle quali di Christoph Willibald Gluck e una di Antonio Caldara. Ma a parte la fortuna della \"Sofonisba,\" considerando che la riforma poetica dell'Accademia dell'Arcadia (1690) si ispira dichiaratamente alla poesia e alla metrica del Chiabrera, possiamo dire che il Trissino sia stato uno dei fondatori della poesia arcadica e capostipite di una tradizione letteraria, anche quella del melodramma settecentesco. Non a caso \u00e8 uno degli autori pi\u00f9 presenti nella \"Ragion poetica\" (1708) di Gian Vincenzo Gravina, maestro del giovane Pietro Metastasio, la cui prima opera sar\u00e0 la tragedia \"Giustino\", una riproposizione quasi letterale del III canto dell\"Italia liberata\" dove si narrano gli amori di Giustino e di Sofia. Alla met\u00e0 del secolo, nel 1753, Pierfilippo Castelli dedica la poeta una intera monografia (\"La vita di Giovangiorgio Trissino oratore e poeta\"). Si pu\u00f2 dire, quindi, che non solo nell'epica Trissino abbia avuto fortuna, ma anche nel teatro italiano, anche se nelle forme del melodramma e non quelle della tragedia, come tipico della tradizione italiana. Questo grazie soprattutto alla mediazione del Chiabrera, che seppe rendere le forme metriche del Trissino (prima fra tutte il verso sciolto).\nNell'Ottocento si ricordino l'Iliade di Vincenzo Monti (1810) e l'Odissea di Ippolito Pindemonte (1822), che proseguono la grande storia del verso sciolto nella traduzione italiana, e le considerazioni di tre grandi scrittori. Il primo \u00e8 Manzoni che, meditando sul romanzo storico, riflett\u00e9 anche sui rapporti fra creazione poetica e verosimiglianza storica date da Aristotele nello scritto \"Del romanzo storico e, in genere, de\u2019 componimenti misti di storia e d\u2019invenzione.\" Il secondo \u00e8 il Giosu\u00e8 Carducci che stronc\u00f2 il poema ne \"I poemi minori del Tasso\" (in \"L'Ariosto e il Tasso\") e il terzo \u00e8 Bernardo Morsolin che compose la biografia del poeta (\"Giangiorgio Trissino o monografia di un letterato del secolo XVI\", 1894).\nFrancia.\nIn Francia, invece, si assiste in un certo senso alla situazione opposta e le teorie del Trissino trovarono vasta eco pi\u00f9 nel teatro che nel poema epico, questo anche perch\u00e9 in generale il teatro classico francese ha sempre prediletto i modelli greci ai latini e il teatro, in genere, al melodramma. Nel teatro francese l'influenza della \"Sofonisba\" sar\u00e0 forte: la prima rappresentazione documentata in francese \u00e8 del 1554 nel castello di Blois, davanti alla corte della regina, Caterina de' Medici, non a caso una fiorentina. La corte di Francia era gi\u00e0 abituata d'altronde alla poesia italiana di stile classico da almeno trent'anni, dopo il soggiorno presso Francesco I di Francia di Luigi Alamanni. Da qui in poi si conteranno otto \"Sofonisba\" fino alla fine del Settecento, una delle quali di Pierre Corneille. Non cos\u00ec invece nell'epica, genere che in Francia trov\u00f2 poco seguito, e nel verso sciolto, che non si adatt\u00f2 mai nella poesia francese, poco adatta per suo ritmo naturale a un verso senza rima. Voltaire, che amava l'Ariosto, ricorda l\"Italia liberata\" nel suo \"Saggio sulla poesia epica\" pi\u00f9 che altro per rilevare le pecche del poema.\nInghilterra.\nIn Inghilterra si ricorda la fortuna del verso sciolto (\"blank verse\") a partire dal XVII secolo, che avr\u00e0 la sua consacrazione nel Paradiso perduto di John Milton, e le lodi tributate al Trissino da Alexander Pope nel prologo alla \"Sofonisba\" di James Thomson (1730).\nGermania.\nIn Germania si ricordano, tra il XVII e il XVIII secolo, tre \"Sofonisba\". Anche Goethe possedeva una copia delle \"Rime\" trissiniane\nBibliografia.\nSull'autore in generale si vedano almeno tre testi fondamentali:\nSulla \"Sofonisba\":\nSulle \"Rime\":\nSull\"Italia liberata\" si vedano almeno (in ordine di stampa):\nSul dibattito sui generi letterari e la \"Poetica\" (in ordine di stampa):\nPer il rapporto fra l\u2019epica del T. e quella del Tasso (in ordine di stampa):\nSulla lingua e il dibattito dei contemporanei si vedano almeno (in ordine di stampa):\nSulla traduzione di Dante e l'importanza del \"De vulgari eloquentia\" si vedano almeno (in ordine di stampa):\nTutti i testi del Trissino si rileggono nei due volumi intitolati \"Tutte le opere\" a cura di Scipione Maffei (Verona, Vallarsi, 1729), che non riproducono per\u00f2 l'alfabeto inventato riformato. Alcuni testi hanno avuto delle edizioni moderne:"}
{"id": "15955", "revid": "889336", "url": "https://it.wikipedia.org/wiki?curid=15955", "title": "Christiaan Huygens", "text": "Biografia.\nSecondogenito di Constantijn Huygens (1596 - 1687), amico di Cartesio, Christiaan studi\u00f2 giurisprudenza e matematica all'Universit\u00e0 di Leida dal 1645 al 1647 e successivamente al \"College van Oranje\" (Collegio d'Orange) di Breda, prima di interessarsi completamente alla scienza.\nNel 1666, Christiaan si trasfer\u00ec a Parigi, dove lavor\u00f2 come direttore presso l\"Acad\u00e9mie des Sciences\", voluta da Luigi XIV. In Francia partecip\u00f2 alla realizzazione dell'osservatorio della capitale, inaugurato nel 1672, di cui si serv\u00ec per effettuare ulteriori osservazioni astronomiche.\nHuygens torn\u00f2 a L'Aia nel 1681, in seguito a una grave malattia. Tent\u00f2 poi di rientrare in Francia, ma la revoca dell'Editto di Nantes, avvenuta nel 1685, gli precluse tale trasferimento. Dopo la morte, il suo corpo fu sepolto nel cimitero della chiesa di Grote Kerk de L'Aia.\nChristiaan fu il primo membro onorario straniero della \"Royal Society\" (a partire dal 1663).\nOsservazioni astronomiche.\nNel 1655, adoperando un telescopio rifrattore di propria fabbricazione, scopr\u00ec la maggiore luna di Saturno, Titano, e teorizz\u00f2 che Saturno fosse circondato da \"un anello sottile e piatto, non collegato al pianeta, inclinato rispetto all'eclittica\" (\"Annulo cingitur, tenui, plano, nusquam cohaerente, ad eclipticam inclinato\"). Nello stesso anno osserv\u00f2 la Nebulosa di Orione. Grazie al suo telescopio fu in grado di suddividere la nebulosa in singole stelle. La regione interna pi\u00f9 chiara della Nebulosa di Orione \u00e8 chiamata \"Regione di Huygens\" in onore di questo lavoro. Molte delle osservazioni astronomiche di Huygens furono raccolte nel \"Systema Saturnium\" (1659).\nSi occup\u00f2 anche di ottica, migliorando notevolmente gli strumenti astronomici, costruendo un oculare per cannocchiali formato da due lenti pianoconvesse, adatto a ridurre l'aberrazione cromatica, che oggi da lui prende il nome. Propose inoltre nuove tecniche di lavorazione delle lenti.\nGli \u00e8 stato dedicato un asteroide, 2801 Huygens, un cratere su Marte e un monte sulla Luna, Mons Huygens, che \u00e8 la cima pi\u00f9 alta della catena dei Montes Apenninus. Inoltre ha preso il suo nome anche il lander atterrato su Titano durante la Missione spaziale Cassini-Huygens nel 2005.\nAltri contributi.\nHuygens prepar\u00f2 le fondamenta del calcolo infinitesimale (poi sviluppato da Leibniz e Newton) nei suoi lavori sui coni, ma soprattutto \u00e8 famoso per la sua ipotesi circa la natura ondulatoria della luce.\nPrendendo in esame la forza centrifuga e la gravit\u00e0, poi, fu il primo a notare la variazione della forza centrifuga tra poli ed equatore, riuscendo ad esprimere tale forza anche da un punto di vista matematico: constat\u00f2 che il pendolo che batteva il secondo a Parigi, perdeva 2 minuti ogni 24 ore se posto a Caienna (cio\u00e8 a differente latitudine).\nA lui si deve anche la prima ipotesi in merito alla conservazione dell'energia, introducendo il concetto di \"forza viva\", che successivamente sar\u00e0 chiamata \"energia cinetica\", applicata concettualmente anche alla possibilit\u00e0 di spiegare i fenomeni naturali in termini di cambiamenti di velocit\u00e0 e posizione di atomi microscopici.\nTramite deduzioni matematiche, calcol\u00f2 assieme a Newton lo schiacciamento terrestre. Si interess\u00f2 anche alla teoria dei vortici di Cartesio, cercando di perfezionarla. Dedusse il teorema di Huygens-Steiner sul calcolo del momento di inerzia. Infine ide\u00f2 il pendolo cicloidale.\nRapporti con la comunit\u00e0 scientifica.\nDurante la sua vita ebbe contatti con Cartesio, Pascal, Leibniz, Leeuwenhoek, d'Aalenc\u00e9 e Mersenne, che contribuirono anche alla sua formazione scientifica. Dietro insistenza di Pascal, Huygens scrisse uno dei primi libri sulla teoria delle probabilit\u00e0, \"Tractatus de ratiociniis in ludo aleae,\" pubblicato nel 1657, grazie al quale \u00e8 considerato uno dei fondatori della disciplina del calcolo delle probabilit\u00e0.\nHuygens intrattenne rapporti di corrispondenza anche con la comunit\u00e0 scientifica toscana, al tempo dell'Accademia del Cimento; tali rapporti investirono, anzitutto, la definizione della natura dell'anello che circonda Saturno. Comportarono, inoltre, l'avvio di una polemica, soprattutto con Vincenzo Viviani, che rivendic\u00f2 la priorit\u00e0 galileiana della scoperta dell'applicazione del pendolo all'orologio, presentata come propria invenzione dallo scienziato olandese. Nella controversia furono coinvolti anche Johann Philipp Treffler e Robert Hooke che gi\u00e0 nel 1666 esposero alla Societ\u00e0 Reale delle Scienze un modello funzionante di orologio a pendolo.\nNel 1656, infatti, Huygens aveva ottenuto un brevetto sul primo orologio a pendolo. Nell'opera \"Horologium oscillatorium sive de motu pendulorum\" (L'Aja, 1658) espose la teoria del movimento del pendolo, raccogliendo l'eredit\u00e0 dei primi studi di Galileo, e riusc\u00ec a perfezionare gli orologi a pendolo introducendo un bilanciere a molla per cronometri, atto ad essere trasportato per mare, nonch\u00e9 l'uso della molla a spirale per gli orologi portatili. Nel 1675 Huygens brevett\u00f2 anche un orologio da tasca."}
{"id": "15959", "revid": "2014155", "url": "https://it.wikipedia.org/wiki?curid=15959", "title": "Lucio Vero", "text": "Biografia.\nOrigini familiari.\nVero era figlio di Lucio Elio Cesare, uomo molto vicino all'imperatore Adriano e sua prima scelta come successore, attraverso la moglie Avidia.\nGli ultimi anni di Adriano furono angustiati da una dolorosa malattia e dal problema della successione. \nAlla fine del 136 Adriano rischi\u00f2 di morire per emorragia. Convalescente nella sua villa di Tivoli, scelse inizialmente Lucio Ceionio Commodo (conosciuto poi come Lucio Elio Vero) come suo successore, adottandolo come suo figlio contro la volont\u00e0 delle persone a lui vicine. Dopo una breve permanenza lungo la frontiera del Danubio, Lucio torn\u00f2 a Roma per pronunciarvi, il primo giorno del 138, un discorso davanti al Senato riunito. La notte prima del discorso, per\u00f2, si ammal\u00f2 e mor\u00ec di emorragia nel corso della giornata. Il 24 gennaio del 138 Adriano scelse allora Aurelio Antonino come suo nuovo successore.\nDopo essere stato esaminato per alcuni giorni, Antonino fu accettato dal Senato e adottato il 25 febbraio. A sua volta, come da disposizioni dello stesso \"princeps\", Antonino adott\u00f2 il giovane Marco Aurelio (nipote di Antonino, in quanto figlio del fratello di sua moglie Faustina maggiore) e il giovane Lucio Commodo. Da questo momento Marco mut\u00f2 il suo nome in \"Marco Elio Aurelio Vero\" e Lucio in \"Lucio Elio Aurelio Commodo\".\nLa salute di Adriano continuava a peggiorare tanto da desiderare la morte anche se questa non arrivava, tentando anche il suicidio, impedito dal successore Antonino. L'imperatore, ormai gravemente malato, lasci\u00f2 Roma per la sua residenza estiva, una villa a Baiae, localit\u00e0 balneare sulla costa campana. Le sue condizioni per\u00f2 continuavano a peggiorare tanto che Adriano disattese la dieta prescrittagli dai medici, indulgendo in cibo e bevande, morendo infine di edema polmonare il 10 luglio del 138. Le sue spoglie furono sepolte inizialmente a Pozzuoli, per poi essere traslate nel mausoleo monumentale che egli stesso aveva fatto costruire a Roma. La successione di Antonino si rivel\u00f2 ormai stabilita e priva di possibili colpi di mano: Antonino continu\u00f2 a sostenere i candidati di Adriano ai vari pubblici uffici, cercando di venire incontro alle richieste del Senato, rispettandone i privilegi e sospendendo le condanne a morte pendenti sugli uomini accusati negli ultimi giorni di vita da Adriano. Per il suo comportamento, rispettoso dell'ordine senatorio e delle nuove regole, Antonino fu insignito dell'appellativo \"Pio\".\nSia Marco che Lucio ebbero come maestro di retorica il celebre avvocato Marco Cornelio Frontone.\nErede di Antonino Pio.\nLucio, adottato per rispetto ad Adriano, era diverso da Marco. Nel 152 Lucio divenne questore all'et\u00e0 di ventitr\u00e9 anni, due anni prima dell'et\u00e0 legale, mentre Marco aveva ricoperto questo stesso incarico a soli diciassette anni. Nel 154 ottenne il consolato all'et\u00e0 di venticinque, sette anni prima dell'et\u00e0 legale. Lucio non aveva altri titoli onorifici, tranne quello di \"figlio dell'Augusto\". Aveva una personalit\u00e0 molto diversa da Marco: amava l'attivit\u00e0 sportiva di ogni genere, in particolare la caccia e la lotta, e aveva evidente piacere ad assistere ai giochi circensi e alle lotte dei gladiatori. Non si spos\u00f2 fino al 164. Antonino Pio non amava gli interessi del figlio adottivo. Desiderava mantenere Lucio in famiglia, ma non era sicuro di potergli dare gloria e potere.\nNel 156 Antonino Pio comp\u00ec settanta anni. Godeva ancora di un discreto stato di salute, seppure avesse difficolt\u00e0 a stare eretto senza utilizzare dei sostegni. Il ruolo di Marco cominci\u00f2 cos\u00ec a crescere sempre pi\u00f9, in particolare quando il prefetto del pretorio Gavio Massimo mor\u00ec, tra il 156 ed il 157. Egli aveva mantenuto questo importante ruolo per quasi vent'anni, risultando pertanto di fondamentale importanza con i suoi consigli su come governare. Il suo successore, Gavio Tattio Massimo, sembra non avesse lo stesso peso politico presso il \"princeps\" e poi non dur\u00f2 a lungo. Nel 160 Marco e Lucio furono designati consoli insieme, forse perch\u00e9 il padre adottivo cominciava a stare male. Antonino mor\u00ec nei primi mesi del 161: due giorni prima della sua morte, che nei racconti della \"Historia Augusta\" fu \"molto dolce, come il pi\u00f9 tranquillo dei sonni\", l'imperatore, che si trovava nella sua tenuta di \"Lorium\", aveva mangiato formaggio alpino a cena, piuttosto avidamente. Vomit\u00f2 nella notte e gli comparve la febbre. Aggravatosi il giorno successivo, il 7 marzo 161, convoc\u00f2 il consiglio imperiale (compresi i prefetti del pretorio, Furio Vittorino e Sesto Cornelio Repentino) e pass\u00f2 tutti i suoi poteri a Marco. Egli ordin\u00f2 che la statua d'oro della Fortuna, che era nella camera da letto degli imperatori, fosse portata da Marco. Diede poi la parola d'ordine al tribuno di guardia, \u00ab\"equanimit\u00e0\"\u00bb. Poi si gir\u00f2, come per andare a dormire, e mor\u00ec all'et\u00e0 di settantacinque anni.\nAscesa alla porpora imperiale con Marco Aurelio.\nVero fu contestualmente scelto come co-imperatore, evento senza precedenti nell'Impero romano. Ufficialmente entrambi avevano lo stesso potere, ma in pratica Marco Aurelio esercit\u00f2 la propria influenza sul collega. A Vero fu dato il controllo dell'esercito, a riprova della fiducia che correva fra i due. Per rafforzare tale alleanza, Marco Aurelio dette in moglie sua figlia Annia Aurelia Galeria Lucilla a Vero che da lei ebbe tre figli.\nAnche se non sembra mostrare affetto personale per Adriano nei \"Colloqui con se stesso\", Marco lo rispett\u00f2 molto e presumibilmente ritenne suo dovere mettere in atto i suoi piani di successione. E cos\u00ec, anche se il Senato voleva confermare solo lui, egli rifiut\u00f2 di entrare in carica senza che Lucio ricevesse gli stessi onori. Alla fine il senato fu costretto ad accettare e nomin\u00f2 Augusto, Lucio Vero. Marco divenne, nella titolatura ufficiale, \"Imperatore Cesare Marco Aurelio Antonino Augusto\", mentre Lucio, rinunciando al suo \"cognomen\" di Commodo, ma assumendo il nome di famiglia di Marco, \"Vero\", divenne \"Imperatore Cesare Lucio Aurelio Vero Augusto\". Questa era la prima volta che Roma veniva governata da due imperatori contemporaneamente.\nFin dalla sua ascesa al principato, Marco ottenne dal Senato che Lucio Vero gli fosse associato su un piano di parit\u00e0 (diarchia), con gli stessi titoli, ad eccezione del pontificato massimo che non si poteva condividere. La formula era innovativa: per la prima volta alla testa dell'impero vi era una collegialit\u00e0 e una parit\u00e0 totale tra i due \"principes\". In teoria i due fratelli, entrambi insigniti del titolo di \"Augustus\", ebbero gli stessi poteri. In realt\u00e0 Marco conserv\u00f2 una preminenza che Vero mai contest\u00f2.\nLe ragioni pratiche di questa collegialit\u00e0, voluta da Adriano forse per onorare la memoria di Lucio Elio, adottandone il figlio, e allo stesso tempo lasciare l'impero a Marco Aurelio di cui aveva capito le grandi qualit\u00e0, non sono completamente chiare. \nA dispetto della loro uguaglianza nominale, Marco ebbe maggior \"auctoritas\" (autorit\u00e0) di Lucio Vero. Fu console una volta di pi\u00f9 di Lucio, avendo condiviso l'amministrazione gi\u00e0 con Antonino Pio, e solo Marco divenne \"Pontifex Maximus\". E questo fu chiaro a tutti. L'imperatore pi\u00f9 anziano deteneva un comando superiore al fratello pi\u00f9 giovane: \"\"Vero obbed\u00ec a Marco... come il tenente obbedisce a un proconsole o un governatore obbedisce all'imperatore\".\nSubito dopo la conferma del Senato, gli imperatori procedettero alla cerimonia di insediamento presso i \"Castra Praetoria\", l'accampamento della guardia pretoriana. Lucio affront\u00f2 le truppe schierate, che acclamarono la coppia di \"imperatores\". Poi, come ogni nuovo imperatore, da Claudio in poi, Lucio promise alle truppe un donativo speciale, che fu il doppio di quelli passati: 20.000 sesterzi (5.000 denari) \"pro capite\" ai pretoriani, ed in proporzione agli altri militari dell'esercito. In cambio di questa donazione, pari a diversi anni di \"stipendium\", le truppe giurarono fedelt\u00e0 ai due imperatori. La cerimonia non del tutto necessaria, considerando che l'ascesa di Marco era stata pacifica e incontrastata, costitu\u00ec comunque una buona assicurazione contro possibili rivolte da parte dei militari. In seguito a questi eventi sembra che la moneta d'argento, il denario, cominci\u00f2 un lento processo di svalutazione, che port\u00f2 sia alla riduzione del suo peso, sia alla riduzione del suo titolo (% di argento presente nella lega), che pass\u00f2 dall'89% dell'epoca di Traiano al 79%.\nIl principato (161-169).\nSubito dopo l'adozione, Marco promise come sposa a Lucio la figlia undicenne, Lucilla, nonostante formalmente fosse suo zio. Alle celebrazioni dell'evento, furono stanziati fondi per il sostegno dei bambini poveri, sulla falsariga delle precedenti fondazioni imperiali. I sovrani divennero popolari tra la gente di Roma. Gli imperatori stabilirono la completa libert\u00e0 di parola, come dimostra il fatto che un noto commediografo, un certo \"Marullus\", fu in grado di criticarli senza subire ritorsioni. In qualsiasi altro momento, sotto qualsiasi altro imperatore, sarebbe stato giustiziato. Ma era un momento di pace e di clemenza e il biografo riporta che \"Nessuno rimpiangeva i modi miti di Pio\"\".\nFrontone torn\u00f2 nella sua residenza romana all'alba del 28 marzo, dopo aver lasciato la sua casa di Cirta, non appena la notizia dell'ascesa imperiale dei suoi allievi lo raggiunse. Invi\u00f2 una nota al liberto imperiale \"Charilas\", chiedendo di poter mettersi in contatto con gli imperatori. Frontone disse, in seguito, che non aveva osato scrivere direttamente agli imperatori. L'insegnante si dimostr\u00f2 immensamente orgoglioso dei suoi allievi. Lucio era meno stimato dal suo precettore di suo fratello, i suoi interessi erano di livello inferiore. Durante questo incontro, Lucio chiese a Frontone di dirimere una disputa tra lui e il suo amico Calpurnio sui meriti relativi di due attori.\nNella primavera del 162, il Tevere strarip\u00f2, devastando gran parte di Roma. Annegarono molti animali, lasciando la citt\u00e0 in preda alla carestia. Marco e Lucio si dedicarono alla crisi con attenzione personale. In altri tempi di carestia, gli imperatori avevano tenuto le comunit\u00e0 italiche fuori dai granai romani.\nLe lettere di Frontone continuarono fino ai primi anni di regno di Marco. Frontone riteneva che, a causa della preminenza di Marco su Vero, le lezioni fossero pi\u00f9 importanti allora di quanto non fossero mai state prima. Credeva che Marco desiderasse essere eloquente ancora pi\u00f9 di una volta, a dispetto del fatto che avesse per un certo periodo di tempo perso interesse per la materia.\nPolitica interna: l'amministrazione dello stato.\nSul piano della politica interna, Marco e Lucio Vero furono rispettosi delle prerogative del Senato. Fu avviata anche una politica tendente a valorizzare le altre categorie sociali: ai provinciali fu reso possibile raggiungere le pi\u00f9 alte cariche dell'amministrazione statale. N\u00e9 ricchezza, n\u00e9 illustri antenati influenzarono il giudizio di Marco, ma solo il merito personale. Egli concesse cariche a persone che riconosceva come illustri eruditi e filosofi, senza guardare alla loro condizione di nascita. L'assetto amministrativo introdotto da Augusto quasi centocinquanta anni prima, che fino a quel momento aveva preservato l'Impero anche quando si erano succeduti imperatori dissoluti come Caligola e Nerone oppure in occasione della guerra civile del 69, era imponente e la sua classe dirigente cominciava ad acquisire piena consapevolezza del proprio potere.\nLavoro legale e amministrativo.\nVenne istituita l'anagrafe: ogni cittadino romano aveva l'obbligo di registrare i propri figli entro trenta giorni dalla loro nascita; colp\u00ec l'usura, regolarizz\u00f2 le vendite pubbliche e distrusse tutti i libelli diffamatori che circolavano su molte persone. Vennero proibiti i processi pubblici prima di aver raccolto prove certe, garantita ai senatori l'antica immunit\u00e0 dalle condanne capitali, a meno che ci fossero prove certe e una condanna ufficiale.\nI due fratelli vietarono la tortura per i cittadini eminenti, prima e dopo la condanna, poi per tutti i cittadini liberi, come era stato in epoca repubblicana. Rest\u00f2 valida per gli schiavi, ma solo se non si trovavano altre prove, ma venne proibito di vendere uno schiavo per i combattimenti contro le belve. Marco e Lucio stabilirono la non punibilit\u00e0 di un figlio che avesse ucciso un genitore in un momento di follia, e per estensione, un primo concetto di infermit\u00e0 mentale.\nLa moneta venne poi rivalutata. Tuttavia, due anni dopo la rivalutazione, ritorn\u00f2 ai valori precedenti a causa della grave crisi militare delle guerre marcomanniche che affrontava l'impero.\nLa guerra contro i Parti.\nTra il 162 e il 166 Vero fu in oriente al comando di una campagna militare contro i Parti. \nIl governatore della Cappadocia, Marco Sedazio Severiano, convinto che avrebbe potuto sconfiggere i Parti facilmente, condusse una delle sue legioni in Armenia, ma a Elegeia fu sconfitto e prefer\u00ec suicidarsi, mentre l'intera legione veniva completamente distrutta. Mentre tutto ci\u00f2 accadeva in Oriente, nuove minacce si profilavano lungo le frontiere settentrionali della Britannia, del limes germanico-retico, dove i Catti dei monti \"Taunus\" erano penetrati nei territori degli \"agri decumates\". Sembra che Marco non fosse pronto ad affrontare simili situazioni. Il biografo ricorda, infatti, che Marco non aveva potuto maturare un'adeguata esperienza militare, poich\u00e9 aveva trascorso l'intero periodo del regno di Antonino Pio in Italia e non nelle province, al contrario di quanto avevano invece fatto molti dei suoi predecessori, come Traiano o Adriano.\nPoco dopo giunsero altre cattive notizie: l'esercito del governatore provinciale di Siria era stato anch'esso sconfitto dai Parti e si ritirava in disordine. Era ora pi\u00f9 che mai necessario intervenire con grande rapidit\u00e0, anche nella scelta dei migliori ufficiali da inviare lungo quell'importante settore strategico. Marco decise di porre a capo della spedizione (\"expeditio parthica\") Lucio, perch\u00e9 come suggerisce Cassio Dione Cocceiano \u00ab\"era robusto e pi\u00f9 giovane del fratello Marco, pi\u00f9 adatto all'attivit\u00e0 militare\"\u00bb. Il biografo della \"Historia Augusta\" suggerisce che Marco volesse spronare Lucio a privarsi della vita dissoluta che conduceva e a capire i suoi doveri. In ogni caso, il Senato diede il suo assenso, e, nell'estate del 162, Lucio part\u00ec, lasciando Marco Aurelio a Roma, perch\u00e9 la citt\u00e0 \u00ab\"ha chiesto la presenza di un imperatore\"\u00bb. Era per\u00f2 necessario dargli un adeguato staff militare (\"comitatus\"), ampio e ricco di esperienza, a partire da uno dei due prefetti del pretorio, ed il prescelto fu Tito Furio Vittorino. I rinforzi vennero inviati da numerose province imperiali fino alla frontiera partica.\nIntanto Lucio, partito dall'Italia e giunto dopo un lungo viaggio in Siria, fece di Antiochia il suo \"quartier generale\", trascorrendo gli inverni a Laodicea e le estati a \"Daphne\".\nDurante la guerra, nel periodo autunnale/invernale del 163 o del 164, Lucio and\u00f2 a Efeso per sposarsi con Lucilla, secondo quanto stabilito da Marco, nonostante circolassero voci sulle sue amanti, in particolare riguardo ad una certa \"Panthea\", donna di umili origini. Lucilla aveva circa quindici anni e venne accompagnata da Faustina, insieme ad uno zio di Lucio, Marco Vettuleno Civica Barbaro, nominato per l'occasione \"comes Augusti\". Marco che avrebbe voluto accompagnare la figlia fino a Smirne, in realt\u00e0 non and\u00f2 oltre Brindisi. Una volta tornato a Roma, invi\u00f2 particolari istruzioni ai governatori provinciali affinch\u00e9 non preparassero alcun ricevimento ufficiale.\nLa capitale armena \"Artaxata\", venne presa nel 163 ed alla fine di quello stesso anno, Lucio assunse il titolo di \"Armeniacus\", pur non avendo mai partecipato direttamente alle operazioni militari, mentre Marco si rifiut\u00f2 di accettare il titolo vittorioso fino all'anno successivo. Al contrario, quando Lucio venne salutato \"imperator\", anche Marco accett\u00f2 la sua seconda \"salutatio imperatoria\".\nNel 164 le armate romane si attestarono stabilmente in Armenia e l'ex console romano di origine emesana, Gaio Giulio Soemo, deposto da Vologese, venne incoronato nuovamente re tributario d'Armenia, con l'assenso di Marco.\nIl 165 vide le vittoriose armate romane entrare in Mesopotamia, dove posero sul trono il re vassallo Manno, appena deposto. Avidio Cassio, avanzando verso il basso corso dell'Eufrate, raggiunse le metropoli gemelle della Mesopotamia di Seleucia, sulla riva destra del Tigri, e Ctesifonte su quella sinistra. Entrambe le citt\u00e0 vennero occupate e date alle fiamme. Cassio, nonostante la carenza di rifornimenti e i primi effetti della peste contratta a Seleucia, riusc\u00ec a riportare indietro ed in buon ordine la sua armata vittoriosa. Lucio venne cos\u00ec acclamato \"Parthicus Maximus\", mentre insieme a Marco venne salutato nuovamente \"imperator\", ottenendo la sua seconda acclamazione imperiale. Nel 166 ancora Avidio Cassio diede prova della forza di Roma, invadendo il paese dei Medi al di l\u00e0 del Tigri, permettendo a Lucio di fregiarsi del titolo vittorioso di \"Medicus\", mentre Marco otteneva la \"IV salutatio\" imperatoria ed il titolo il \"Parthicus Maximus\". Sulla carta di Claudio Tolomeo non solo la Mesopotamia, ma anche Babilonia e Arabia deserta, apparvero come territori appartenenti all'Impero romano.\nI Parti si ritirarono nei loro territori, ad oriente della Mesopotamia. Marco sapeva di dover ascrivere il maggior merito della vittoria finale allo staff militare del fratello Lucio. Tra i comandanti romani spiccava per capacit\u00e0 Gaio Avidio Cassio, \"legatus legionis\" della III \"Gallica\", una delle legioni siriane.\nAl ritorno dalla campagna, Lucio venne premiato con un trionfo (12 ottobre del 166). La parata risult\u00f2 insolita perch\u00e9 comprendeva i due imperatori, i loro figli e le figlie nubili come una grande festa di famiglia. Marco elev\u00f2 i due figli, Commodo di cinque anni e Marco Annio Vero di tre (mentre il gemello di Commodo, Fulvio Antonino, era morto l'anno precedente), al rango di Cesari per l'occasione.\nLa spedizione non fu propriamente un successo, ma Vero si dimostr\u00f2 un eccellente comandante, senza paura di delegare incarichi strettamente militari a generali pi\u00f9 competenti di lui. Contemporaneamente, non sembra che Vero abbia fatto una vita di sacrificio durante tale campagna. Era sempre circondato da attori e musicisti, e usufruiva di copiosi banchetti e altri piaceri della vita. Apparentemente tale possibilit\u00e0 era allargata anche alla truppa, il cui morale era alto. Questo atteggiamento non ridusse la ragionevolezza delle sue azioni: Vero rimase un comandante competente e svolse bene i suoi compiti.\nL'esercito port\u00f2 con s\u00e9 una terribile pestilenza, in seguito conosciuta come la \"peste antonina\" o \"peste di Galeno\", che si diffuse a partire dalle fine del 165 per quasi un ventennio, mietendo milioni di vittime e riducendo drasticamente la popolazione dell'Impero romano. La malattia, una pandemia che oggi si ritiene potesse invece essere vaiolo o morbillo, avrebbe finito per reclamare la vita dei due imperatori stessi, qualche anno dopo. La malattia scoppi\u00f2 di nuovo, nove anni pi\u00f9 tardi, secondo Dione, e caus\u00f2 fino a 2.000 morti al giorno a Roma, infettando fino a un quarto dell'intera popolazione. I decessi totali sono stati stimati a cinque milioni.\nI successivi due anni Vero li trascorse a Roma, continuando a condurre un lussuoso stile di vita e trattenendo presso di s\u00e9 uno stuolo di attori e favoriti. Aveva fatto costruire una taverna nella sua casa in cui celebrava feste fino all'alba con gli amici. Gli piaceva anche aggirarsi per le strade in incognito in mezzo alla gente. I giochi del circo furono un'altra passione della sua vita, specialmente le corse dei carri. Marco Aurelio disapprovava la sua condotta ma, finch\u00e9 Vero continuava a eseguire con efficienza i suoi incarichi ufficiali, lo lasciava fare.\nLa grande crisi germano-sarmatica (166/7-169) e la morte di Lucio Vero (169).\nLa guerra contro i Parti si era rivelata vittoriosa: Lucio aveva sconfitto il nemico ed era rimasto fedele all'idea di diarchia impostagli dal fratello Marco. La morte giunse per lui poco dopo la fine delle ostilit\u00e0, agli inizi del 169, secondo alcune fonti a seguito di un ictus a non molta distanza da Aquileia, nei pressi di Altino. Autori moderni sostengono che il decesso fu forse causato dalla stessa peste mentre era impegnato in nuove manovre militari lungo il fronte settentrionale.\nA dispetto delle differenze fra loro, Marco Aurelio sent\u00ec molto la perdita del fratello adottivo. Ne port\u00f2 il corpo a Roma e offr\u00ec giochi in sua memoria. Dopo le esequie il senato lo divinizz\u00f2 dandogli l'appellativo di \"Divus Verus\"."}
{"id": "15961", "revid": "11", "url": "https://it.wikipedia.org/wiki?curid=15961", "title": "Lucio Ceionio Commodo Vero", "text": ""}
{"id": "15962", "revid": "11", "url": "https://it.wikipedia.org/wiki?curid=15962", "title": "Lucius Ceionius Commodus Verus", "text": ""}
{"id": "15964", "revid": "2208340", "url": "https://it.wikipedia.org/wiki?curid=15964", "title": "Ry\u016bnosuke Akutagawa", "text": "Biografia.\nAkutagawa Ry\u016bnosuke nacque a T\u014dky\u014d nel 1892, terzo figlio di Niihara Toshiz\u014d (1850-1919), proprietario di un caseificio, e Niihara Fuku (1860-1902), psicologicamente segnata dopo la morte della prima figlia. Gli venne dato il nome Ry\u016bnosuke (\"aiutante del drago\") poich\u00e9, secondo l\u2019astrologia, nacque nel giorno, mese e anno del drago. Subito dopo la sua nascita, la madre impazz\u00ec e Ry\u016bnosuke venne affidato alla famiglia dello zio materno Michiaki Akutagawa che lo adott\u00f2 formalmente dopo la morte della madre e cambi\u00f2 il suo cognome in Akutagawa.\nLa nuova famiglia era di origini samuraiche e riusc\u00ec a stimolare nel giovane Akutagawa un forte interesse per la letteratura classica e per l'arte. Egli lesse tutti i libri della biblioteca personale del padre adottivo e, in seguito, anche quelli presenti nella biblioteca comunale, manifestando una particolare, quasi religiosa attenzione nei loro confronti. Tale propensione sar\u00e0 rilevabile anche nelle sue future opere: alcuni dei protagonisti attribuiranno alle biblioteche un valore pressoch\u00e9 mistico: vi si recheranno sperando di ritrovare e rinnovare s\u00e9 stessi. In particolare, fin da giovane Akutagawa fu attratto dai classici della letteratura tradizionale giapponese, soprattutto i cosiddetti \"kusazoshi\", libri illustrati tipici del tardo periodo Edo. Svilupp\u00f2 anche un forte interesse per la letteratura antica cinese, e impar\u00f2 a scrivere in questa lingua. Le sue successive opere recheranno ampia traccia di questa predilezione per il mondo classico, sia nella scelta dei motivi letterari e nel frequente utilizzo di citazioni dirette, che nel riadattamento nei suoi racconti - ad es. , o - di personaggi popolari nel passato, come l'eroe Susan\u014d.\nAkutagawa scrisse la sua prima opera, \"Shis\u014d\", nel 1909, quando non era ancora maggiorenne. Si tratta di un brevissimo racconto, nel quale il giovane gi\u00e0 manifesta il suo senso di inquietudine e cupezza. Purtroppo l'opera, oltre a non essere mai stata tradotta, risulta mancante di una parte.\nDopo aver frequentato con successo la scuola media, nel 1910 venne ammesso al liceo senza bisogno di sostenere l'esame di ammissione. Una volta superate le difficolt\u00e0 relazionali dovute al suo atteggiamento talvolta altezzoso e superbo, Akutagawa riusc\u00ec ad integrarsi con i suoi compagni di scuola. Qui ebbe modo di studiare gli autori giapponesi, tra i quali Mori \u014cgai e Natsume S\u014dseki, e quelli europei come Maupassant, France, Strindberg e Dostoevskij, che non esit\u00f2 a tradurre dall\u2019inglese. La sua bravura in questa lingua lo port\u00f2 ad iscriversi, nel 1913, al dipartimento di letteratura inglese dell\u2019Universit\u00e0 Imperiale di Tokyo. In questo ambiente stimolante strinse amicizia con Kan Kikuchi e Kume Masao, con i quali condivise il rifiuto della supremazia del naturalismo e dell'eccessiva attenzione assegnata, anche in ambito letterario, all\u2019osservazione della vita reale. Tali autori ritenevano infatti che i romanzi dovessero dedicarsi alla narrazione e basarsi sull'immaginazione e la finzione, anzich\u00e9 limitarsi a riprodurre la realt\u00e0. Nelle prime opere di Akutagawa, alcune delle quali pubblicate all'interno di famose riviste come \"Teikoku Bungaku\" (fondata dagli ex studenti dell'Universit\u00e0 Imperiale di T\u014dky\u014d), \"Taikan\", \"Shinshich\u014d, Akai Tori,\" o in giornali come \"T\u014dky\u014d Nichi Nichi Shinbun\" e \"\u014csaka Mainichi Shinbun,\" risulter\u00e0 preminente la caratterizzazione psicologica dei personaggi\".\" Attraverso queste pubblicazioni e collaborazioni Akutagawa inizi\u00f2 a farsi conoscere nell'ambiente letterario, e in particolare ricevette lusinghieri apprezzamenti da Natsume S\u014dseki. Spinto anche da questa buona accoglienza, Akutagawa scelse di dedicarsi interamente alla scrittura senza lasciarsi coinvolgere dalle questioni sociali e politiche che lo circondavano. Fu una sorta di artista isolato, che si poneva al di sopra e oltre la societ\u00e0, anche se le necessit\u00e0 economiche lo costrinsero spesso a misurarsi con gli aspetti pi\u00f9 comuni del vivere quotidiano.\nCon la pubblicazione delle sue opere la fama di Akutagawa crebbe rapidamente, ma non altrettanto capit\u00f2 alle sue finanze. Per integrarle dovette lavorare come insegnante di inglese in una scuola a Kamakura, finch\u00e9 nel 1918 divenne redattore dell\"\u014csaka Mainichi Shinbun.\" Tale attivit\u00e0 gli permise di recarsi in Cina tre anni dopo. Durante questo viaggio le sue condizioni di salute fisica e mentale subirono un progressivo deterioramento. \nNel 1926 i suoi problemi continuarono a peggiorare, e con essi crebbe anche un'ulteriore ossessione dell'autore: Akutagawa credeva di aver ereditato la pazzia da sua madre. Una serie di incontri extraconiugali e di problemi finanziari aggravarono la sua inquietudine, facendogli assumere la decisione di trasferirsi con la famiglia presso il villaggio in cui era nata sua moglie. Per un anno quindi lasci\u00f2 T\u014dky\u014d ma, come testimoniato in , il suo ritorno nella metropoli non fu accompagnato da un miglioramento della sua malattia mentale. Inoltre, il suicidio di suo cognato, unito alla pazzia di un suo caro amico, contribuirono ad aumentare la sua ansia. Le opere prodotte in questo periodo riflettono chiaramente la sua inquietudine e soprattutto il senso di inadeguatezza causatogli dall'affermarsi di una nuova corrente letteraria fondata sui problemi sociali. Forse anche a seguito di questo mutato clima letterario, accanto ad una produzione prevalentemente autobiografica, negli ultimi anni Akutagawa si dedic\u00f2 alla stesura di racconti satirici, primo fra tutti . Nonostante la sua fama affermata, confermata dalla sua versatilit\u00e0 stilistica e tematica, le condizioni psicologiche di Akutagawa continuarono a peggiorare, fino a portarlo al suicidio nel 1927. Mor\u00ec all'et\u00e0 di 35 anni assumendo una dose letale di Veronal, fornitogli dal suo medico personale Mokichi Sait\u014d. Le sue inquietudini e i suoi ultimi pensieri sono riportati nel \"testamento\" pubblicato postumo, . In questa sua ultima opera, nella quale trapela in maniera evidente lo stato di irrequietezza in cui versava, Akutagawa confida il suo disagio esistenziale e descrive in maniera breve e apparentemente lucida gli ultimi due anni in cui prese la decisione di abbandonare volontariamente la vita, architettando il proprio suicidio.\nLa carriera letteraria.\nLa critica ha sempre cercato di classificare le opere di Akutagawa ma, a causa dell'eterogeneit\u00e0 dei temi trattati e dei generi utilizzati, ogni categorizzazione risulta limitante. L'unica cosa evidente \u00e8 che mentre nella prima fase della sua produzione l'autore aveva preso le distanze dal genere \"confessionale\" preferendo dedicarsi alla \"fiction\" e al genere fantastico, negli ultimi due anni della sua vita, ad eccezione di pubblicato nel 1927, egli si dedica alla stesura di opere tendenti all'autobiografismo. La sua inquietudine prende il sopravvento, e le sue opere appaiono senza trama ma ricche di emozioni.\nLa prima produzione.\nSecondo Akutagawa, la letteratura \u00e8\nIn questo modo egli ribadisce il suo distacco sia dal realismo e dal naturalismo allora in voga, sia dal genere \"auto-confessionale\" in cui prevale l'io dell'autore. Nei suoi racconti la figura dell'autore coincide con quella del narratore onnisciente che racconta i fatti in maniera oggettiva e distaccata. Cos\u00ec facendo Akutagawa risolve il problema del rapporto tra l'io e la realt\u00e0, ossia tra la vita dell'autore e ci\u00f2 che lo circonda, dissociandosi dagli scrittori di shish\u014dsetsu del periodo. Egli ritiene la natura pura finzione: a suo parere il \"corpo\", grazie alla sonorit\u00e0 del linguaggio, deve saper trasmettere immediatamente le emozioni e i contenuti al lettore. Proprio per questo, Akutagawa \u00e8 estremamente abile nella creazione di scenari e luoghi, come nel caso de dove, grazie ad un sapiente utilizzo di termini che rimandano a colori, suoni e odori, riesce a tratteggiare sia l'ambiente paradisiaco che quello infernale. La brevit\u00e0 del racconto gli permette di potenziare la forza delle parole che riescono cos\u00ec a comunicare e a trasmettere le immagini in maniera immediata. Akutagawa predilige un linguaggio figurativo, da lui stesso definito \"\"lingua totale\",\" specificando che gli esempi migliori di questo tipo di letteratura provengono dal simbolismo, dall'espressionismo e dal dadaismo francese. Le avanguardie europee furono per lui un punto di riferimento e ispirazione in quanto ritenute le uniche forme artistiche in grado di rappresentare al meglio l'esperienza sensoriale umana.\nIl genere prediletto da Akutagawa per comporre i suoi racconti brevi era quello fantastico, in particolare la fiction di ambientazione storica: in questo modo egli non solo riusc\u00ec ad eliminare qualsiasi traccia della figura dell'autore, creando una sorta di distanza tra scrittore e testo, ma pot\u00e9 riscrivere e ricontestualizzare alcune storie o favole gi\u00e0 esistenti nell'antica tradizione orale giapponese. Attingendo quindi al folclore, alle leggende o alla mitologia, Akutagawa riscrisse e ridefin\u00ec le ambientazioni e i personaggi, rovesciando talvolta i ruoli di protagonisti e antagonisti. \u00c8 il caso di , racconto che riprende il tradizionale tema del bambino nato in circostanze fantastiche (in questo caso da un frutto). Nella versione di Akutagawa si assiste ad un totale ribaltamento dei ruoli, con il piccolo protagonista rappresentato come un egoista e arrogante ragazzino che verr\u00e0 punito sul finale della storia. Cos\u00ec facendo, quella che prima era una favola destinata ai bambini, diventa una vera e propria chiave di lettura dell'inquietudine e dell'ansia dell'autore. Analogamente, per la composizione di del 1915 e del 1916, Akutagawa fece riferimento al \"Konjaku Monogatari\", una famosissima raccolta del XII secolo. descrive gli estenuanti tentativi messi in atto dal protagonista, un monaco, per ottenere un naso normale, eliminando il naso mostruoso che lo caratterizzava e gli provocava una profonda tristezza. Una volta riuscitoci, per\u00f2, il protagonista non smette di soffrire. Akutagawa rende simbolica questa paradossale situazione: nonostante avesse ottenuto ci\u00f2 che bramava da anni, il monaco \u00e8 di nuovo al punto di partenza e la sua normalit\u00e0 diventa pi\u00f9 ridicola della deformit\u00e0 di partenza. In questo caso il grottesco non sta tanto nell'oggetto fantastico quanto nella percezione che i personaggi hanno di esso. Si pu\u00f2 cogliere in questo anche una nota critica e satirica nei confronti della societ\u00e0: il monaco che vuole essere diverso a tutti i costi pu\u00f2 essere visto come la metafora del Giappone nell'era Taish\u014d, disposto a tutto pur di nascondere le proprie sembianze e omologarsi alla modernizzazione e all'occidentalizzazione.\nTutte le opere composte da Akutagawa tra il 1915 e il 1926 sono racconti brevi, spesso ambientati un un'altra epoca. Un'ulteriore suddivisione di questi racconti risiede nel loro contesto di ambientazione. Essi potrebbero essere suddivisi in \"\u014cch\u014d mono\" (racconti ambientati nel periodo Heian), \"Edo jidai mono\" (ambientati nel periodo Edo), e \"Meiji Kaikaku mono\" (ambientati nel periodo Meiji). Esulano da questa classificazione i cosiddetti \"Kirishitan mono\" (racconti sul Cristianesimo) e \"Ch\u016bgoku mono\" (racconti sulla Cina), maggiormente ricollegabili ai temi trattati pi\u00f9 che al contesto.\nRisale al 1915 l'uscita di , prima opera di successo di Akutagawa, pubblicata nella rivista \"Teikoku bungaku,\" seguita, nel 1916 da , pubblicato in \"Shinshich\u014d\". I due racconti fungono da manifesto stilistico dell'autore, indicando chiaramente il genere e la struttura narrativa da lui prediletti in questa prima fase di produzione. Sempre nel 1916 escono \"Imoyagu\" (anch'esso ispirato ai racconti del \"Konjaku monogatari\"), e . Questo racconto appartiene al cosiddetto gruppo del , ossia storie in cui si fa riferimento al cristianesimo. Nel 1917 Akutagawa scrive , , , e . Nello stesso anno, inoltre, Akutagawa pubblica la sua prima raccolta di racconti e, grazie al suo successo, il suo talento letterario inizia ad essere acclamato e riconosciuto.\nL'anno successivo compone le due favole e (tradotta anche come \"Il paravento infernale\"), che verranno pubblicate nella rivista per bambini \"Akai tori\". Lo stile e il linguaggio sono molto semplici e diretti e riescono a trasmettere in maniera lucida i colori, gli odori e i suoni che Akutagawa aveva pensato. Nonostante fosse rivolta ad un pubblico di bambini, una lettura pi\u00f9 attenta de \"La scena infernale\" rivela come il protagonista Yoshihide, che condivide con Akutagawa la devozione totale nei confronti dell'arte, non sia altro che una trasposizione dell'artista. Entrambe le opere sono caratterizzate dall'atteggiamento critico e di insofferenza che l'autore rivolge alla societ\u00e0 contemporanea. La forza descrittiva del suo linguaggio intende sottolineare il dolore e le pene dell'inferno, mentre l'ansia e la sofferenza provata dai suoi personaggi intendono denunciare l'ormai perduta moralit\u00e0 dell'uomo. Sulla stessa rivista verr\u00e0 pubblicata anche la fiaba \"Toshishun\" (1920), ispirata alla letteratura classica cinese, nella quale \u00e8 possibile cogliere un mutato atteggiamento dell'autore nei confronti dell'umanit\u00e0: Akutagawa mostra infatti una ritrovata fiducia e serenit\u00e0 nei confronti del genere umano.\nPrima di dedicarsi ad un genere pi\u00f9 autobiografico, Akutagawa continua a comporre numerosi racconti dalle tematiche e dal genere spesso molto differenti. Se per alcune storie attinge ancora alla tradizione folclorica giapponese o cinese, per altre si lascia ispirare dal contesto che lo circonda. composta nel 1919, \u00e8 una vera e propria fiaba, in cui sono presenti animali dai poteri sovrannaturali, orchi e gnomi paurosi e situazioni grottesche che si concludono per\u00f2 con un lieto fine. Dai toni fantastici ma dal contenuto quasi precettistico \u00e8 invece , sempre del 1919, in cui non compaiono personaggi folcloristici o mitologici, ma solo la figura del mago indiano \"Misra\". Ancora diverso per tema e struttura \u00e8 , un brevissimo racconto che ha per protagonisti i frutti del titolo, i cui colori accessi e brillanti, per contrasto all'ambiente circostante, risultano essere il punto di svolta del racconto. Ci\u00f2 che risulta quindi da questa prima fase di produzione \u00e8 l'estrema eterogeneit\u00e0 e versatilit\u00e0 dell'autore, in grado di passare da racconti intensi e cupi come a narrazioni pi\u00f9 leggere e divertenti come ad esempio .\nOltre a questo genere di racconti, Akutagawa inizia a comporre storie destinate a confluire nel gruppo dei \"Kirishitan mono,\" ossia i racconti sul Cristianesimo; ne fanno parte del 1920, e del 1921.\nGli ultimi anni (1926-1927).\n \u00e8 considerato il testamento di Akutagawa. Pubblicato poco dopo il suo suicidio, mostra in maniera incredibilmente lucida le inquietudini che da anni tormentavano lo scrittore. La sua salute mentale era andata via via deteriorandosi e, forse proprio per questo, soprattutto nel biennio 1926-1927, Akutagawa scelse di scrivere opere dai contenuti pi\u00f9 autobiografici. Ne sono esempi del 1926, , e del 1927. In queste opere l'autore, preso dal bisogno di trascrivere le sue emozioni, utilizza un linguaggio pi\u00f9 poetico e mette in secondo piano l'articolazione di una trama. In linea anche con le opinioni espresse nel dibattito con Tanizaki Jun\u2019ichir\u014d, Akutagawa si concentra ancora di pi\u00f9 sulla potenza espressiva del linguaggio. In questo caso, pi\u00f9 che trasmettere colori, suoni e odori, l'autore vuole rappresentare al meglio il proprio stato d'animo, difendendo implicitamente la liricit\u00e0 della letteratura. La trama e lo sviluppo perdono quindi valore, lasciando spazio all'espressione dell'interiorit\u00e0. Tali testi non vanno tuttavia interpretati come semplici autobiografie: l'esempio migliore di racconto che esula da qualsiasi categorizzazione di genere \u00e8 \"Vita di uno stolto.\" L'opera, originariamente pubblicata e presentata come autobiografica, risulta in realt\u00e0 inclassificabile. Infatti, sebbene sia chiaro che Akutagawa parli di s\u00e9 stesso e della sua vita, \"Vita di uno stolto\", composta da 52 brevi riflessioni, ognuna delle quali numerata e dotata di un titolo, risulta una fusione di diversi generi: prosa lirica, poesia, racconto breve, romanzo confessionale o, addirittura, aforisma.\nQuesto tipo di \"arrangiamento a episodi\" \u00e8 presente anche in del 1927 e del 1926 e mostra come fosse impossibile per Akutagawa creare un'opera autobiografica organizzata in maniera lineare ed omogenea. Egli infatti mette insieme alcuni episodi significativi della sua vita, creando una sorta di patchwork della sua storia privata. Questi testi offrono agli studiosi la possibilit\u00e0 di ricavare informazioni sulla vita intima di Akutagawa, sul suo rapporto con i genitori e la moglie, sul grado di consapevolezza della sua instabilit\u00e0 mentale.\nAnche gli ultimi \"Kirishitan mono\" sono pi\u00f9 maturi, quasi \"conclusivi\", come ad esempio, composto nel giugno del 1927 e , considerato il seguito dell'opera precedente. Entrambe le opere vennero pubblicate postume nella rivista \"Kaiz\u014d\" e sono considerate come l'ultima e definitiva visione del cristianesimo da parte dell'autore. In particolare la seconda si ritiene con molta probabilit\u00e0 sia stata terminata la notte prima del suicidio: Akutagawa verr\u00e0 ritrovato morto la mattina seguente con la Bibbia appoggiata sul corpo, segno di un suo utilizzo negli ultimi attimi di vita.\nIl percorso artistico che porta Akutagawa alla composizione di racconti confessionali viene ricondotto alla condizione di progressivo deterioramento psicologico sofferta dall'autore, alla sua inquietudine, ma anche alla sua consapevole scelta di allontanamento e di distacco dal contesto sociale del tempo. Negli anni Venti, in ambito culturale, acquista sempre pi\u00f9 popolarit\u00e0 la letteratura proletaria (\"Puroretaria bungaku)\": ispirati dai principi marxisti, molti autori si dedicano alla creazione di una letteratura popolare, da contrapporre a quella borghese. Akutagawa non approva questi gusti artistici, appartenendo alla cosiddetta vecchia generazione di autori, pi\u00f9 individualisti e decadenti; egli \u00e8 estremamente critico e distaccato e non riesce a collocarsi in questo nuovo contesto letterario. Non immaginando un futuro n\u00e9 per s\u00e9 stesso n\u00e9 per il suo genere artistico, Akutagawa sceglie di ripiegare su s\u00e9 stesso.\nTra le opere appartenenti a questo periodo si distingue , composto nel 1927. Il testo, infatti, nonostante presenti alcuni riferimenti autobiografici (come l'ansia dell'autore che credeva di aver ereditato la pazzia dalla madre), \u00e8 caratterizzato dai pungenti toni satirici nei confronti della societ\u00e0 a lui contemporanea. Il suo atteggiamento critico si scaglia soprattutto contro il sistema familiare e penale trattando, tra le altre cose, temi sociali molto sentiti e di tendenza in quel periodo come, ad esempio, il lavoro, gli operai, gli scioperi o addirittura la condanna a morte.\nIl tutto avviene nel folkloristico paese dei \"kappa\", figure fantastiche che, assieme al loro stile di vita, vanno a creare una vera e propria distopia. Sempre facendo parlare i kappa, Akutagawa affronta un tema a lui molto vicino: l'arte. Nel racconto il poeta Tock si toglie la vita in conseguenza dell'affievolimento della sua ispirazione artistica, e questo episodio pu\u00f2 essere letto come una previsione, o come una drammatica decisione da parte dell'autore. Un altro tema \u00e8 quello della diversit\u00e0: il protagonista umano, dopo aver vissuto per un periodo nel regno capovolto dei \"kappa\", non percepisce pi\u00f9 alcuna differenza e si abitua al loro stile di vita tanto che, una volta tornato tra gli uomini, la sua vita non sar\u00e0 pi\u00f9 come prima.\nIl viaggio in Cina nel 1921.\nNel marzo 1921 Akutagawa si reca in Cina in qualit\u00e0 di inviato dell\"\u014csaka Mainichi Shinbun\" (quotidiano di \u014csaka), per il quale lavorava gi\u00e0 dal 1918, con il compito di intervistare alcuni intellettuali e politici cinesi per capire come le nuove idee politiche si fossero radicate e diffuse nella Cina contemporanea. Akutagawa non era di certo il primo giapponese a viaggiare in Cina, considerato il gran numero di cronache e diari di viaggiatori che si diffusero dalla fine del periodo Edo. Egli rivolse particolare attenzione agli ideali del Movimento del 4 maggio, movimento studentesco e politico nato a Pechino nel 1919 per protestare contro il potere imperiale. Arrivato a Shangai, incontr\u00f2 e intervist\u00f2 Zhang Binglin, Zheng Xiaoxu e Li Renjie, che Akutagawa considerava come l\u2019emblema della \u201cgiovane Cina\u201d. Nonostante la vivacit\u00e0 dell'ambiente intellettuale con il quale venne a contatto, l\u2019incontro con la metropoli demoralizz\u00f2 lo scrittore, distruggendo la pittoresca immagine della citt\u00e0 che si era fatto leggendo le opere classiche cinesi. L\u2019autore descrive Shangai con tono critico e sarcastico come una \u201ccitt\u00e0 senza stato\u201d in cui regnavano caos, disordine e sporcizia. Le descrizioni dei luoghi raggiunti sono molto accurate ed evidenziano la sua abilit\u00e0 come scrittore. Nonostante gravemente malato, egli visita numerose citt\u00e0 famose e importanti del periodo come Hangzhou, Yangzhou, Nanjing, Wuhue e Suzhou. Si innamora profondamente di Beijing (Pechino), arrivando ad affermare di essere disposto a viverci per altri due o tre anni.\nL'obiettivo iniziale di Akutagawa era quello di scrivere degli appunti di viaggio sulle citt\u00e0 e sull'ambiente politico da inviare in Giappone per essere immediatamente pubblicate. A causa del peggioramento delle sue condizioni di salute, decise per\u00f2 di rinunciarvi e di raccogliere tutte le annotazioni in un'opera sui suoi che sar\u00e0 pubblicata a pi\u00f9 riprese tra il 1921 e il 1925. Il viaggio in Cina rivest\u00ec un'importanza fondamentale per Autagawa non solo perch\u00e9 gli permise di approfondire la conoscenza del paese in cui si era sviluppata la letteratura antica oggetto della sua passione, ma anche perch\u00e9 attraverso esso pot\u00e9 esercitare e maturare le sue abilit\u00e0 di scrittore, rendendo il viaggio una vera e propria esperienza letteraria.\nViaggi in Cina.\nAkutagawa torn\u00f2 dalla Cina nel luglio del 1921 ma, a causa della sua malattia, non riusc\u00ec ad organizzare e pubblicare i suoi scritti fino alla fine dell'estate. Cos\u00ec, le cronache di viaggio riguardanti Shangai vennero pubblicate nell\"\u014csaka mainichi shinbun\" nell'autunno dello stesso anno mentre quelle su \"Jiangnan\" nel gennaio dell'anno successivo. I racconti sul viaggio al fiume Yangzi vennero pubblicati nell'agosto 1924 dal giornale \"J\u014dsei\", gli appunti su Pechino, invece, comparvero l'estate successiva in \"Kaiz\u014d\", un mensile molto popolare in quel periodo. Solo nel novembre del 1925 la casa editrice Kaizosha pubblic\u00f2 la versione definitiva dello , contenente le quattro sezioni gi\u00e0 citate e una serie di cartoline dai temi eterogenei. Le prime due sezioni dell'opera (quella su Shangai e quella su Jiangnan) si distinguono dalle altre in quanto esempio dello sperimentalismo letterario di Akutagawa. Oltre alla prosa giornalistica, sono presenti alcune sezioni dallo stile epistolare o poetico, o parti nelle quali Akutagawa interroga un interlocutore immaginario, riproponendo la struttura \"domanda-risposta\"; altre, infine, sono dei veri e propri racconti di fantasia. Questa variet\u00e0 stilistica nasce dalla necessit\u00e0 di superare i limiti narrativi del genere giornalistico: Akutgawa riteneva infatti che alcune scene, luoghi e riflessioni potessero essere descritti al meglio solo dal genere poetico o, in altri casi, dal romanzo. Se era infatti fondamentale riportare informazioni sul contesto culturale cinese, nell'autore \u00e8 urgente la necessit\u00e0 di rappresentare il declino di una Cina ormai troppo occidentalizzata. In questo caso che la prosa giornalistica cede il posto a descrizioni soggettive che enfatizzano il declino culturale e, pi\u00f9 nello specifico, il ristagno letterario cinese.\nLe sezioni riguardanti le zone pi\u00f9 occidentali della Cina (quelle su Jingnan eYangzi) nelle quali si rec\u00f2 circa un mese dopo la sua partenza, mostrano la stessa eterogeneit\u00e0 stilistica ma un atteggiamento pi\u00f9 positivo nei confronti dei luoghi visitati. Questo perch\u00e9, come Akutagawa stesso ammise, quelle regioni erano ricche di tradizione, cultura e luoghi letterari; rispecchiavano cio\u00e8 l'immagine idealizzata dell'intatta essenza cinese. Per avere conferma di questa sua impressione, una volta recatosi presso il Lago dell'Ovest, chiese di farsi accompagnare in alcuni luoghi dei quali aveva abbondantemente letto nei grandi classici cinesi, come il mausoleo del generale Yue Fei (1103-1141) e la tomba del cortigiano Su Xiaoxiao vissuto nel V secolo.\nIl viaggio di Akutagawa termina a Pechino che, inaspettatamente, lo affascina subito. Dal punto di vista stilistico, gli appunti su Pechino ( sono meno raffinati, sembrano delle semplici bozze. Non per questo, per\u00f2, sono privi di lirismo e poeticit\u00e0: questa sezione mostra la consapevolezza estetica di Akutagawa che sottolinea l'inadeguatezza del linguaggio nell'atto di descrivere paesaggi e scenari ineffabili.\n, in linea con lo stile delle produzioni giovanili di Akutagawa, mostra da un lato l'attaccamento dell'autore ad un passato idealizzato e, dall'altro, la curiosit\u00e0 nei confronti del mondo moderno. Nonostante non possa essere considerata come un'opera documentaristica, considerate le digressioni soggettive ed emotive dell'autore, mostra il grande talento letterario di Akutagawa e la sua versatilit\u00e0 stilistica.\nCristianesimo.\nNonostante Akutagawa non si fosse mai convertito al Cristianesimo, \u00e8 chiara la sua familiarit\u00e0 con il pensiero cristiano e la Bibbia. Numerosi sono i riferimenti religiosi, pi\u00f9 o meno diretti, contenuti in alcune delle sue opere. In particolare, dopo il 1916 (anno di pubblicazione de , Akutagawa dedica oltre venti racconti al tema del Cristianesimo: i cosiddetti (\u00e8 difficile precisarne il numero in quanto in alcuni di essi il tema del cristianesimo, sebbene presente, \u00e8 in secondo piano). I racconti sono estremamente diversi tra di loro, sia da un punto di vista stilistico che da quello linguistico. Rimangono centrali, per\u00f2, il tema dell'ansia e dell'inquietudine che rappresentano l'instabile stato d'animo dell'autore. Alcune storie sono presentate come racconti scritti dagli stessi missionari portoghesi del XVII secolo e per questo motivo hanno un registro linguistico simile al giapponese del tempo. Altre storie sono invece scritte in giapponese moderno e contengono anche delle parole per met\u00e0 giapponesi e per met\u00e0 portoghesi. Ulteriore differenza tra i racconti \u00e8 il punto di vista del narratore: in del 1917, ad esempio, il narratore \u00e8 il dottore Ogata che incarna la figura dello scettico che cede al misticismo cristiano. In questo caso \u00e8 importante notare inoltre come i ruoli dicotomici siano invertiti: il dottore (rappresentazione del Giappone) simboleggia la razionalit\u00e0 mentre il cristianesimo (che rappresenta l'Europa) \u00e8 emblema dell'irrazionalit\u00e0.\nMa la differenza principale tra alcuni sta nella concezione che Akutagawa aveva del Cristianesimo. Come egli stesso descrive in \"Saih\u014d no Hito\" (\u897f\u65b9\u306e\u4eba), il suo rapporto con questa religione ha attraversato fasi diverse:\nConsiderate nel loro insieme, queste opere testimoniano gli atteggiamenti che Akutagawa ha via via assunto nei confronti del cristianesimo: dall'interesse artistico per la figura del martire, di Ges\u00f9 Cristo, alla critica teologica (inadeguatezza del culto monoteista), all'uso di temi e figure sacre ai fini letterari.\nIn un primo momento l'interesse di Akutagawa si \u00e8 indirizzato verso gli aspetti pi\u00f9 esotici di questa religione come, ad esempio, il concetto di fede rappresentato dalla figura del martire. Questo tema emerge soprattutto in del 1918, in cui il protagonista Lorenzo muore tra le fiamme per salvare una bambina. Lorenzo, devoto cristiano cresciuto dai Gesuiti in un piccolo villaggio del Giappone, era stato accusato ingiustamente da una donna di averla messa incinta. La sua innocenza verr\u00e0 provata solo nel momento della sua morte, quando la donna confesser\u00e0 che lui non era il padre di sua figlia. La scena finale, arricchita dalle impressionanti descrizioni degli ambienti, intende trasmettere i sentimenti di piet\u00e0 ed altruismo che Akutagawa attribuiva al tema del martirio. Tale tema viene affrontato sia da un punto di vista artistico-letterario, attraverso l'utilizzo di un linguaggio estremamente espressivo, che etico-religioso, contrapponendo i valori cattolici all'egoismo dell'essere umano.\nL'iniziale curiosit\u00e0 artistica nei confronti della religione lascer\u00e0 presto spazio ad un atteggiamento di critica ed avversione nei confronti del Cristianesimo, ritenuto incompatibile con la tradizione spirituale e il background culturale giapponese. L'autore descrive spesso i credenti (e generalizza volontariamente utilizzando il termine \"europei\") come dei barbari, ossia persone che credono in primitive e magiche leggende o in rituali religiosi misteriosi. La dottrina cristiana, a suo parere, non solo non pu\u00f2 attecchire in suolo giapponese, ma non pu\u00f2 nemmeno essere compresa. Nella scia di queste contrapposizioni tra Cristianesimo occidentale e spiritualit\u00e0 giapponese, in del 1921, Akutagawa contrappone alla forza distruttiva del culto monoteista cristiano il sincretismo delle pratiche spirituali giapponesi, tradizionalmente sviluppate attorno al culto dei Kami. In quest'opera il missionario Organtino, impegnato nell'opera di proselitismo, incontra un anziano che gli illustra la moltitudine di Kami venerati in Giappone e il sistema di coesistenza religiosa, grazie al quale lo shintoismo (culto dei Kami) pu\u00f2 convivere, ad esempio, con il Confucianesimo e il Buddhismo, rendendo impensabile la prevalenza di una religione sulle altre.\nLa controversia sul romanzo.\nNel 1927 scoppi\u00f2 la cosiddetta \u201ccontroversia sulla trama del romanzo\u201d (S\"h\u014dsetsu no suji rons\u014d\") che vide coinvolti Akutagawa Ry\u016bnosuke e Tanizaki Jun\u2019ichir\u014d. Il dibattito ebbe luogo a pi\u00f9 riprese sulle riviste letterarie dell\u2019epoca \"Kaiz\u014d\" e \"Shinch\u014d\" tra il febbraio e il giugno del 1927 e termin\u00f2 con il suicidio dello stesso Akutagawa.\nI due autori pongono un primo problema terminologico: con riferimento al romanzo giapponese, Tanizaki parla di e , mentre Akutagawa utilizza pi\u00f9 spesso la parola tanto che, nella frase iniziale di utilizza spesso questo termine per contrapporsi a Tanizaki:\nPer Tanizaki i romanzi giapponesi erano sprovvisti di una struttura solida e coerente, diretta conseguenza di una trama lineare. La differenza tra i due termini (\"suji\" e \"hanashi\") pu\u00f2 essere resa dalle definizioni di \"trama\" e \"storia\"; il primo termine rappresenta una struttura ordinata e coerente dal punto di vista cronologico, mentre il secondo indica qualcosa di svincolato da principi logico e consequenziale.\nI due concetti rimandano quindi ad un secondo problema: le diverse strutture narrative implicano un diverso valore e sviluppo della trama. Per Tanizaki la struttura narrativa ideale \u00e8 quella , mentre per Akutagawa \u00e8 quella del . I due autori hanno opinioni totalmente divergenti sull'importanza della canonicit\u00e0 e logicit\u00e0 di un'opera. Tanizaki si fa sostenitore di una trama ben strutturata, omogenea e ordinata; l'intreccio deve essere chiaro, modulato e coevo. Egli suggerisce inoltre di ispirarsi alla letteratura classica di ispirazione cinese o agli autori e allo stile occidentale: nel dibattito afferma di essere affascinato da ci\u00f2 che Stendhal definisce \u201cbelle bugie\u201d. A suo parere, quindi, solo le opere palesemente romanzate e immaginarie rappresentano motivo di interesse e divertimento.\nPer Akutagawa, invece, la trama risulta superflua in quanto non \u00e8 ritenuta un elemento unificante: nella \"narrazione dell'io\" la realt\u00e0 che l'autore vuole descrivere \u00e8 quella che lo riguarda unicamente e direttamente, \u00e8 una narrazione sincera e spontanea che spesso non tiene conto della coerenza cronologica e logica. L'arte sarebbe determinata dalla vita degli scrittori stessi e la trama risulta sempre incompiuta poich\u00e9 l'artista non sa quando finir\u00e0 la sua vita. Per Akutagawa era fondamentale che le opere riflettessero direttamente la \u201cverit\u00e0 personale\u201d dell\u2019autore e non venissero contaminate da trame artificiose e eccessivamente complesse. La tarda produzione di Akutagawa viene infatti definita \"senza trama\" e, per molti, rappresenta la sua perdita di fiducia nei confronti della narrativa a lui contemporanea.\nAdattamenti.\nIl caso di Rash\u014dmon.\nTra tutte le opere di Akutagawa, Rash\u014dmon \u00e8 stata senza dubbio quella che ha subito pi\u00f9 adattamenti e trasposizioni in diverse forme artistiche avendo ispirato non solo film, ma anche serie televisive e opere teatrali\nLe altre opere.\nLa prima trasposizione cinematografica di un racconto di Akutagawa \u00e8 del 1946: si tratta un cortometraggio d'animazione ispirato dal racconto ; diretto da Nobur\u014d \u014cfuji fu solo il primo di varie trasposizioni nell'ambito dell'animazione. Nel 2000, infatti, \"Il filo del ragno\" \u00e8 ancora oggetto di riadattamento divenendo un nuovo anime prodotto dalla casa di produzione Gakken. Nel 2009 lo studio d\u2019animazione giapponese Madhouse produce un altro anime composto da 12 episodi: la serie Aoi Bungaku . Il progetto prevede la trasposizione di sei classici della letteratura giapponese tra i quali \"Il filo del ragno\" di Akutagawa presente nella puntata numero 11. L\u2019anime venne trasmesso dalla NHK (servizio radiotelevisivo giapponese) nell\u2019ambito delle iniziative volte a celebrare il centenario della nascita dello scrittore Dazai Osamu.\nNella stessa serie \u00e8 presente anche una puntata dedicata ad un altro racconto di Akutagawa: , rappresentata nella puntata numero 12. Il racconto, scritto dall'autore nel 1918, era gi\u00e0 stato riadattato in versione cinematografica nel 1969 dal regista Shir\u014d Toyoda.\nIl premio Akutagawa.\nIl Premio Akutagawa \u00e8 il pi\u00f9 prestigioso riconoscimento letterario giapponese creato in onore dell'omonimo scrittore. Istituito nel 1935 da Kikuchi Kan (direttore della rivista Bungei Shunj\u016b\")\" e sponsorizzato dall'Associazione per la promozione della letteratura giapponese, \u00e8 rivolto agli autori di racconti pubblicati in riviste o giornali. Le premiazioni avvengono due volte all'anno (a gennaio e a luglio) e i vincitori ricevono un orologio da tasca e un milione di yen, oltre all'attenzione dei media. Le premiazioni si sono regolarmente svolte dal 1935 al 1944 e, dopo una pausa di cinque anni, sono riprese dal 1949."}
{"id": "15965", "revid": "125998855", "url": "https://it.wikipedia.org/wiki?curid=15965", "title": "Osamu Dazai", "text": "Biografia.\nL'infanzia e gli studi.\nOsamu Dazai nacque a Kanagi, nella prefettura di Aomori, il 19 giugno 1909 decimo di undici fratelli. Suo padre, proprietario terriero benestante e impegnato uomo politico, non fu una figura molto presente e Dazai venne cresciuto soprattutto dalla servit\u00f9.\nDurante la Scuola Superiore di Hirosake, il giovane Dazai si distinse gi\u00e0 per le sue doti letterarie, ma anche per la sua disperazione e la sua dissolutezza che ne caratterizzarono l'intera esistenza: prima dei vent'anni tent\u00f2 due volte il suicidio. Nel 1930 si iscrisse all'universit\u00e0 di Tokyo, facolt\u00e0 di Letteratura Francese. Durante questo periodo Dazai si avvicin\u00f2 al Marxismo, tuttavia il suo impegno politico sarebbe presto terminato in una totale sfiducia nelle istituzioni.\nNel 1931 spos\u00f2 Oyama Hatsuyo. Successivamente avrebbe detto che quello \u201cfu un periodo veramente spudorato e imbecille. Ovviamente mi presentavo di rado a lezione. Aborrivo ogni tipo di impegno e passavo il mio tempo con indifferenza oziando qui e l\u00e0 con Hatsuyo\u201d. In quel periodo, prima di sposarsi, Dazai tent\u00f2 nuovamente di suicidarsi. Aveva conosciuto una barista diciannovenne, Tanabe Shimeko: trascorsero due giorni abusando di alcool e barbiturici, dopodich\u00e9 si gettarono in mare. Solo Shimeko mor\u00ec.\nSempre durante il periodo universitario, conobbe il suo mentore ed eroe letterario Masuji Ibuse, di cui aveva letto un romanzo, \"Sanshouo\", per la prima volta all'et\u00e0 di quattordici anni, rimanendone folgorato.\nUna vita dissoluta.\nNel 1935 abbandon\u00f2 gli studi dedicandosi completamente alla vita letteraria, per la quale cominci\u00f2 a farsi notare quando i suoi racconti vennero finalmente pubblicati sulle riviste. Sempre in quell'anno tent\u00f2 nuovamente di togliersi la vita, lasciando in una busta una serie di 12 poesie che sarebbero dovute essere pubblicate postume, con il titolo \"Gli anni del declino\".\nA questo quinto tentativo di suicidio seguirono altre difficolt\u00e0 nella vita del giovane scrittore. In seguito ad un ricovero per appendicite, era diventato morfinomane e fu costretto a passare quasi due anni dentro e fuori dagli ospedali prima di disintossicarsi. Durante questo periodo Hatsuyo lo trad\u00ec con il suo migliore amico. Quando Dazai lo venne a sapere tent\u00f2 di commettere un doppio suicidio con la moglie, mediante overdose di sonniferi, ma il tentativo fall\u00ec anche questa volta e i due divorziarono.\nL'anno dopo, il 1937, Dazai si spos\u00f2 con Ishihara Michiko.\nGli anni della Guerra.\nLa selvaggia dissolutezza della sua vita gli diede molta notoriet\u00e0, ma gli attir\u00f2 contro anche non poche antipatie, specialmente nel clima austero che precedette la guerra contro gli Stati Uniti. Nel 1941 divenne padre per la prima volta quando nacque sua figlia, Sonoko.\nDurante la seconda guerra mondiale, dalla quale fu esentato a causa di una malattia polmonare cronica, Dazai continu\u00f2 a pubblicare, anche se fu costretto dai bombardamenti a spostarsi da una zona all'altra del paese. Divenne padre per la seconda volta, con il suo primo figlio maschio Masaki, nato nel 1944.\nIl dopoguerra.\nIl periodo di pi\u00f9 intensa attivit\u00e0 letteraria tuttavia fu il dopoguerra. Nel 1947, oltre al racconto \"La moglie di Villon\", scrisse il celebre romanzo \"Il sole si spegne\". In quell'anno nacque anche la sua terza figlia, Satoko, che sarebbe poi diventata scrittrice con lo pseudonimo di Y\u016bko Tsushima.\nIl secondo romanzo, \"Lo squalificato\", usc\u00ec l'anno seguente e secondo alcuni critici supera addirittura il precedente. Sempre nel 1948 cominci\u00f2 anche a pubblicare un terzo romanzo a puntate dal titolo inglese \"Good Bye\", che rimarr\u00e0 incompiuto.\nIn seguito la vita sregolata, il gran lavoro e l'insonnia gli provocarono un grave esaurimento e la sua salute peggior\u00f2. Da sempre gran bevitore, Dazai divenne alcolista ed ebbe un figlio illegittimo con un'ammiratrice. Si ripresent\u00f2 inoltre la tubercolosi, di cui aveva sofferto prima della guerra e che Dazai sosteneva di aver debellato bevendo.\nLa fine.\nIn questo periodo Dazai conobbe Tomie Yamazaki, estetista e vedova di guerra, con la quale and\u00f2 a vivere abbandonando moglie e figli. Fu proprio con Tomie che il 13 giugno 1948 riusc\u00ec infine a suicidarsi gettandosi nel bacino di Tamagawa, a Tokyo. I corpi dei due amanti furono ritrovati sei giorni dopo, il 19 giugno 1948, proprio nel giorno del suo trentanovesimo compleanno.\nLo stile.\nDazai appartiene alla corrente della Burai-ha o \"scuola decadente\", un gruppo di scrittori dissoluti che esprimevano la mancanza di scopi e la crisi di identit\u00e0 nel Giappone post-seconda guerra mondiale. La tecnica narrativa pi\u00f9 usata \u00e8 quella dello shish\u014dsetsu, vale a dire il Romanzo dell'Io: un tipo di \"romanzo confessionale\" dove gli eventi nella storia raccontata corrispondono agli eventi della vita dell'autore.\nLo stile letterario di Dazai \u00e8 sicuramente influenzato dalla letteratura europea, pur rimanendo molto legato alla letteratura giapponese classica. Questa convivenza di influenze fa s\u00ec che egli sia uno scrittore accessibile anche al lettore occidentale, anche se adopera alcuni insoliti mezzi letterari, pi\u00f9 strettamente legati alla letteratura orientale. Talvolta infatti Dazai fornisce la battuta finale di un dialogo, che spesso si rivela essere quella cruciale, e poi torna indietro per raccontare la vicenda che conduce a quella battuta, in un efficacissimo uso della prolessi.\nUn altro peculiare aspetto della prosa di Dazai \u00e8 la maniera di descrivere fatti secondari per suggerire situazioni pi\u00f9 vaste. In questo egli si rif\u00e0 alla tecnica della poesia giapponese, in particolare alla miniatura del haiku, una composizione di diciassette sillabe dove ogni parola \u00e8 una parte vitale del tutto, e dove si tenta di offrire al lettore la vastit\u00e0 della natura \"distillata\" in poche gocce di poesia.\nInfluenza culturale.\nIspirate alle opere di Dazai sono stati prodotti diversi adattamenti anime; tra questi il ciclo di 4 episodi della serie \"Aoi Bungaku\", \"Bungou Stray Dogs,\" l'OAV \"Joseito\" e inoltre vi sono numerose citazioni provenienti dalle sue opere in \"Tsuki ga kirei.\" Nel 2017 esce un adattamento manga di \"Lo Squalificato\", in 3 tank\u014dbon, ideato e realizzato da Junji It\u014d per l'editore Shogakukan. In Italia \u00e8 edito dalla Star Comics. Un\u2019altra versione \u00e8 stata realizzata nel 2009 da Usamaru Furuya in un volume unico edita da Panini Comics."}
{"id": "15966", "revid": "124236487", "url": "https://it.wikipedia.org/wiki?curid=15966", "title": "Taisen Deshimaru", "text": "Biografia.\nDivent\u00f2, negli anni trenta, discepolo laico di K\u014dd\u014d Sawaki, abate di Antaiji e uno dei monaci zen pi\u00f9 significativi del Giappone del XX secolo. Sawaki nel suo insegnamento insistette particolarmente sull'importanza della pratica di zazen e fu tra coloro che favorirono l'accesso alla pratica da parte dei laici, organizzando, quasi ogni mese e per alcuni decenni, \"sesshin\" (periodi di solo zazen) in numerosi monasteri e templi. Partecip\u00f2 alla seconda guerra mondiale, richiamato alle armi nella marina imperiale giapponese nel 1941 dopo l'attacco di Pearl Harbor.\nIn seguito, Taisen Deshimaru continu\u00f2 a condurre una vita secolare pur seguendo l'insegnamento del suo maestro finch\u00e9, ricevuta nel 1965 l'ordinazione a monaco, due anni dopo la morte del suo maestro nel 1967 si rec\u00f2 in Europa a Parigi dove, con estrema povert\u00e0 di mezzi, per guadagnarsi l'indispensabile occorrente per vivere, inizi\u00f2 nel retrobottega di un negozietto di macrobiotica a praticare dapprima il massaggio \"shiatsu\", di cui era ottimo conoscitore, a coloro che si rivolgevano a lui per questa pratica e successivamente inizi\u00f2 ad insegnare lo Zazen ed a divulgarlo fra gli occidentali, che non conoscevano ancora questa \"Via spirituale\" di meditazione se non attraverso i pochi libri esistenti sull'argomento.\nPoco tempo dopo, negli anni settanta, la sua \"missione\" inizi\u00f2 a prendere respiro: nel 1974 ricevette la trasmissione del Dharma dal maestro Yamada Reirin, superiore del monastero Eihei-ji. Nel 1980 divent\u00f2 \"kaiky\u014dsokan\" (Direttore dell'Ufficio \"Zen S\u014dt\u014d giapponese\") in Europa. Cre\u00f2 un centinaio di \"d\u014dj\u014d\" e gruppi di \"zazen\" ripartiti sui quattro continenti e fond\u00f2, nel 1979, il primo grande \"Tempio d'Occidente\" alla \"Gendronni\u00e8re\" (vicino a Blois). Alcuni anni prima (1970) aveva fondato l'Association Zen Internationale (AZI). La sua opera, aiutato dai suoi discepoli, venne divulgata anche attraverso numerosi libri e diverse pubblicazioni periodiche. Stabil\u00ec anche eccellenti rapporti con scienziati, artisti, terapeuti di ogni paese e contribu\u00ec molto all'avvicinamento Oriente-Occidente, che considerava una delle grandi speranze della nostra epoca; con l'introduzione dello zen nella nostra cultura, sperava di aiutare l'umanit\u00e0 a superare la crisi che attraversa.\nTaisen Deshimaru \u00e8 deceduto il 30 aprile 1982, lasciando ai suoi discepoli l'essenza del suo insegnamento e la missione di trasmettere a loro volta la pratica dello zazen.Deshimaru, per\u00f2, mor\u00ec senza aver iniziato nessuno dei suoi discepoli europei alla trasmissione del Dharma (conferimento dello\" shih\u014d\"); ci\u00f2 avvenne successivamente alla sua morte per opera di alcuni esponenti del lignaggio \"Zen S\u014dt\u014d\" giapponese, che provvidero al conferimento dello \"shih\u014d\" ad alcuni suoi discepoli.\nFra questi il monaco italiano Fausto Taiten Guareschi nel 1983 ricevette lo \"shiho\" da Narita Shuyu, abate del \"Tempio Todenji\" in Giappone, e nel 1984 il francese Roland Yuno Rech ricevette lo \"shiho\" da Niwa Renpo Zenji, superiore del \"Tempio di Eihei-ji\" (tempio fondato nel XIII secolo da Eihei D\u014dgen).\nUno dei primi e certamente tra i pi\u00f9 importanti seguaci di Deshimaru, fu il filosofo e scrittore francese Fran\u00e7ois-Albert Viallet. I due si incontrarono a Parigi poco tempo dopo l'arrivo di Deshimaru in Europa. Il loro rapporto, per\u00f2, si interruppe bruscamente nel 1972 quando Fran\u00e7ois-Albert Viallet, nonostante la netta opposizione di Deshimaru, si rec\u00f2 ad Antaiji, in Giappone. Il motivo della rottura risiede nel fatto che, in quell'occasione, Viallet apprese che Deshimaru non era stato \"inviato\" in Europa da Sawaki K\u014dd\u014d ed era privo di autorizzazione ad ordinare monaci (nonostante le numerose ordinazioni da lui gi\u00e0 effettuate). Questa autorizzazione la ottenne infatti solo 7 anni dopo il suo arrivo in Europa, nel 1974, quando dal rev. Yamada Reirin, abate del monastero Eihei-ji, ricevette la trasmissione del Dharma, o \"shih\u014d\", cerimonia in base alla quale Deshimaru pot\u00e9 conferire ordinazioni. Fu lo stesso Yamada Reirin a proporlo alla carica di \"kaiky\u014dsokan\". Viallet, deluso dalle notizie apprese, lasci\u00f2 Deshimaru e divenne discepolo di K\u014dsh\u014d Uchiyama, successore di Sawaki quale abate di Antaiji, entrando a far parte di quella comunit\u00e0 monastica..\nUn'altra relazione che ebbe importanti ripercussioni sull'attivit\u00e0 di Deshimaru in Europa fu quella con G\u00e9rard Blitz, fondatore del Club M\u00e9diterran\u00e9e, il quale per un periodo fu discepolo di Deshimaru contribuendo finanziariamente ai suoi progetti, per tornare poi al suo interesse principale: la pratica e l'insegnamento dello yoga.\nIl Maestro Ryusui Zensen ha studiato la Via sotto il Venerabile Taigen Praj\u00f1\u00e2nanda (1910 - 1993) e sotto il Patriarca Taisen Deshimaru (1914 - 1982), dal quale ha ricevuto il Sigillo della Trasmissione ( \"inka\" sh\u014dmei), ovvero l\u2019attestazione della capacit\u00e0 di trasmettere l\u2019insegnamento \u201cda cuore a cuore\u201d, secondo lo spirito tradizionale."}
{"id": "15967", "revid": "123721175", "url": "https://it.wikipedia.org/wiki?curid=15967", "title": "Fumiko Enchi", "text": "Attraverso la sua scrittura ha descritto quella che per secoli \u00e8 stata la condizione della donna nella societ\u00e0 giapponese, costretta da una morale rigida e ottusa a reprimere le proprie aspirazioni e i propri desideri. I suoi romanzi invitano le donne a prendere coscienza di se stesse e a lottare per conquistare dignit\u00e0 e indipendenza.\nBiografia.\nEnchi nasce ad Asakusa, un quartiere del centro di Tokyo, da una famiglia d'intellettuali: il padre, Ueda Kazutoshi (1867-1937), era un noto studioso di letteratura e filologia, nonch\u00e9 professore all'Universit\u00e0 Imperiale di Tokyo. Di condizioni cagionevoli fin da bambina, Enchi non era in grado di frequentare le lezioni regolarmente, cos\u00ec il padre decise di affidarla ad insegnanti privati di letteratura inglese, francese e cinese. Venne fortemente influenzata dalla nonna paterna che le trasmise l'amore per il teatro e le fece conoscere i classici giapponesi come il \"Genji Monogatari\" e i romanzi popolari del periodo Edo. Gi\u00e0 all'et\u00e0 di tredici anni, la sua lista di letture includeva i lavori di Oscar Wilde, Edgar Allan Poe, Ky\u014dka Izumi, Nagai Kaf\u016b, E. T. A. Hofmann e Jun'ichir\u014d Tanizaki, ognuno dei quali ha influenzato in diversi modi lo stile delle sue opere.\nDal 1918 al 1922 frequent\u00f2 la scuola media dell'Universit\u00e0 femminile giapponese, ma fu costretta a lasciare gli studi a causa della sua salute. Nel frattempo il suo interesse per il teatro venne incoraggiato dal padre. Partecip\u00f2 ad una conferenza di Kaoru Osanai, il fondatore del teatro giapponese moderno, da cui prese ispirazione per i suoi lavori, incentrati sui movimenti rivoluzionari e sui conflitti intellettuali.\nLa sua carriera letteraria inizi\u00f2 nel 1926 con l'atto teatrale \"Patria\" (\u3075\u308b\u3055\u3068, Furusato), pubblicato nel giornale letterario \"Kabuki.\" L'opera venne ben vista dalla critica, che not\u00f2 le simpatie di Enchi per il movimento della letteratura proletaria. Scrisse poi un'opera intitolata \"Una irrequieta notte di tarda primavera\" ( \u6669\u6625\u9a12\u591c, Banshun s\u014dya), che venne pubblicata nella rivista \"Nyonin Geijutsu\" nel settembre 1928 e messa in scena al piccolo teatro Tsukiji a dicembre dello stesso anno. In quest\u2032opera, la prima ad essere portata in scena, due artiste si confrontano sulle loro differenti prospettive riguardo all\u2032arte e alla politica.\nNel 1930 spos\u00f2 Yoshimatsu Enchi, un giornalista del \"Tokyo Nichi Nichi Shimbun,\" con il quale avr\u00e0 poi una figlia. In questo periodo inizia a scrivere romanzi, allontanandosi dall'ambiente teatrale. A partire dal 1939 il \"Tokyo Nichi Nichi Shimbun\" inizia a pubblicare una serie di stralci della sua traduzione in giapponese moderno del \"Genji Monogatari\". Le sue prime opere \"Le parole come il vento\" (Kaze no gotoki kotoba, 1939), \"Il tesoro del cielo e del mare\" (Ten no sachi, umi no sachi, 1940), e \"Primavera e Autunno\" (Shunju\",\" 1943), non conobbero un successo a livello commerciale. In questo periodo le venne diagnosticato un cancro all\u2032utero e dovette sottoporsi a una mastectomia nel 1938.\nNel 1945, sul finire della Guerra del Pacifico, la sua casa e tutti i suoi beni bruciarono durante uno dei raid aerei su Tokyo, e un anno dopo venne sottoposta ad una isterectomia. Fino al 1951, a seguito dell'operazione, smise di scrivere.\nNel 1953 il suo romanzo \"Giorni della fame\" (\u3072\u3082\u3058\u3044\u6708\u65e5 Himojii Tsukihi) ricevette giudizi positivi da parte della critica. L'opera \u00e8 un violento e straziante racconto di disgrazie familiari e privazione fisica ed emotiva, basato in parte sulle esperienze di guerra da lei personalmente vissute. Nel 1954 raggiunge il successo vincendo il Jory\u016bbungakush\u014d (Premio per la letteratura femminile).\nNel 1969, tre dei suoi lavori, \"Shu wo ubau mono (\"\u6731\u3092\u596a\u3046\u3082\u306e), \"Kizu aru tsubasa\" (\u50b7\u3042\u308b\u7ffc) e \"Niji to shura\" (\u8679\u3068\u4fee\u7f85) furono selezionati per il Premio Tanizaki.\nNel 1979, Enchi viene eletta Persona di merito culturale (\u6587\u5316\u529f\u52b4\u8005 \"bunka k\u014dr\u014dsha\") e nel 1985 le viene conferito l\u2032Ordine al merito della cultura (\u6587\u5316\u52f2\u7ae0 \"Bunka kunsh\u014d\") dal governo giapponese. Poco prima della sua morte viene scelta a far parte dell\u2032Accademia delle arti giapponesi (\u65e5\u672c\u82b8\u8853\u9662 \"Nihon Geijutsu-in\").\nMuore il 12 novembre del 1986 per un attacco di cuore, mentre si trovava ad un evento di famiglia nella sua casa a Yanaka, un quartiere di Tokyo.\nOpere e temi.\nOnnazaka.\nUn romanzo che viene molto apprezzato dalla critica \u00e8 \"Onnazaka-Il sentiero nell\u2032ombra\" (\u5973\u5742 \"Onnazaka\", 1949-1957), che vince il Premio letterario Noma.\n\"Onnazaka\" \u00e8 la strada di accesso secondaria al santuario shint\u014d, tradizionalmente riservata alle donne. \u00c8 un percorso un po' nascosto, un sentiero, appunto, \"nell\u2032ombra\". In Enchi questa immagine diventa metafora della condizione della donna nella famiglia tradizionale: la storia \u00e8 incentrata su Tomo, una donna nata sul finire del periodo Edo, costretta ad accettare il ruolo di sottomissione assegnatogli dalla societ\u00e0 patriarcale. Moglie di un funzionario del governo, \u00e8 obbligata non solo a subire i tradimenti del marito, ma anche ad accogliere nella propria casa le sue concubine. Tomo cova nel profondo del cuore un rancore che all\u2032avvicinarsi della morte sfoga in un grido di rabbia. \"Onnazaka\" nasce dall\u2032amore dell\u2032autrice per la nonna e intende dare voce al dolore di tutte le donne Meiji. In quest'opera viene introdotto il tema del sacrificio di una donna intrappolata in un matrimonio infelice che diventer\u00e0 un \"leit-motiv\" nella sua produzione.\nMaschere di donna.\nIn \"Maschere di donna\" (\u5973\u9762 \"Onna men,\" 1958) la protagonista Togan\u014d Mieko, una donna dalla forte personalit\u00e0 che esercita un potere misterioso su quanti le vivono accanto, rimanda alla figura di \"Rokujo\" del \"Genji Monogatari\". Dopo la morte del figlio in un incidente sul monte Fuji, Mieko cerca di manipolare la nuora, Yasuko, e instaura con lei un rapporto ambiguo, a tratti anche morboso. L\u2032opera si focalizza sui temi, fra loro connessi, dell\u2032amore, dell\u2032odio, del tradimento, della vendetta, del sacrificio. Una citazione del libro recita: \"L'amore di una donna \u00e8 pronto a trasformarsi in passione per vendetta - un'ossessione che diventa un fiume infinito di sangue, che scorre di generazione in generazione\"\nLe false sciamane.\nIl tema sciamanico appare pi\u00f9 volte all\u2032interno dei suoi lavori degli anni '60. Enchi contrasta il concetto tradizionale di sottomissione femminile nel buddhismo utilizzando il ruolo della sciamana dello Scintoismo, la religione giapponese indigena. Usa la figura della sciamana sia come strumento di vendetta contro l'universo maschile, sia come simbolo di emancipazione femminile. In questi anni compone la terza opera influenzata dal \"Genji Monogatari\", \"Le false sciamane\" (\"Nama miko monogatari,\" 1965), ambientata nel periodo Heian. Uno dei punti di maggiore interesse dell\u2032opera \u00e8 il modo in cui viene presentata la figura di Michinaga, ritratto come uomo cinico e senza scrupoli, in contrasto con l'immagine di raffinato ed elegante gentiluomo tramandataci dalla letteratura classica. Grazie a questo romanzo, Enchi vince nuovamente nel 1966 il Jory\u016bbungakush\u014d (Premio per la letteratura femminile).\nI colori della nebbia.\nUn altro tema dei lavori di Enchi \u00e8 l\u2032erotismo nelle donne di et\u00e0 pi\u00f9 avanzata, che viene visto dalla scrittrice come simbolo di disuguaglianza biologica tra donne e uomini. In \"I colori della nebbia\" (\"Saimu,\" 1976), una donna che sta invecchiando \u00e8 ossessionata dalla fantasia in cui lei pu\u00f2 ringiovanire attraverso rapporti sessuali con giovani uomini.\nLe opere di Enchi combinano elementi di realismo con fantasie erotiche creando uno stile nuovo."}
{"id": "15970", "revid": "287204", "url": "https://it.wikipedia.org/wiki?curid=15970", "title": "Takehiko Fukunaga", "text": "Figura assai eclettica, si ciment\u00f2 nella pittura, nella saggistica e nella poesia, scrivendo numerosi racconti e romanzi. \nBiografia.\nNacque nella prefettura di Fukuoka (nel Ky\u0169sh\u0169) da genitori cristiani. Morta la madre nel 1926 si trasfer\u00ec a Tokyo con il padre. Terminato il liceo si iscrisse alla facolt\u00e0 di letteratura francese dell'Universit\u00e0 Imperiale di Tokyo. Alla passione per la letteratura francese che molta influenza esercit\u00f2 su di lui un\u00ec lo studio accanito delle lingue, dal russo al greco, al latino, al tedesco.\nNel 1942 inizi\u00f2 a scrivere il suo primo romanzo \"Fud\u00f5\" (\"Atmosfera\"), la cui elaborazione dur\u00f2 tuttavia dieci anni. Durante la guerra, insieme ad alcuni intellettuali di sinistra tra i quali Kat\u00f5 Sh\u0169ichi e Makamura Shin'ichir\u00f5, fece parte di \"Matin\u00e8e poetique\", un gruppo che si dedicava allo studio e alla composizione della poesia in rima. Dal 1945 si ammal\u00f2 di tubercolosi, malattia che lo accompagn\u00f2 fino alla morte nel 1979.\nLa sua opera pi\u00f9 importante \u00e8 \"Shi no shima\" (\"L'isola della morte\"), concepita gi\u00e0 nel 1953 ma portata a termine nel 1971. Questo romanzo che ha come tema l'olocausto atomico vinse il prestigioso premio per la letteratura giapponese della casa editrice Shinch\u00f5sha."}
{"id": "15974", "revid": "2006282", "url": "https://it.wikipedia.org/wiki?curid=15974", "title": "Yasunari Kawabata", "text": "Nato a Osaka nel 1899 e morto probabilmente suicida a Tokyo nel 1972, \u00e8 stato uno dei maggiori scrittori di letteratura giapponese moderna.\nHa pubblicato il suo capolavoro, \"Il paese delle nevi\", nel 1937 ed \u00e8 stato insignito del Premio Nobel per la letteratura nel 1968.\nBiografia e poetica.\nL'infanzia di Kawabata fu condizionata dalla perdita prematura dei genitori. Nel 1920 si laure\u00f2 in letteratura giapponese all'Universit\u00e0 Imperiale di T\u014dky\u014d con una tesi sulla letteratura del periodo Heian (794-1186). Tra i suoi primi interessi letterari si annovera infatti lo studio dell'opera classica \"Genji monogatari\" di Murasaki Shikibu. Gi\u00e0 in quegli anni Kawabata si dedicava alla stesura di racconti.\nNegli anni in cui Kawabata inizi\u00f2 la sua attivit\u00e0 di scrittore, il mondo letterario giapponese andava sempre pi\u00f9 approfondendo la conoscenza della letteratura occidentale. Ci\u00f2 port\u00f2, all'interno delle opere di Kawabata e di altri autori suoi contemporanei, alla commistione di spunti presi dalle avanguardie letterarie europee e di elementi della tradizione giapponese. La fascinazione di Kawabata per l'occidente \u00e8 particolarmente visibile nella sua attivit\u00e0 letteraria degli anni venti, iniziata sotto la protezione del pi\u00f9 maturo scrittore ed editore Kikuchi Kan (\u83ca\u6c60\u5bdb). In quel periodo fond\u00f2, insieme a un nutrito gruppo di giovani autori (tra cui Kataoka Teppei, Inagaki Taruho, Nakagawa Yoichi e soprattutto, figura fondamentale nella letteratura di quegli anni, Yokomitsu Riichi, (\u6a2a\u5149\u5229\u4e00), un movimento d'avanguardia noto come \"Shinkankakuha\" (\uff08\u65b0\u611f\u899a\u6d3e), \"Movimento neopercezionista\", che si proponeva di cogliere la realt\u00e0 attraverso l'immediatezza delle sensazioni. Le attivit\u00e0 del gruppo gravitavano attorno alla rivista \"Bungei Jidai\" (\u6587\u82b8\u6642\u4ee3, \"L'era della letteratura\", pubblicata tra il 1924 e il 1927). Le teorie esposte dai Neopercezionisti suscitarono accesi dibattiti nel mondo letterario giapponese dell'epoca.\nLa Shinkankakuha produsse in quegli anni anche un film d'avanguardia, la cui sceneggiatura fu scritta dallo stesso Kawabata: \"Una pagina folle\" (1926), diretto da Kinugasa Teinosuke (\u8863\u7b20\u8c9e\u4e4b\u52a9).\nTra le opere giovanili di Kawabata il racconto \"La danzatrice di Izu\" (1926) \u00e8 uno dei pi\u00f9 noti. In esso si narrano le peregrinazioni di uno studente delle superiori nella penisola di Izu, e dei suoi incontri con una compagnia di artisti girovaghi. Quest'opera rimane tuttora uno dei classici della produzione kawabatiana.\nAbbiamo, poi, le prime antologie di \"Racconti in un palmo di mano\". Si tratta di rapidi bozzetti, in genere della lunghezza di poche pagine, in cui l'autore riesce a esprimersi felicemente, con uno stile che rappresenta, si pu\u00f2 dire, il suo marchio di fabbrica: laconico, secco e cristallino. Kawabata scrisse nell'arco della sua vita pi\u00f9 di un centinaio di questi brevi racconti, forma letteraria cui rimase sempre particolarmente affezionato.\nLa sua prima opera di ampio respiro \u00e8 \"La banda scarlatta di Asakusa\" (pubblicato in Italia come \"La banda di Asakusa\"). All'epoca Kawabata abitava nella zona di Asakusa, a T\u014dky\u014d. Il quartiere, situato nella \"Shitamachi\", la zona popolare della citt\u00e0, ospitava un quartiere dei divertimenti molto popolare, in cui convivevano elementi della tradizione giapponese (il tempio del Sens\u014dji, le feste tradizionali annuali) e svaghi moderni in arrivo dall'occidente, come i primi cinema, i baracconi del tiro a segno, le sale da ballo di jazz e charleston. Kawabata cerc\u00f2 di rendere l'atmosfera unica del luogo attraverso quest'opera-collage, in cui vennero portate avanti le istanze avanguardistiche del Neopercezionismo. \"La banda di Asakusa\" \u00e8 caratterizzata da una narrazione frammentaria e volutamente destrutturata. Vi si fa uso divertito e audace di una grande variet\u00e0 di stili, dallo sketch alla cronaca giornalistica, dal racconto in prima persona al romanzo realista, dalla canzonetta popolare alla citazione colta.\nDi pochi anni dopo \u00e8 il racconto \"Immagini di cristallo\", in cui Kawabata, sempre interessato alle proposte delle avanguardie letterarie di quegli anni, sperimenta la tecnica narrativa del \"flusso di coscienza\".\nL'attivit\u00e0 letteraria di Kawabata fu molto intensa (le edizioni delle sue \"opere complete\" in Giappone ammontano a circa trentacinque volumi). Inoltre, fu molto attivo nell'ambito dell'associazionismo letterario giapponese. Da ricordare, per esempio, il suo ruolo di presidente del PEN Club giapponese per oltre un decennio a partire dagli anni del dopoguerra.\nLe sue opere furono spesso pubblicate a puntate su riviste, e vennero sottoposte dall'autore a continui rimaneggiamenti. Il suo romanzo forse pi\u00f9 importante, \"Il paese delle nevi\", sub\u00ec continui ritocchi fino all'edizione definitiva del 1948. Frequentemente il \"non finito\" \u00e8 in Kawabata un elemento strutturale. Quasi considerasse l'opera d'arte una realt\u00e0 plastica in movimento e non qualcosa di cristallizzato. Spesso si serviva di immagini dinamiche e frammentarie, atte ad evocare sensazioni inconsce pi\u00f9 che a descrivere la realt\u00e0. Centrale nella sua opera, in modo pi\u00f9 evidente in quella della maturit\u00e0, \u00e8 il rapporto con il concetto di bellezza. Il tema ritorna spesso nei suoi scritti, spesso in collegamento a personaggi femminili, ma anche a oggetti d'arte e artigianato giapponese, sia tradizionali che moderni.\nDa alcuni \u00e8 stato sostenuto che le donne dei suoi romanzi siano solo apparenza fisica, cio\u00e8 vengano trattate quasi come oggetti, al pari di preziose ceramiche d'autore. Questo probabilmente \u00e8 vero per vari dei suoi personaggi femminili, ma non mancano le eccezioni. Basti pensare a Yumiko e Haruko, le protagoniste de \"La banda di Asakusa\", o alla pi\u00f9 famosa Komako de \"Il paese delle nevi\". Nel caso di quest'ultima opera, l'autore stesso aveva spiegato che, contrariamente ad altri suoi romanzi, in cui si era in genere ispirato a personaggi di fantasia, qui si trattava della descrizione di una persona reale con cui aveva avuto una relazione sentimentale. \nNel 1968 ottenne, primo autore di nazionalit\u00e0 giapponese, il premio Nobel per la letteratura. Il suo discorso al ricevimento del premio, era intitolato \"Giappone, la Bellezza e me stesso\". Il punto centrale del discorso fu dedicato al Buddhismo Zen e alle sue differenze da altre forme di buddhismo. La sua era una visione molto rigorosa del Buddhismo Zen, per cui i discepoli potevano raggiungere la salvezza solo attraverso i propri sforzi, isolandosi dal mondo per molte ore al giorno, perch\u00e9 solo da questo isolamento poteva scaturire la bellezza. \"Il cuore della pittura a inchiostro \u00e8 nello spazio, cio\u00e8 a dire, ci\u00f2 che resta intatto dall'inchiostro\". Dalla pittura, poi, pass\u00f2 a parlare dell'Ikebana e del Bonsai, anch'esse forme artistiche che enfatizzano la semplicit\u00e0 e la bellezza che da essa sgorga; \"Naturalmente, anche il giardino giapponese \u00e8 un simbolo della vastit\u00e0 della natura\".\nFu uno dei primi a scoprire e apprezzare il genio letterario di Yukio Mishima. Pur avendo stigmatizzato pubblicamente il gesto con cui aveva posto termine alla sua vita, analogo del resto a quello di tanti scrittori giapponesi, mor\u00ec probabilmente lui stesso suicida nel 1972, asfissiato dal gas; parecchi suoi compagni e colleghi, compresa la vedova, hanno sostenuto che la sua morte fosse solo dovuta a un incidente. Donald Richie avanz\u00f2 l'ipotesi che avesse aperto il rubinetto del gas solo per prepararsi il bagno.\nSono state avanzate molte ipotesi sulle ragioni del suo probabile suicidio; fra le altre, la scoperta di aver sviluppato il Parkinson, un possibile rapporto sentimentale illecito, o lo shock sub\u00ecto per la morte del suo amico Yukio Mishima, suicidatosi nel 1970. Diversamente da Mishima, Kawabata non lasci\u00f2 alcuna nota, lettera o altro: resteranno quindi per sempre oscure le ragioni del suo possibile suicidio. Tuttavia, il suo biografo giapponese, Takeo Okuno, racconta come Kawabata soffrisse di incessanti incubi incentrati su Mishima, anche per due o trecento notti di fila, come fosse ossessionato e perseguitato dal suo spettro. Prostrato dal suo perenne stato di depressione, nell'ultimo anno della sua vita gli accadde pi\u00f9 di una volta, durante i suoi viaggi, di dire ai suoi amici di auspicare che l'aereo precipitasse.\nNel 2003 la Mondadori ha dedicato a Kawabata un volume de I Meridiani, curato da Giorgio Amitrano, che raccoglie una scelta delle sue opere pi\u00f9 importanti.\nOpere tradotte in italiano.\nL'opera omnia di Kawabata \u00e8, come gi\u00e0 accennato, molto estesa. Anche se l'autore risulta uno degli scrittori giapponesi pi\u00f9 tradotti in occidente e in Italia, molte delle sue opere risultano ancora sconosciute al pubblico italiano. Con alcune eccezioni, in genere le case editrici italiane hanno privilegiato i lavori della maturit\u00e0, in particolare quelli in cui viene dato rilievo alle arti e alla filosofia del Giappone tradizionale. L'autore \u00e8 stato presentato quindi al pubblico italiano come un'epitome della tradizione giapponese, laddove invece, se si considerasse l'opera nella sua totalit\u00e0, apparirebbe con maggiore evidenza l'elemento sperimentale e di modernit\u00e0 di Kawabata, ancora in gran parte da scoprire per i lettori italiani e occidentali in genere. Pressoch\u00e9 ignota, poi, ai lettori italiani, la sua produzione di carattere commerciale."}
{"id": "15975", "revid": "125425345", "url": "https://it.wikipedia.org/wiki?curid=15975", "title": "Yukio Mishima", "text": "Acceso nazionalista, ebbe notoriet\u00e0 anche come attore, regista cinematografico e artista marziale.\nMishima fu uno dei pochi autori giapponesi a riscuotere immediato successo anche all'estero. Le sue numerose opere spaziarono dal romanzo alle forme modernizzate e riadattate di teatro tradizionale giapponese Kabuki e N\u014d, quest'ultimo rivisitato in chiave moderna. Il suo suicidio rituale dopo l'occupazione del Ministero della Difesa, assieme a un gruppo di paramilitari da lui guidati, ha avuto ampia notoriet\u00e0 caratterizzando il personaggio di Mishima nell'immaginario della letteratura.\nBiografia.\nYukio Mishima, al secolo Kimitake Hiraoka, nasce a T\u014dky\u014d il 14 gennaio 1925 nella casa dei nonni paterni, Jotar\u014d Hiraoka e sua moglie Natsuko. Insieme ai nonni coabitavano i genitori di Kimitake, Azusa e Shizue. La nonna, reduce da un matrimonio infelice, decide di assumersi tutta la responsabilit\u00e0 della sua educazione, riversando un affetto ossessivo sul piccolo Kimitake: usurpando il ruolo della madre poco pi\u00f9 di un mese dopo la nascita, ella diventer\u00e0 una figura importantissima nello sviluppo del carattere del giovane Mishima, non soltanto per quanto riguarda gli aspetti psicologici ma anche perch\u00e9 lo avviciner\u00e0 alla letteratura classica e alle forme del teatro N\u014d e Kabuki.\nLa nonna teneva il bambino rinchiuso nella propria camera a fianco del futon e alla madre era permesso visitarlo solo ogni quattro ore e per un brevissimo tempo, necessario per l'allattamento. Non gli veniva mai permesso di uscire da casa. Il bambino sfuggir\u00e0 all'influenza della nonna, ormai sempre pi\u00f9 debole, nel 1934, quando la madre con un sotterfugio riusc\u00ec a sottrarglielo. Queste ed altre esperienze dell'infanzia e dell'adolescenza sono riportate nel romanzo \"Confessioni di una maschera\" del 1949, autoanalisi approfondita della sua vita fino a quel momento, in cui gi\u00e0 si trovano tematiche e argomenti che saranno presenti in tutta la produzione dell'autore.\nDal 1931 aveva intrapreso gli studi al Gakush\u016bin, la scuola dei Pari, sotto la spinta della nonna. Gli alunni di questa scuola non facevano necessariamente parte dell'aristocrazia, anche se chi non lo era veniva considerato un \"outsider\". Con un tipo di educazione spartana, gli studenti erano incoraggiati a diventare soldati pi\u00f9 che poeti, ma Mishima prende parte alle attivit\u00e0 del club letterario e alcune sue poesie vengono pubblicate sulla rivista della scuola.\nComincia a scrivere il suo primo lavoro in prosa di una certa importanza, \"Hanazakari no Mori\" (\"La foresta in fiore\"): completato nel 1941, \u00e8 fortemente influenzato dalla scuola romantica giapponese (\"Nihon romanha\"). Lo stile classicheggiante far\u00e0 s\u00ec che venga notato dal professore di lettere del Gakush\u016bin, Shimizu Fumio, membro della scuola romantica. Sar\u00e0 lui a far pubblicare il racconto sulla rivista \"Bungei Bunka\", e proprio in quest'occasione viene scelto lo pseudonimo \"Mishima Yukio\". Nel 1944, \"Hanazakari no Mori\" verr\u00e0 pubblicato in forma di libro insieme ad altri racconti: il suo successo far\u00e0 conoscere per la prima volta il nome dello scrittore al pubblico.\nFinita la scuola, sotto pressione del padre si iscrive all'universit\u00e0 per studiare giurisprudenza. Non solo conseguir\u00e0 la laurea, ma vincer\u00e0 un concorso per un ambitissimo posto di funzionario statale al Ministero delle Finanze. Nel periodo del lavoro al Ministero, vive una sorta di \"doppia vita\": funzionario statale fino alla sera e scrittore di notte, dormendo non pi\u00f9 di tre o quattro ore. La situazione diventa presto insostenibile: scivola per la stanchezza sui binari della stazione di Shibuya e, d'accordo con il padre, presenta le dimissioni dal Ministero per dedicarsi esclusivamente alla scrittura.\nNel 1946 fa visita con due suoi racconti allo scrittore futuro premio Nobel Yasunari Kawabata. Fra i due nascer\u00e0 un rapporto soprattutto di grande stima e rispetto reciproco prima che di maestro-discepolo.\nNel 1948 si unisce alla rivista letteraria \"Kindai Bungaku\", legata ad ambienti di sinistra. Mishima nei suoi romanzi cerc\u00f2 generalmente di evitare qualsiasi riferimento alla politica che non fosse strettamente descrittivo (si vedano ad esempio \"Dopo il banchetto\" e \"Cavalli in fuga\"), ma \u00e8 comunque difficile immaginarlo integrato nell'ambiente intellettuale di sinistra, visto il suo ideale di patriottismo indiscriminato e trascendente l'ambizione personale; Mishima probabilmente entr\u00f2 a far parte del gruppo per ottenere pi\u00f9 contatti col mondo intellettuale dell'epoca.\n\u00c8 per\u00f2 nel giugno del 1949, con la pubblicazione di \"Kamen no Kokuhaku\" (\"Confessioni di una maschera\"), un romanzo semi-autobiografico in cui l'autore racconta l'evoluzione della propria omosessualit\u00e0, che ottiene il riconoscimento della critica e un buon successo di vendite. Tra il 1950 e il 1951 pubblica tre importanti romanzi: \"Sete d'amore\", \"L'et\u00e0 verde\" (entrambi del 1950) e \"Colori proibiti\" (1951). Invece di continuare con la forma-confessione che lo aveva portato al successo, in \"Sete d'amore\" torna alla narrazione in terza persona.\nNel 1951 visita gli Stati Uniti, il Brasile e l'Europa come corrispondente dell'Asahi Shinbun. Saranno soprattutto la Grecia e l'estetica classica a impressionarlo: l'ispirazione trover\u00e0 forma in \"Shiosai\" (\"La voce delle onde\"; 1954). Il viaggio in Grecia e un nuovo culto del corpo segnano l'inizio di una nuova vita per Mishima: dal 1955 inizia a dedicarsi al culturismo, seguito dalla pratica delle arti marziali, precisamente del kend\u014d.\nMishima si sposa l'11 giugno 1958 con Yoko Sugiyama, pi\u00f9 che altro per compiacere la famiglia; la coppia avr\u00e0 due figli, Noriko (nata il 2 giugno 1959) e Ichiro (nato il 2 maggio 1962).\nNonostante sia nota la sua frequentazione dei gay bar giapponesi, e nonostante gli elementi autobiografici contenuti in \"Confessioni di una maschera\", il suo orientamento sessuale per alcuni studiosi resta controverso. Dopo la morte la vedova ha tentato di smorzare il dibattito su questo aspetto della vita del marito.\nVarie persone sostennero di avere avuto relazioni di tipo omosessuale con Mishima; tra queste lo scrittore Jiro Fukushima il quale, in un suo libro, riport\u00f2 stralci abbastanza espliciti della corrispondenza che tenne con il famoso romanziere. Dopo tale pubblicazione i figli di Mishima perseguirono con successo Fukushima per violazione della privacy.\nIn questo periodo conosce e diventa amico del fotografo Eikoh Hosoe, di cui sar\u00e0 il modello delle sue foto per il volume \"Bara-kei\", 1961\u20131962. All'estero il titolo sar\u00e0 \"Killed by Roses\" o \"Ordeal by Roses\".\nOrmai diventato personaggio pubblico, appare come protagonista nella pellicola tratta da \"Y\u016bkoku\" (\"Patriottismo\", 1966), racconto di un giovane ufficiale che decide di morire tramite seppuku insieme alla moglie, film da lui scritto, diretto e interpretato; le sue foto come culturista e kend\u014dka vengono pubblicate sui giornali popolari, cos\u00ec come le notizie dei periodi di addestramento insieme al \"Jieitai\" (\"Forza di Autodifesa Giapponese\") e alla fondazione della \"Tate no Kai\" (\"Societ\u00e0 degli scudi\"), il suo \"esercito privato\".\nLa tetralogia \"H\u014dj\u014d no Umi\" (\"Il mare della fertilit\u00e0\") comincia ad apparire dal 1965. L'ultimo volume viene pubblicato nel 1970.\nIl suicidio rituale.\nDa sempre ossessionato dall'idea della morte, sia a livello personale sia artistico, decide di unire questo disagio esistenziale al suo ideale politico di patriottismo tradizionalista.\nIl 25 novembre del 1970, a 45 anni, insieme ai quattro pi\u00f9 fidati membri del Tate no Kai, occupa l'ufficio del generale Mashita dell'esercito di autodifesa. Dal balcone dell'ufficio, di fronte a un migliaio di uomini del reggimento di fanteria, oltre che a giornali e televisioni, tenne il suo ultimo discorso: l'esaltazione dello spirito del Giappone, identificato con l'Imperatore, e la condanna della costituzione del 1947 e del trattato di San Francisco, che hanno subordinato, secondo Mishima, alla democrazia e all'occidentalizzazione il sentimento nazionale giapponese:\nAl termine del discorso, entrato nell'ufficio, e dopo aver inneggiato all'Imperatore, si toglie la vita tramite seppuku, il suicidio rituale dei samurai, trafiggendosi il ventre e facendosi poi decapitare dal suo pi\u00f9 fidato amico e discepolo, Masakatsu Morita, che sbaglia per tre volte il colpo di grazia previsto dal rito tradizionale. Lo scrittore viene quindi finito da un altro compagno, Hiroyasu Koga, e Morita si toglie a sua volta la vita.\nI tre sopravvissuti si consegnarono alla giustizia e vennero condannati a quattro anni di prigione per l'occupazione del ministero, ma furono liberati per buona condotta dopo pochi mesi.\nGiudizio storico.\nPersonaggio difficile e complesso, spesso in Europa considerato vicino al Fascismo, secondo vari critici interpretava invece una personale visione del nazionalismo nipponico in chiave nostalgica, un \"conservatore decadente\" come lo defin\u00ec Alberto Moravia, che lo aveva incontrato nella sua casa in stile occidentale \"liberty\" in un sobborgo di Tokyo. Egli si autodefiniva apolitico e antipolitico. Tra i suoi ideali pi\u00f9 forti vanno annoverati il patriottismo, che ispir\u00f2 anche numerosi personaggi delle sue opere, e il culto per l'Imperatore, visto non come personaggio reale, storico o figura autoritaria ma come ideale astratto e/o semidivino, incarnazione dell'essenza del Giappone tradizionale. Mishima fu anche anticomunista e antiamericanista.\nCon la sua tragica morte avvenuta in diretta televisiva nel 1970 all'et\u00e0 di quarantacinque anni (data studiata e ponderata accuratamente), con il suicidio rituale (\"seppuku\") durante l'occupazione simbolica del ministero della difesa, suggell\u00f2 la conclusione insieme della sua vita e della sua vicenda letteraria: poco prima del suo suicidio aveva infatti consegnato all'editore l'ultima parte della tetralogia \"Il mare della fertilit\u00e0\" (completata comunque circa tre mesi prima della consegna, ma sulla quale appare, nell'ultima pagina, la data simbolica \"25/11/1970\", come a volere lasciare il suo ultimo testamento). La sua uscita di scena era stata organizzata con lucidit\u00e0 e freddezza: uscendo dal suo studio per andare incontro all'epilogo della propria vita lasci\u00f2 un biglietto in cui era scritto \u00abLa vita umana \u00e8 breve, ma io vorrei vivere per sempre\u00bb. Va ricordato che la morte ha sempre ossessionato Mishima durante tutta la sua vita, un'ossessione che si riflette chiaramente nelle sue opere.\nMishima fu anche fondatore di una organizzazione paramilitare, di cui lui era capo e finanziatore, chiamata \"Tate no kai\" (\"Associazione degli scudi\"), che rifiutava in maniera netta ci\u00f2 che lui definiva una sottomissione del Giappone, ossia il Trattato di San Francisco del 1951, col quale il suo paese aveva rinunciato per sempre a possedere un esercito, che non fosse di autodifesa e di misura ridotta, affidando la propria difesa agli Stati Uniti. Egli insistette spesso sulla funzione non reale ma simbolica del suo \"esercito\", composto solo da 100 giovani selezionati dallo scrittore stesso, inteso come esercito di salvaguardia dello spirito tradizionale giapponese e difensore dell'Imperatore.\nRicezione critica.\nMishima \u00e8 famoso in occidente sia per il suo \"seppuku\" sia per le sue opere, che fanno di lui, comunque, l'autore giapponese pi\u00f9 tradotto nel mondo.\nAltri hanno paragonato Mishima a Gabriele D'Annunzio, mentre rimane comunque una figura scomoda sia per il mondo intellettuale dei conservatori sia presso i progressisti: nel primo caso, a causa della sua bisessualit\u00e0 e della sua astratta apoliticit\u00e0; nel secondo caso, per il suo nazionalismo. Il critico letterario Fausto Gianfranceschi individu\u00f2 alcune corrispondenze tra il gesto estremo di Mishima e quello del monaco Mizoguchi, protagonista de \"Il Padiglione d'oro\". Per Gianfranceschi, il romanzo \u00e8 sinonimo dell'atto finale dello scrittore: \u00ab\u00e8 impossibile sopportare la realt\u00e0 quando un'idea violenta (di bellezza o di grandezza) invade l'uomo, provocando una lancinante lacerazione. Nel libro la soluzione \u00e8 letteraria, ma l'autore l'ha personalmente realizzata rovesciando le parti: ha distrutto se stesso per dare pi\u00f9 forza alla sua idea di grandezza\u00bb.\n\u00c8 stato avvicinato ad altri scrittori e artisti della \"mistica omosessuale\", personaggi fuori dagli schemi, spesso nostalgici di un passato idealizzato, come Federico Garc\u00eda Lorca, Jean Genet, Rainer Werner Fassbinder e Pier Paolo Pasolini.\nMishima nella sua vita fu un appassionato degli scritti di Thomas Mann, Yasunari Kawabata, F\u00ebdor Dostoevskij, Friedrich Nietzsche, Gabriele D'Annunzio, Marchese De Sade, Oscar Wilde, Sun Tzu, Yoshitoshi, Yamamoto Tsunetomo, Joris Karl Huysmans, Mori \u014cgai, Georges Bernanos e Miyamoto Musashi, da cui trasse lo stile e tematiche letterarie.\nOpere.\nEdite in Italia, in ordine cronologico di edizione giapponese, con il titolo dell'edizione italiana e tra parentesi il titolo originale giapponese traslitterato col sistema Hepburn."}
{"id": "15976", "revid": "22475", "url": "https://it.wikipedia.org/wiki?curid=15976", "title": "Miyamoto Musashi", "text": "Biografia.\nNato nel villaggio Miyamoto nella provincia di Harima, fu istruito all'uso delle armi dal padre Munisai, che era uno spadaccino riconosciuto dallo sh\u014dgun, mentre al suo sviluppo spirituale contribu\u00ec anche il monaco zen Takuan Soho amico di Yagyu Munemori, famoso maestro di spada. A 13 anni ebbe il suo primo duello mortale.\nA 16 anni partecip\u00f2 e si batt\u00e9 nell'epica battaglia di Sekigahara (1600) per la fazione sconfitta, quella dei daimy\u014d dell'ovest. Sopravvissuto al massacro di migliaia di guerrieri e all'inseguimento da parte dei nemici, Musashi cominci\u00f2 un vagabondaggio per il Giappone alla ricerca di avventure e di affermazione personale.\nDopo quell'esperienza che lo segn\u00f2 profondamente, visse diversi anni in totale eremitaggio nelle foreste pi\u00f9 impervie, dedicandosi esclusivamente all'affinamento delle tecniche marziali.\nVag\u00f2 fino ai 29 anni, battendosi per sessanta volte ottenendo sempre la vittoria, anche quando si trov\u00f2 a combattere contro pi\u00f9 avversari contemporaneamente o contro maestri di arti marziali, come i samurai della famiglia Yoshioka, famosi per la loro scuola di spada a Kyoto.\nIl suo duello pi\u00f9 celebre fu quello combattuto contro Kojir\u014d Sasaki, detto \"Ganryu\", nel 1612, sull'isola di Funa-jima. Il duello ebbe cos\u00ec tanta rinomanza che ora quest'isola porta il nome di Ganry\u016b-jima.\nMiyamoto vinse il duello con un singolo, ma formidabile colpo mortale, portato sulla testa dell'avversario con un bokken ricavato dal remo della barca che l'aveva portato a Funa-jima. Miyamoto si avvicin\u00f2 all'avversario, scendendo dalla barca, con l'acqua che gli arrivava poco al di sotto delle ginocchia. Il bokken ricavato dal remo era stato appositamente intagliato nel remo per renderlo pi\u00f9 lungo di uno normale e Musashi ne immerse la punta nell'acqua, per nasconderne la lunghezza agli occhi dell'avversario. In questo modo il samurai riusc\u00ec a sorprendere Kojiro e a sconfiggerlo. Come viene riportato su , Miyamoto con un solo unico micidiale colpo spacc\u00f2 la testa di Ganryu.\nI dati biografici sono incerti, ma tradizionalmente si ritiene vero che Musashi non abbia mai perso un incontro, nonostante contrapponesse spesso un bokken alla katana dell'avversario (si tenga sempre in mente che il bushido, il codice d'onore dei samurai, imponeva allo sconfitto in un duello di suicidarsi).\nLa sua mancanza di puntualit\u00e0 negli appuntamenti era leggendaria, ma va precisato che la mancanza di puntualit\u00e0 ai duelli faceva parte di una precisa strategia psicologica che Musashi adottava (mai ripetendola pi\u00f9 di una o due volte con avversari che ne erano a conoscenza), allo scopo di togliere fiducia all'avversario e di fargli perdere calma e concentrazione. Infatti nel suo pi\u00f9 famoso duello contro Kojiro tard\u00f2 al punto che fu mandato un emissario dello sfidato a prenderlo, il quale lo trov\u00f2 che ancora dormiva. Musashi si alz\u00f2 e fece colazione con tutta calma. Quando Kojiro lo scorse arrivare in barca, calmo e per di pi\u00f9 armato solo di un bokken, perse la calma al punto di corrergli incontro nell'acqua gettando via il fodero della sua katana. Musashi lo apostrof\u00f2 dicendogli che in quello stato aveva gi\u00e0 perso. Egli era un innovatore nella strategia di lotta psicologica, nello studio della personalit\u00e0 e delle debolezze dell'avversario e nelle tattiche comportamentali per sfruttarle. Strategia pressoch\u00e9 sconosciuta fino ad allora, tra i samurai.\nA 50 anni si ritir\u00f2 per dedicarsi allo studio, alla letteratura e ad altre discipline risultando un maestro in molte di esse come, ad esempio, nella pittura, nella calligrafia e nell'arte della forgiatura delle tsuba, le tipiche guardie delle spade che spesso risultavano vere e proprie opere d'arte, tanto che diede il proprio nome a un modello divenuto poi tradizionale.\nMor\u00ec in et\u00e0 avanzata, probabilmente per un tumore allo stomaco, in un periodo storico del Giappone in cui la vita media si attestava intorno ai 40 anni.\nLa leggenda vuole che al suo funerale un fortissimo tuono scosse tutti i presenti alla cerimonia e il commento dei pi\u00f9 fu \"\u00e8 lo spirito di Musashi che lascia il corpo\".\nPersonalit\u00e0 e leggenda.\nLa vita di Musashi viene spesso confusa con le leggende nate su di lui nei secoli dopo la sua morte. I documenti relativi la sua biografia sono frammentari e molti sono andati perduti.\nPer i suoi biografi \u00e8 \"relativamente\" semplice ripercorrere la sua vita fino al duello con Kojiro, mentre \u00e8 pi\u00f9 difficile trovare fonti certe su quel che fece dopo. Si trovano invece sufficienti notizie sulla sua vecchiaia. Di certo si sa che era un pittore, e qualche sua opera \u00e8 rimasta. Ha lasciato tre opere scritte, la pi\u00f9 famosa delle quali \u00e8 \"Il libro dei cinque anelli\", arrivato a noi grazie ai suoi allievi, e dedicato a uno di questi ultimi. Alla sua morte Musashi aveva almeno tremila studenti che studiavano sotto di lui, oppure sotto la guida di suoi allievi diretti; ancora oggi in Giappone ci sono molte scuole che derivano dalla sua. Altra leggenda afferma che sia stato educato dal monaco Takuan: tuttavia non \u00e8 stato cos\u00ec, dato che i due non sono mai entrati in contatto.\nSul duello pi\u00f9 famoso che vinse contro Kojiro esiste un forte dibattito tra gli storici. Qualcuno insinua che a vincere sia stato Kojiro, detto Ganryu: l'isola dove venne tenuto il duello oggi si chiama Ganryu-jima e in molti trovano strano che al luogo dell'incontro venga dato il nome del perdente. Ganryu-jima significa in giapponese \"l'isola di Ganryu\", nome che tuttavia pi\u00f9 probabilmente deriva dalla versione abbreviata del pi\u00f9 lungo toponimo \"l'isola dove \u00e8 morto Ganryu\" o \"l'isola della morte di Ganryu\". Sono comunque assolutamente preponderanti gli scritti che danno Musashi vincitore, cos\u00ec come tutta la tradizione e le leggende successive all'evento.\nQualcun altro invece afferma che la vittoria di Musashi \u00e8 certa, ma che forse Kojiro \"Ganryu\" non venne ucciso dal leggendario avversario. In un testo scritto da un testimone dell'incontro si racconta che Kojiro non mor\u00ec, ma rimase svenuto e quando si riprese venne ucciso da alcuni uomini appartenenti alla famiglia rivale di quella che \"sponsorizzava\" Kojiro. Infatti questo duello era stato organizzato da due famiglie che si contendevano il potere politico nella zona. Musashi era il campione di una e Kojiro dell'altra. Comunque Musashi dopo questo duello si ritirer\u00e0 dalla vita di r\u014dnin in cerca di sfide e non cercher\u00e0 pi\u00f9 scontri singoli. Se li far\u00e0 saranno altri a sfidarlo. Probabilmente il duello rappresent\u00f2 comunque una svolta nella vita di Musashi, volente o meno. Se, come sembra, ci furono fini politici dietro lo scontro, Musashi forse cap\u00ec che il singolo non pu\u00f2 nulla nelle trame ordite dai potenti nella societ\u00e0. Forse questo gli fece diminuire l'interesse per lo scontro singolo e aumentare quello per lo scontro di massa e lo studio della strategia applicata alle battaglie tra eserciti.\nLe pi\u00f9 forti critiche verso di lui nacquero perch\u00e9 uccise in un duello un esponente della scuola Yoshioka che era solo un adolescente di tredici anni. Va per\u00f2 detto che l'esponente della Yoshioka in quell'occasione non era solo, ma scortato da molte decine di samurai, e ricordato anche che Musashi stesso vinse un duello a 13 anni. Comunque Musashi aveva gi\u00e0 ucciso, in due precedenti duelli, i fratelli maggiori del piccolo Yoshioka. Il terzo scontro fu deciso dagli allievi della Yoshioka che cercavano per fini personali di salvare l'onore della scuola.\nCertamente a contribuire a notizie fuorvianti su Musashi \u00e8 stato il romanzo di Eiji Yoshikawa, ritratto di un'epoca e anche del personaggio di Musashi, anche se con chiare invenzioni biografiche, dettate probabilmente da esigenze narrative.\nSi sa che non si spos\u00f2, ma adott\u00f2 tre figli, l'ultimo dei quali in tarda et\u00e0. Uno si suicid\u00f2 alla morte del suo signore, secondo le regole del tempo. Musashi non riusc\u00ec a diventare maestro di spada per lo shogun, dato che un altro samurai venne scelto al suo posto, ma in compenso trov\u00f2 un signore a cui offrire i suoi servigi.\nIn vecchiaia, diede diverse dimostrazioni della sua abilit\u00e0. Non uccideva pi\u00f9 gli avversari, e li fronteggiava sempre con un bokken. Solo in un'occasione uccise un uomo, ma questi mor\u00ec sbattendo la testa dopo che Musashi lo ebbe spinto con il corpo contro un muro dopo aver evitato un fendente. Si dice fosse mancino, e abile nel lancio dei coltelli. In et\u00e0 matura partecip\u00f2 per il suo signore a delle battaglie, che lo videro vincitore. Per lui la strategia che si mette in pratica per un singolo individuo si pu\u00f2 utilizzare anche per molti. L'originale de \"Il libro dei cinque anelli\" \u00e8 andato perduto, in quanto Musashi stesso chiese a due allievi di bruciarlo. Uno lo trascrisse e l'altro lo impar\u00f2 a memoria, lasciandone pertanto traccia.\nI nomi.\nNell'introduzione del suo libro si presenta col nome di \"Shinmen Takezo Musashi no Kami Fujiwara no Genshin\" che ha la seguente origine: \"Takezo\" \u00e8 il nome proprio da adulto (al compimento dei 13 anni); \"Shinmen\" \u00e8 il nome del clan di cui il nonno di Takezo era vassallo; \"Musashi no kami\" \u00e8 un titolo onorifico che significa approssimativamente \"governatore della provincia Musashi\", anche se di fatto non corrisponde al vero; \"Fujiwara no Genshin\" significa \"saggio della famiglia Fujiwara\", altro titolo onorifico che aveva lo scopo di creare un legame (pretestuoso) col clan Fujiwara, secondo per importanza solo alla famiglia imperiale, acquisendone in prestigio. Titoli simili venivano assegnati ai non nobili.\nIl nome con cui \u00e8 noto oggi, \"Miyamoto Musashi\", gli \u00e8 stato probabilmente dato dal monaco Takuan Soho basandosi sul nome del villaggio di cui era originario (Miyamoto) e della lettura cinese (Musashi) dei caratteri di \"Takezo\", il suo nome.\nInfine, l'appellativo \"Kensei\", con cui spesso viene identificato, significa \"saggio o maestro della spada\", in riconoscimento della sua incredibile abilit\u00e0 guerriera.\nOpere.\nLa sua opera pi\u00f9 nota , conosciuto anche come \"Il libro degli elementi\" o \"Il libro dei cinque elementi\", \u00e8 la sintesi di tutta la sua esperienza. L'opera \u00e8 divisa in cinque parti, con riferimento agli elementi costitutivi dell'universo secondo la cultura Taoista: terra, acqua, fuoco, aria e vuoto.\nIl libro della \"Terra\" tratta in generale l'arte della spada; quello dell\"Acqua\" descrive specificamente le tecniche della scuola fondata dall'autore; quello del \"Fuoco\" le tecniche di combattimento; quello dell\"Aria\" le tecniche delle altre scuole; il libro del \"Vuoto\", l'ultimo, espone le conclusioni filosofiche dell'insegnamento: una volta raggiunto l'apice della tecnica si devono dimenticare le regole e agire con la pi\u00f9 grande e spontanea istintivit\u00e0. L'insegnamento \u00e8 in linea con le massime della filosofia zen. L'ultimo scritto di Musashi \u00e8 il , un breve elenco di precetti composto il 12 maggio 1645, una settimana prima della sua morte.\nScuola.\nHyoho Niten Ichi Ryu, scuola di spada fondata dallo stesso Musashi.\nDottrina strategica.\nNella sua componente pi\u00f9 esoterica, la dottrina strategica comprende una trattazione delle varie armi e del loro utilizzo e un'esposizione della varie posture del corpo e dei vari modi di colpire l'avversario. Musashi non espone mai la propria dottrina in maniera esplicita: pure nelle sezioni pi\u00f9 \"tecniche\" l'importanza del non-detto travalica quella dell'esposizione formale. D'altra parte lo stesso autore del Gorin no Sho afferma di non aver mai avuto un maestro: il vero stratega deve apprendere da solo i fondamenti della strategia, attraverso poche fondamentali linee guida.\nUno dei concetti fondamentali del Musashi \u00e8 l'uso delle due spade. All'epoca dei samurai, un guerriero (bushi) aveva due spade alla cintura: la katana (spada lunga) e la wakizashi (spada corta). Morire con una di queste armi ancora nel fodero significava non aver fatto tutto il possibile per vincere. Questo \u00e8 ovviamente contrario all'etica del samurai: nel Niten si raccomanda dunque di imparare ad utilizzare tutte e due le spade in combattimento.\nAltro importante concetto \u00e8 il non fare affidamento solo sull'equipaggiamento. Certe scuole di scherma dell'epoca insegnavano l'utilizzo di un particolare tipo di arma, magari una spada pi\u00f9 lunga del normale, e come trarre vantaggio da queste. Un vero stratega, ammonisce Musashi, conosce pregi e difetti di ogni singola arma, ma non si limita ad usarne solo una: una spada lunga ad esempio pu\u00f2 essere inutile negli spazi stretti. L'eccessiva specializzazione porta all'estinzione, e l'eccessiva fiducia nel mezzo porta alla sconfitta.\nPer quanto riguarda la parte \"tecnica\", il Niten considera le posizioni di guardia basilari, assumendo la guardia classica (chudan) come centro dell'azione. Raccomanda altres\u00ec di non affidarsi solo a questo: le varie posizioni del corpo devono rispondere alle necessit\u00e0 del momento, cos\u00ec come non esiste un solo modo di muovere i piedi o di portare un fendente.\nAnche per quanto riguarda i fendenti, Musashi resta sul vago: la spada si impugna (come nel kendo) con una presa forte delle ultime due dita di ogni mano. Nel portare un fendente l'unica preoccupazione deve essere tagliare il nemico. Il Niten tratta in maniera abbastanza \"fumosa\" vari tipi di colpi e fendenti, senza mai curarsi di spiegare la tecnica del colpo nel dettaglio, Musashi preferisce focalizzare l'attenzione sulla percezione mentale di ogni colpo. Quindi si avr\u00e0 il \"fendente che va proprio a segno\", il \"fendente fuoco e pietre\", il fendente \"foglie rosse\", ecc. Pi\u00f9 della tecnica in s\u00e9, traspare nel Niten una caratteristica fondamentale: il colpo, quale che esso sia, deve essere scagliato in una sola unit\u00e0 di tempo, e deve andare a segno nella propria mente, prima che nell'avversario. Il ritmo dei fendenti e delle parate \u00e8 importante: chi non conosce il ritmo di un duello, chi non sa colpire nell'unit\u00e0 di tempo giusta, anche se in possesso di grande forza e impareggiabile tecnica verr\u00e0 sconfitto.\nIn effetti, pi\u00f9 che una scuola di scherma, il Niten Ichiryu \u00e8 una dottrina filosofica: essere sempre pronti a cambiare e adattarsi, come l'acqua si adatta al contenitore. Lo stratega non \u00e8 solo colui che impone il proprio metodo e il proprio ritmo al duello, ma anche e soprattutto chi sa leggere la situazione, valutare velocemente i punti di forza e debolezza, cambiare la situazione in proprio favore e - fondamentale - vincere.\nAddentrandosi attraverso il Gorin no Sho nella dottrina del Niten si scopre il fondamento della scuola: il vuoto. Sia la postura, che la camminata, che il colpire con un fendente devono sottostare alla regola del vuoto. Colpire, s\u00ec, ma senza l'intenzione di colpire. Colpire con la mente vuota. Il concetto di vuoto nel Niten, ma anche nelle altre discipline orientali, \u00e8 molto diverso da quello occidentale. Il vuoto \u00e8 l'assenza di forma, di intenzione, di evidenza. Colpire senza l'intenzione, avere una posizione non evidente, una forma-senza forma, questo \u00e8 il fondamento del Niten Ichiryu. Solo attraverso la mente vuota, avverte Musashi, \u00e8 possibile trovare la Via."}
{"id": "15977", "revid": "125450406", "url": "https://it.wikipedia.org/wiki?curid=15977", "title": "Numero quantico", "text": "In meccanica quantistica un numero quantico esprime il valore di una quantit\u00e0 conservata nella dinamica di un sistema. I numeri quantici permettono di quantificare le propriet\u00e0 di una particella e di descrivere la struttura elettronica di un atomo.\nI principali numeri quantici.\nIl problema di stabilire quanti siano i numeri quantici che caratterizzano un qualsiasi sistema quantistico \u00e8 ancora aperto, tuttavia \u00e8 possibile sapere quanti sono i numeri quantici necessari per descrivere ogni singolo caso: essi sono l'autovalore dell'Hamiltoniana e i valori delle osservabili che commutano con essa, ovvero le grandezze fisiche che si conservano sotto traslazione temporale.\nConvenzionalmente si usa caratterizzare un sistema con quattro numeri quantici principali:\nEsistono, poi, altri numeri quantici, associati alle particelle elementari, molto importanti nelle \"reazioni fisiche\": ad ognuno di essi, infatti, \u00e8 associata una legge di conservazione specifica. Essi sono:\nAltro numero quantico \u00e8 formula_15, utilizzato per descrivere gli autovalori degli stati stazionari del Potenziale di Morse di una molecola biatomica."}
{"id": "15978", "revid": "22475", "url": "https://it.wikipedia.org/wiki?curid=15978", "title": "Mori \u014cgai", "text": "Biografia.\nMori \u014cgai nacque il 17 febbraio 1862 nel feudo di Tsuwano (attuale prefettura di Shimane) nella provincia di Iwami da una famiglia di samurai che serviva da generazioni come medici i Daimy\u014d del feudo. \nGrazie al prestigio di cui i medici godevano a quel tempo, Mori ricevette un'istruzione elitaria studiando il Confucianesimo, le letterature classiche giapponese e cinese, e l'olandese. Su esortazione del daimy\u014d del suo feudo, fu inviato a studiare medicina all'universit\u00e0 imperiale di T\u014dky\u014d. Dopo essersi laureato a soli 20 anni, venne convinto dai familiari ad arruolarsi nell'esercito come medico. Ci\u00f2 gli permise di recarsi in Germania (dal 1884 al 1888) per approfondire gli studi in medicina ai massimi livelli dell'epoca. Durante la sua permanenza in Germania frequent\u00f2 le universit\u00e0 di Lipsia, Monaco, Dresda e Berlino, e coltiv\u00f2 l'interesse per la letteratura occidentale, aiutato dalla conoscenza dell'olandese e del tedesco.\nRitornato a T\u014dky\u014d nel 1888, dovette riabituarsi a una societ\u00e0 che, molto pi\u00f9 di quella europea, era improntata sull'affermazione e il rispetto delle gerarchie. Nel 1889 fond\u00f2 la \"Societ\u00e0 delle Nuove Voci\" (S.S.S, acronimo di Shinseisha), il gruppo che rappresenter\u00e0 le proposte pi\u00f9 innovative del periodo e che dar\u00e0 vita nello stesso anno alla rivista di critica letteraria . \nNel 1889 si ciment\u00f2 in una delle prime traduzioni di opere occidentali destinate al pubblico giapponese redigendo l'antologia , una raccolta di 17 poemi di autori europei, fra cui Shakespeare, Goethe e Heine. Nello stesso anno \u014cgai spos\u00f2 la figlia di un generale della Marina, Akamatsu Toshiko, dalla quale ebbe il suo primogenito Oto. I due divorziarono subito dopo.\nNel 1890 uscirono e , il primo racconto della \"Trilogia Tedesca\", \"Doitsu no Sanbusaku.\" di cui faranno parte , uscito nel 1890, e .\nNel 1894 con lo scoppio della prima guerra sino-giapponese (1894-1895) fu costretto a partire per la Corea e decise di chiudere la rivista \"Shigaramis\u014dshi\". Nel 1897 ritorn\u00f2 in Giappone e fond\u00f2 un'altra rivista: . Due anni dopo, a causa di pareri contrastanti con i suoi superiori, fu costretto a recarsi nel Ky\u016bsh\u016b, in una sorta di esilio forzato fino al 1902.\nNel 1902 spos\u00f2 una nuova donna, Araki Shige dalla quale ebbe quattro figli. Nel 1904 \u014cgai partecip\u00f2 alla guerra russo-giapponese (1904-1905), durante la quale scrisse diverse poesie che pubblic\u00f2 nel volume . Un anno e mezzo dopo la fine del conflitto con la Russia, con la vittoria del Giappone, fece ritorno a Tokyo molto provato, ma con l'interesse di immergersi in nuovi progetti letterari. Dopo un anno particolarmente negativo caratterizzato dalla morte del figlio Furitsu e del fratello Tokujir\u014d, nel 1909 pubblic\u00f2 una serie di lavori originali, primo tra i quali , uno spaccato familiare piuttosto realistico dell'autore. Dello stesso anno sono i romanzi e .\nDal settembre 1911 al maggio 1913 pubblic\u00f2 a puntate nella rivista il racconto breve , opera importante per la sua modernit\u00e0. Sempre in questo periodo pubblic\u00f2 una serie di 24 e di . Nel 1916 consegn\u00f2 le dimissioni dagli incarichi istituzionali e l'anno successivo venne nominato Direttore del Museo e della Biblioteca Imperiale e due anni dopo direttore dell'Accademia delle Belle Arti.\nIl 9 luglio 1922 mor\u00ec a Tokyo di tubercolosi, contratta probabilmente dalla prima moglie e sempre tenuta nascosta ai familiari. Come richiesto dal suo testamento, sulla sua lapide non venne incisa alcuna scritta riguardo alle cariche ricoperte in vita, ma semplicemente: Mori Rintar\u014d.\nLa trilogia tedesca (1890-1891).\nLa trilogia tedesca \u00e8 il prodotto dell'ispirazione letteraria occidentale di cui Mori \u014cgai sub\u00ec il fascino durante il soggiorno in Germania. In essa l'autore ha raccolto in modo originale le esperienze vissute all'estero, la sua nuova e mutata visione dell'individuo, gli elementi del romanticismo, la conoscenza dei classici giapponesi e dei loro canoni estetici. Le tre opere che la compongono sono \"Maihime\", \"Utakata no ki\" e \"Fumizukai\". \nI tre racconti sono stati interpretati in chiave autobiografica per via delle numerose analogie con il vissuto dell'autore (il suo rapporto con la famiglia, i colleghi e la relazione con Elise). Le opere fanno riferimento a tre diversi episodi vissuti dall'autore in tre diverse citt\u00e0: Berlino, Monaco e Dresda. La trilogia sembra seguire in modo pedissequo la struttura dei I racconti di Hoffmann, opera teatrale in voga in Germania al tempo in cui \u014cgai vi soggiorn\u00f2.\n, ambientata a Berlino, dove l'autore aveva vissuto, racconta della vicenda di \u014cta Toyotar\u014d, un giovane intellettuale tormentato dal contrasto tra le aspirazioni personali e le costrizioni dell'ambiente sociale d'origine. Con la scoperta della cultura occidentale, \u014cta scopre anche un nuovo modo di pensare, lontano da quello di una societ\u00e0 chiusa come quella giapponese. Egli si innamora della ballerina Elise, ma la relazione fra i due deteriorer\u00e0 progressivamente fino ad avere fine, con il ritorno del protagonista in Giappone, dove vivr\u00e0 di rimorso per tutta la vita. Questo racconto ha diversi legami con la storia d'amore vissuta da \u014cgai in Germania con una giovane donna tedesca, di nome Elise. Anche nella realt\u00e0 la relazione amorosa dell'autore con la giovane, che lo aveva seguito al suo rientro in patria, dovette concludersi, in nome dei suoi doveri nei confronti della famiglia e del lavoro. \n ambienta la narrazione a Monaco di Baviera, ed il protagonista \u00e8 Kose, giovane artista con una forte sensibilit\u00e0 per l'arte, che vive una storia d'amore con una giovane, Marie, finita tragicamente. La morte prematura della ragazza lascia nel protagonista la sensazione dell'impermanenza e dell'effimero (\"utakata\"). \n racconta di Ida, una nobile tedesca che lotta per la libert\u00e0 dalle regole della classe sociale di appartenenza.\nCiascuno dei tre racconti sembra privilegiare uno degli aspetti fondamentali del romanticismo. Nel primo vi \u00e8 la ricerca della libert\u00e0 e dell'autonomia del singolo. Nel secondo la passionalit\u00e0 dell'arte e l'incontro con la storia, e nel terzo il rispetto dei sentimenti in relazione alla libert\u00e0 individuale. In \"Maihime\" oltre al tema della scoperta di un altro se stesso vi \u00e8 per\u00f2 anche quello della consapevolezza della propria infelicit\u00e0.\nOpere.\nPoesie.\nMori \u014cgai scrisse in totale 232 , raccolte nel 1907 in . Ci sono diversi modi con cui possiamo interpretare le sue poesie: da un punto di vista biografico, per conoscere in maniera pi\u00f9 dettagliata l'autore e la sua persona, da un punto di vista storico, analizzando i periodi precisi in cui egli scrisse e, infine, da un punto di vista letterario, per studiare il tipo di linguaggio adottato.\nTraduzioni.\nFu proprio \u014cgai che fece conoscere molti scrittori europei in Giappone: Goethe, Tolstoj, Ibsen, Shakespeare, Schnitzler, Hauptmann, Rilke, Poe, D\u2019Annunzio. Queste traduzioni furono la principale ispirazione del \"romanshugi, il\" \"romanticismo\" giapponese. Centrale in questo fu del 1889, un'importante antologia di traduzioni di versi romantici scritti da Byron, Heine, e altri. \nA partire dal 1909 \u014cgai tradusse anche opere teatrali che favorirono la nascita in Giappone di un teatro moderno di stampo occidentale. Queste traduzioni comprendono i quattro drammi di Ibsen: \"Brand\" (1866) nel 1903, \"John Gabriel Borkman\" (1896) nel 1909, \"Ghosts\" (1881) nel 1911 e \"A Doll\u2019s House\" (1879) nel 1913.\nRomanzi e biografie storiche.\nCon la scioccante notizia del suicidio (\"seppuku\") del generale Nogi Maresuke il 13 settembre 1912, giorno del funerale dell'imperatore Meiji, \u014cgai spost\u00f2 la sua produzione da una scenario contemporaneo ad uno pi\u00f9 storico. Tra il 1912 e il 1916 \u014cgai in tutto scrisse ventiquattro opere storiche, tra cui cinque novelle, undici racconti brevi e diverse biografie."}
{"id": "15979", "revid": "399", "url": "https://it.wikipedia.org/wiki?curid=15979", "title": "Murakami Haruki", "text": ""}
{"id": "15980", "revid": "123458694", "url": "https://it.wikipedia.org/wiki?curid=15980", "title": "Ry\u016b Murakami", "text": "Il suo nome reale \u00e8 e, nonostante l'omonimia, non \u00e8 imparentato n\u00e9 con Haruki Murakami n\u00e9 con Takashi Murakami.\nBiografia.\nLa sua prima opera, un romanzo breve intitolato , che tratta della promiscuit\u00e0 e dell'uso di droghe tra i giovani giapponesi, vinse il premio letterario Gunzo per esordienti nel 1976. Il romanzo suscit\u00f2 critiche entusiastiche, che ne esaltavano la novit\u00e0 nel panorama letterario, bench\u00e9 non mancassero voci che ne denunciavano la decadenza. Nello stesso anno \"Blu quasi trasparente\" vinse anche il premio Akutagawa ed in breve tempo divenne un best seller.\nNel 1980, Murakami pubblic\u00f2 , che raccolse nuovamente grandi consensi di critica e pubblico vincendo il Noma Literary New Face Prize l'anno successivo. Nel 2000, si \u00e8 aggiudicata la 36\u00aa edizione del Premio Tanizaki..\nI suoi romanzi tradotti in italiano sono \"Blu quasi trasparente\", \"Tokyo Decadence\", \"Tokyo soup, Piercing\" e \"69 Sixty-Nine\"."}
{"id": "15981", "revid": "125398285", "url": "https://it.wikipedia.org/wiki?curid=15981", "title": "Kenzabur\u014d \u014ce", "text": "Biografia.\nNacque a \u014cse , un piccolo villaggio ormai assorbito dalla citt\u00e0 di Uchiko (prefettura di Ehime, isola di Shikoku). All'et\u00e0 di diciott'anni si trasfer\u00ec a T\u014dky\u014d per studiare letteratura francese, laureandosi nel 1959 con una tesi su Jean-Paul Sartre.\nUna delle sue prime opere, il racconto \"Animale d'allevamento\", pubblicato nel 1958, gli valse il prestigioso Premio Akutagawa. Negli anni seguenti il successo non gli arrise pi\u00f9 e le critiche non furono benevole. Nel 1961 scrisse \"Seventeen\", in cui descriveva l'ambiente del fanatico estremismo nazionalista di destra.\nNel 1963 nacque il suo primo figlio, Hikari, affetto da una gravissima lesione cerebrale. Quest\u2019esperienza lasci\u00f2 una traccia profonda nella sua opera. Con \"Un'esperienza personale\" (1964) \u014ce descrive la vicenda di un padre che rifiuta la menomazione del figlio e pensa di ucciderlo. Il libro \u00e8 un atto d'accusa contro i pregiudizi sociali nei confronti dell'handicap. Nel 1967 vinse il Premio Tanizaki con \"Il grido silenzioso\", nel 1973 il Premio Noma e nel 1982 il Premio Yomiuri-bungaku. In quest'opera recupera poeticamente l'esperienza della realt\u00e0 rurale descrivendo un ritorno al villaggio d'origine del protagonista e la riscoperta delle tradizioni e del folklore originari. Nella vita reale la lotta di \u014ce fu premiata e il figlio Hikari divenne uno dei pi\u00f9 noti compositori del Giappone. Nel 1969 vinse il premio letterario Noma con \"Insegnaci a superare la nostra pazzia\". Il titolo cita un verso del famoso poeta inglese W.H. Auden. Profondo conoscitore della letteratura occidentale, \u014ce usa spesso richiami pi\u00f9 o meno evidenti ad autori stranieri. Nel 1994 vinse il premio Nobel, secondo giapponese dopo Kawabata, che lo aveva vinto nel 1968. In occasione della consegna del premio, pronunci\u00f2 un discorso il cui titolo richiamava da vicino quello che Kawabata disse al proprio discorso in analoga occasione. Se il suo predecessore lo aveva intitolato \"Il Giappone, la bellezza e io\" (ovvero: \"Io e il mio bel Giappone\"), \u014ce sceglie come titolo \"Il Giappone, l'ambiguit\u00e0 ed io\" (ovvero: \"Io e il mio ambiguo Giappone\"). Come Kawabata, gioca sul doppio senso che la frase ha in giapponese, mettendo per\u00f2 in luce l'abissale distanza tra s\u00e9 e il grande autore \"classico\" che l'ha preceduto. Se il mondo di Kawabata era legato a concetti di bellezza e di espressione tradizionali, il mondo di \u014ce \u00e8 molto pi\u00f9 moderno, contraddittorio, pi\u00f9 severo nei confronti di una societ\u00e0, come quella giapponese, che fatica a fare un riesame critico della sua storia pi\u00f9 recente. Nel 1996 gli viene assegnato il Premio Grinzane Cavour.\nNel 2008 pubblica il libro \"Note su Hiroshima.\" 18 anni dopo l'apocalisse del 6 agosto 1945, \u014ce si reca per la prima volta a Hiroshima e incontra i sopravvissuti, simbolo di un Giappone liberato dalla follia distruttrice. Incontra il dottor Shiget\u00f4, direttore dell'ospedale dei contagiati, e una ragazza che si suicida dopo la morte del suo fidanzato, vittima delle radiazioni; un giornalista che scrive affinch\u00e9 lo stato aiuti \"gli irradiati\" dal fallout nucleare e le loro memorie siano raccolte e pubblicate. \u014ce analizza le implicazioni morali e politiche dei due bombardamenti atomici; ci consegna il quadro della citt\u00e0 devastata, innalza un monumento alla memoria. Nel 2012, dopo un aumento del 20% dei suicidi in Giappone, lancer\u00e0 un appello antinucleare per ricordare la devastazione che, ancor oggi, il nucleare pu\u00f2 procurare."}
{"id": "15982", "revid": "203463", "url": "https://it.wikipedia.org/wiki?curid=15982", "title": "Okakura Kakuz\u014d", "text": " Ha scritto con il nome di Tenshin (\u5929\u5fc3).\nDiscendente di una famiglia di samurai, studi\u00f2 alla Tokyo Imperial University, cuore a quei tempi dell'occidentalizzazione del Giappone, dove tuttavia egli scopr\u00ec il valore della tradizione nipponica. \nConsacr\u00f2 quindi la propria vita alla missione di tutela della civilt\u00e0, dei modi di pensiero e di vita dell'Oriente contro la forzata occidentalizzazione dell'Asia.\nFond\u00f2 l'istituto per l'arte giapponese e visse per lungo tempo negli Stati Uniti, dove fu accolto con entusiasmo e divenne consulente del Museum of Fine Arts di Boston.\nSuccessivamente si impiega come funzionario presso il Ministero dell'educazione. In seguito all'incontro con Ernest F. Fenollosa, grande studioso della cultura del Giappone, inizia una serie di viaggi alla riscoperta dell'arte tradizionale giapponese. Da l\u00ec inizia una vasta opera di divulgazione della materia e una serie di viaggi che lo portano in Europa e in America.\nNel 1889 assume la direzione della Scuola Nazionale d'arte di Tokyo. In seguito riprende a viaggiare, recandosi in India, Cina ed ancora negli Stati Uniti. Lavora dal 1904 a Boston come esperto d'arte giapponese al locale Museo delle Belle arti. Lascia Boston definitivamente nel 1913 per rientrare in Giappone, dove lo stesso anno muore.\nHa scritto libri in inglese e giapponese. La sua opera \"Il libro del t\u00e8\" fu il primo libro di teoria sul Cha no yu scritto in inglese. \nOpere:\nBibliografia.\nGian Carlo Calza, \"Okakura. Una vita in stile\", in Okakura Kakuz\u014d, \"Il libro del t\u00e8\", tradotto e commentato da G.C. Calza, Roma, Officina Libraria, 2020, pp. 151-190."}
{"id": "15983", "revid": "1543377", "url": "https://it.wikipedia.org/wiki?curid=15983", "title": "Jun'ichir\u014d Tanizaki", "text": " \nRitenuto uno dei maggiori autori dell'epoca, \u00e8 noto per i suoi racconti e romanzi incentrati sul tema della bellezza femminile legata ad ossessioni erotiche distruttive. Nel 1964, l'anno prima della sua morte, fu nominato per il premio Nobel per la Letteratura. Diversi suoi racconti hanno ricevuto un adattamento cinematografico: in Italia, Tinto Brass ha realizzato nel 1983 \"La chiave\" (\"Kagi\", 1959) e Liliana Cavani, due anni dopo, \"Interno berlinese\" \"(Manji, La croce buddista\", 1928-30).\nBiografia.\nTanizaki nasce a Nihonbashi, un quartiere commerciale di Tokyo, in una famiglia della media borghesia caduta in povert\u00e0 con l'arrivo dei migranti a Tokyo. Gi\u00e0 dalla scuola elementare si fa riconoscere per la sua grande intelligenza e creativit\u00e0, e nel 1903 pubblica la sua prima storia, \"Shump\u016b sh\u016bu roku\". Dopo essersi diplomato alle scuole superiori, frequenta dal 1908 la facolt\u00e0 di letteratura presso la prestigiosa universit\u00e0 imperiale di Tokyo, lavorando allo stesso tempo come domestico per potersi mantenere. Interrompe gli studi nel 1911 a causa di problemi economici.\nAbbandonati gli studi, decide di dedicarsi completamente alla letteratura. Nel 1910 pubblica la sua prima grande opera intitolata \"Shisei\" \"(Il tatuaggio)\" nella rivista letteraria universitaria \"Shinshich\u014d\" e, nel 1914, scrive \"J\u014dtar\u014d\". Dopo la pubblicazione di questo romanzo Tanizaki produce degli scritti autobiografici, di cui alcuni esempi sono \"Oni no men\", pubblicato nel 1916, e \"Itansha no kanashimi\", del 1917. Quest'ultima opera \u00e8 pi\u00f9 attinente alla realt\u00e0, perch\u00e9 l'autore descrive in modo accurato gli anni duri che ha vissuto per diventare uno scrittore, parla di quando viveva in condizioni misere e dei continui litigi col padre; lo stesso Tanizaki defin\u00ec il suo un \"libro delle confessioni\" dato che all'interno vi sono descritti i lati pi\u00f9 intimi e controversi dell'autore.\nGrazie anche all'influenza di autori come Edgar Allan Poe, nei primi anni Venti Tanizaki si avvicina alla cultura occidentale che diviene oggetto dei suoi racconti. In seguito al grande terremoto del Kant\u014d avvenuto nel 1923, l'autore si trasferisce ad Osaka, e il suo nuovo interesse per la cultura del Kansai gli fa produrre opere pi\u00f9 equilibrate che lo portano ad un maggior successo. Negli anni Trenta Tanizaki scrive opere ambientate nel passato o che si ispirano alla letteratura classica, come \"Yoshino kuzu\" (Yoshino, 1931) e \"M\u014dmoku monogatari\" (Racconto di un cieco, 1931). In quegli anni anche la vita privata di Tanizaki cambia: divorzia due volte e si risposa una terza volta nel 1935.\nDurante la guerra del Pacifico, scrive una delle sue opere pi\u00f9 importanti, \"Sasame yuki\" \"(Neve sottile,\" 1943-48), un romanzo storico ambientato negli anni Trenta. Successivamente torna a scrivere racconti con uno stile pi\u00f9 complesso, come \"Sh\u014dsh\u014d Shigemoto no haha\" \"(La madre del generale Shigemoto\", 1949-50) e \"Yume no ukihashi\" (\"Il ponte dei sogn\"i, 1959), ispirandosi ancora una volta alla letteratura classica.\nTemi e stile.\nGi\u00e0 nelle prime opere si cominciano a delineare i temi che caratterizzeranno i suoi racconti: la figura femminile intrisa di un erotismo decadente, il sadomasochismo e il feticismo. Nell'opera \"Shisei\" (\"Il tatuaggio\", 1910), il protagonista diventa schiavo di una bellissima ragazza, rappresentata come donna-demone. La costruzione dell'archetipo femminile trae probabilmente ispirazione dalla figura materna, per cui Jun'ichir\u014d provava una profonda ammirazione, e dalle opere di autori come Iwaya Sazanami, K\u014dda Rohan e Izumi Ky\u014dka. All'inizio della sua carriera fu inoltre influenzato da scrittori occidentali come Poe, Baudelaire e Wilde, e dalla letteratura giapponese del XVII e XVIII, specialmente dalle storie erotiche e sadiche del \"Kusaz\u014dshi\" e del teatro kabuki.\nPer un breve periodo, compreso tra il 1915 e il 1920 circa, gli scritti di Tanizaki diventarono sempre pi\u00f9 autobiografici. Venuto a contatto con la cultura occidentale, ne resta profondamente impressionato; sono esempi di questo influsso i romanzi che scrisse tra il 1920 e il 1930, come ad esempio \"Chijin no ai\" (\"L'amore di uno sciocco\", 1925). Dopo essersi trasferito ad Osaka ed essere venuto a contatto con la cultura della regione del Kansai, l'autore riscopre la cultura giapponese, che lo porter\u00e0 ad un cambiamento sia dei contenuti che dello stile delle sue opere. Alcuni esempi sono \"Manji\" (\"La croce buddista\", 1928-30), scritto nel dialetto di Osaka, e le sue ben tre traduzioni in lingua moderna del \"Genji monogatari\" di Murasaki Shikibu..\nNel saggio \"In'ei raisan\" (\"Libro d'ombra\", 1933), Tanizaki espone in modo chiaro lo stile adottato nei suoi romanzi: non si dilunga sulle descrizioni degli elementi del racconto, ma lascia che il lettore immagini le caratteristiche dei personaggi e di ci\u00f2 che sta loro intorno; tutto rimane nell'\"ombra\" e, secondo l'autore, \u00e8 questa disposizione ci\u00f2 che permette di cogliere la vera essenza delle cose. In \"Shunkinsh\u014d\" (\"La storia di Shunkin\", 1933) l'autore afferma che lo stile della letteratura classica si avvicina di pi\u00f9 a quello della letteratura moderna, nella quale l'autore restava nascosto, non interveniva nella storia e lasciava parlare i personaggi.\nNell'ultima parte della sua vita, Tanizaki si riavvicina gradualmente alla letteratura classica, che diventa il tema delle sue opere, unito a quello della figura femminile e del sadomasochismo. In questo intreccio di temi, lo stile delle ultime opere si fa pi\u00f9 complesso. I suoi ultimi romanzi lo conducono al successo. \"Sasame yuki\" (\"Neve sottile\", 1943-48) \u00e8 ritenuto il suo capolavoro."}
{"id": "15984", "revid": "122164183", "url": "https://it.wikipedia.org/wiki?curid=15984", "title": "Y\u016bko Tsushima", "text": "Era figlia di Osamu Dazai, anch'egli un celebre scrittore, che mor\u00ec quando Y\u016bko aveva solo un anno di et\u00e0.\nFa parte, insieme a Taeko Tomioka, Minako Oba e Kono Taeko, di un gruppo di scrittrici giapponesi che nella seconda met\u00e0 del novecento ha focalizzato l'interesse sul privato, creando opere in cui l'intimismo e l'attenzione alla sfera sentimentale \u00e8 preponderante.\nHa iniziato a pubblicare le sue prime opere mentre frequentava l'Universit\u00e0 femminile Shirayuri e a 24 anni ha pubblicato la prima raccolta di racconti, \"Shaniku-sai\". Scrittrice molto prolifica, ha vinto numerosi premi letterari. Nel 1972 il suo racconto \"Kitsune wo haramu\", \u00e8 stato tra i candidati al Premio Akutagawa.\nOpere.\nTradotte in italiano: "}
{"id": "15986", "revid": "169529", "url": "https://it.wikipedia.org/wiki?curid=15986", "title": "Citazione", "text": "Una citazione \u00e8 la ripetizione di un'espressione che viene riportata in un testo da una persona diversa dall'autore. Una citazione pu\u00f2 derivare da un brano letterario ben conosciuto o esplicitamente attribuito al suo autore, ma pu\u00f2 essere altres\u00ec tratta da un discorso, da una battuta di uno spettacolo teatrale, da un film o da un brano musicale.\nAforismi e locuzioni proverbiali, tanto in lingua madre quanto in latino (vedi anche broccardo), hanno, al pari delle citazioni puramente intese, un'influenza culturale similare.\nIn senso esteso, una citazione pu\u00f2 non essere necessariamente costituita da un testo, ma da qualunque tipo di espressione: ad esempio una citazione nell'ambito dell'arte pu\u00f2 significare riprendere, nel creare un dipinto o una scultura, il soggetto o un altro elemento caratteristico di un'opera d'arte famosa e facilmente identificabile; una sequenza in un film pu\u00f2 essere costruita dal regista in modo volutamente simile a quella di una pellicola precedente per rendere omaggio al suo autore.\nRagioni dell'uso delle citazioni.\nLe citazioni sono utilizzate per molte ragioni: per fornire informazioni dirette, di prima mano; per chiarire o sostenere le proprie affermazioni con l'autorit\u00e0 dell'opera citata; per discutere e criticare, sia in senso positivo sia negativo, l'opera citata; per rendere omaggio all'opera e all'autore citati.\nLe citazioni, specie con valore di aforisma, sono anche comunemente pubblicate come mezzo di ispirazione filosofica per il lettore.\nConvenzioni nell'uso delle citazioni.\nPrima o dopo una citazione testuale, tratta da libro o da un articolo, per onest\u00e0 intellettuale oltrech\u00e9 per rispetto del diritto d'autore, deve sempre essere indicato il riferimento bibliografico, cio\u00e8 gli elementi utili a identificare l'autore e l'opera citati e precisamente, nell'ordine: nome dell'autore, titolo dell'opera, note tipografiche, seguiti dall'indicazione della pagina o delle pagine da cui si trae la citazione.\nSecondo una tradizione tipografica consolidata:\nOltrech\u00e9 per le singole parole, la citazione dovrebbe essere uguale all'originale anche per:\nRaccolte di citazioni.\nLe citazioni celebri sono spesso raccolte in libri, talvolta chiamati \"antologie\" o \"dizionari di citazioni\", o tesauri. Ad esempio in ambito anglosassone, tra le fonti pi\u00f9 affidabili e complete in questo settore vi sono \"Bartlett's Familiar Quotations\", \"The Oxford Dictionary of Quotations\", \"The Columbia Dictionary of Quotations\", \"The Yale Book of Quotations\" e \"The MacMillan Book of Proverbs, Maxims, and Famous Phrases\". Le agende e i calendari spesso includono citazioni, per divertimento o per scopo d'ispirazione, e sono diventate comuni piccole rubriche dedicate su giornali e riviste settimanali, con le recenti citazioni di personalit\u00e0 di spicco su argomenti di attualit\u00e0.\nAspetti normativi.\nIl diritto di effettuare una citazione \u00e8 garantito, nelle diverse legislazioni nazionali, da alcuni diritti dell'individuo che si contrappongono al diritto d'autore. Si tratta del diritto di citazione (o di corta citazione) nei paesi europei, del \"fair use\" statunitense e del \"fair dealing\" anglosassone. Infatti, sebbene ne detenga i diritti morali inalienabili, in un certo numero di circostanze un autore non pu\u00f2 opporsi alla pubblicazione di un estratto della propria opera, proprio per non ledere l'altrui diritto di citarla: \u00e8 il caso ad esempio dell'uso didattico, di ricerca e studio o di critica.\nIl diritto di citazione assume connotazioni diverse a seconda delle legislazioni nazionali. In generale \u00e8 sempre concesso l'utilizzo di brevi citazioni, che sono spesso necessarie anche a fini di critica. Nel caso invece di una citazione estesa di un'opera \u00e8 necessario tenere in considerazione il diritto d'autore e l'uso equo che di essa si fa.\nL'articolo 10 della Convenzione di Berna per la protezione delle opere letterarie e artistiche, ratificata o presa ad esempio dalla maggioranza degli ordinamenti internazionali, prevede il diritto di citazione, con alcune condizioni.\nItalia.\nNella legislazione italiana permane il principio della liceit\u00e0 della citazione, purch\u00e9 siano rispettate tutte le condizioni previste dall'art. 70, Legge 22 aprile 1941 n. 633, che specifica, tra le altre cose, che \"Il riassunto, la citazione o la riproduzione debbono essere sempre accompagnati dalla menzione del titolo dell'opera, dei nomi dell'autore, dell'editore e, se si tratti di traduzione, del traduttore, qualora tali indicazioni figurino sull'opera riprodotta.\"\nIl senatore Mauro Bulgarelli, in risposta ad una interrogazione parlamentare, in merito alla pretesa della SIAE di richiedere compensi per diritto d'autore anche per le attivit\u00e0 didattiche, ha chiesto al Governo di valutare l'opportunit\u00e0 di estendere anche in Italia il concetto del \"fair use\". Il governo ha risposto che non \u00e8 necessaria una riforma legislativa perch\u00e9 gi\u00e0 adesso l'articolo 70 della \"Legge sul diritto d'autore\" va interpretato in senso molto simile al \"fair use\" statunitense.\nDiffusione su Internet.\nEssendo nato in principio essenzialmente come un medium testuale, il World Wide Web ha dato luogo a un numero illimitato di raccolte personali di citazioni e aforismi che continuano a prosperare, anche se spesso sono imprecise e non riportano gli estremi bibliografici. Un progetto collaterale della Wikimedia Foundation chiamato Wikiquote, attivo dal 2003 (in italiano dal 2004) come antologia libera online di citazioni in ogni lingua, \u00e8 uno dei maggiori siti wiki del web dopo Wikipedia.\nL'aumento dei mezzi di comunicazione scritta informale prodotto da Internet ha introdotto la pratica di usare citazioni a corredo della propria firma. Ci\u00f2 si nota comunemente nelle email e nei messaggi di Usenet, mentre \u00e8 raro nei blog. Le citazioni sono anche popolari come messaggio personale di un utente, una linea sotto il nickname dell'utente, in alcuni client di messaggistica istantanea. In tutti questi casi, le citazioni sono generalmente utilizzate per fornire un assaggio della personalit\u00e0 dell'utente, come dichiarazione del proprio credo, o per diffondere opinioni, idee e campagne a cui si aderisce.\nNella comunicazione su Internet, il citare o \"quotare\" \u00e8 l'azione del rispondere a un testo di un altro utente riportando pedissequamente il contenuto espresso in precedenza da altri.\nLa mole di citazioni in rete, in combinazione con i motori di ricerca pi\u00f9 efficienti, ha di fatto reso Internet l'archivio mondiale di citazioni, con un numero senza precedenti di citazioni facilmente consultabili. Anche se permangono ancora problemi sulla precisione delle citazioni, tali preoccupazioni vengono alleviate dall'uso delle funzioni di ricerca nel testo dei libri offerte da alcuni motori di ricerca e librerie online."}
{"id": "15988", "revid": "126257", "url": "https://it.wikipedia.org/wiki?curid=15988", "title": "Ozono", "text": "L'ozono, o triossigeno, \u00e8 una forma allotropica dell'ossigeno dalla formula chimica O3. \u00c8 un gas blu dal caratteristico odore agliaceo che gli vale il nome: la parola \"ozono\" deriva infatti dal francese antico \"ozone\", la quale deriva a sua volta dal greco antico \"\u1f44\u03b6\u03b5\u03b9\u03bd\" (\u00f3zein), cio\u00e8 \"emanare odore\". L'odore dell'ozono \u00e8 rilevabile da molte persone a concentrazioni atmosferiche superiori a 0,1\u00a0ppm.\nStoria.\nNel 1785, il chimico olandese Martinus van Marum stava conducendo esperimenti che coinvolgevano scintille elettriche sopra l'acqua quando not\u00f2 un odore insolito, che attribu\u00ec alle reazioni elettriche, non riuscendo a rendersi conto di aver effettivamente creato l'ozono.\nNel 1839, Christian Friedrich Sch\u00f6nbein mentre conduceva esperimenti sull'ossidazione lenta del fosforo e sull'elettrolisi dell'acqua, not\u00f2 lo stesso odore e lo associ\u00f2 a quello che segue un fulmine nel cielo. Nel 1840 isol\u00f2 la molecola e la chiam\u00f2 \"ozono\".\nLa formula chimica O3 fu determinata nel 1865 dal chimico svizzero Jacques-Louis Soret e venne confermata da Sch\u00f6nbein nel 1867.\nSebbene l'ozono abbia degli effetti positivi quando \u00e8 libero in atmosfera, nel 1873 James Dewar e John Gray McKendrick documentarono alcuni effetti negativi che questa molecola ha nei confronti degli organismi: le rane diventavano pi\u00f9 lente, gli uccelli respiravano senza fiato e il sangue dei conigli mostrava livelli ridotti di ossigeno dopo l'esposizione ad un'aria ricca di ozono. Lo stesso Sch\u00f6nbein ha riferito che dolori al petto, irritazione delle mucose e difficolt\u00e0 respiratorie si sono verificate a causa dell'inalazione di ozono e che piccoli mammiferi sono morti durante i suoi esperimenti.\nAd oggi, l'unica conoscenza completamente ben accertata riguardo all'effetto fisiologico dell'ozono, \u00e8 che provoca irritazione ed edema dei polmoni e morte se inalato in una concentrazione relativamente alte per qualsiasi periodo di tempo.\nStruttura e propriet\u00e0 chimico-fisiche.\nSecondo l'evidenza sperimentale della spettroscopia a microonde, l'ozono \u00e8 una molecola piegata, con una simmetria simile alla molecola dell'acqua. Le distanze di legame sono 127,2\u00a0pm, mentre l'angolo O \u2013 O \u2013 O \u00e8 116,78\u00b0, il che la rende una molecola polare. La molecola pu\u00f2 essere rappresentata come un ibrido di risonanza con due strutture limite, ciascuna con un singolo legame da un lato e doppio legame dall'altro.\nL'ozono pu\u00f2 essere composto da diversi isotopi dell'ossigeno (16O, 17O, 18O). A 20 \u00b0C \u00e8 un gas instabile con un tempo di dimezzamento di tre giorni, mentre sotto i \u2212112 \u00b0C \u00e8 un liquido esplosivo che decade in 20 minuti. Non pu\u00f2 dunque essere conservato, e deve essere prodotto al momento dell'uso.\nHa un odore pungente caratteristico, lo stesso che accompagna talvolta i temporali, dovuto proprio all'ozono prodotto dalle scariche elettriche dei fulmini. \u00c8 un energico ossidante e per gli esseri viventi \u00e8 altamente velenoso. \u00c8 tuttavia un gas essenziale alla vita sulla Terra per via della sua capacit\u00e0 di assorbire la luce ultravioletta; lo strato di ozono presente nella stratosfera protegge la Terra dall'azione nociva dei raggi ultravioletti UV-C provenienti dal Sole. Proprio per la loro capacit\u00e0 di distruggere lo strato di ozono della stratosfera, i freon sono stati banditi dalla produzione e dall'utilizzo. \u00c8 anche diminuito molto l'uso dei CFC (che non sono stati aboliti del tutto). In Cina e in India ad esempio si persevera ancora nel loro utilizzo.\nI composti derivanti dall'ozono sono chiamati ozonuri.\nOzono nell'atmosfera terrestre.\nOzonosfera.\nL'ozono \u00e8 presente negli strati alti dell'atmosfera concentrandosi soprattutto a 25\u00a0km di altezza, dove si trova appunto l'ozonosfera: \u00e8 considerato un gas serra, ma diversamente da altri gas serra che trattengono l'energia proveniente dalla superficie terrestre, l'ozono assorbe e trattiene parte dell'energia proveniente direttamente dal Sole.\nL'ozono dell'ozonosfera assorbe l'energia della luce solare a lunghezze d'onda che vanno da circa 200 nm a 315 nm, con un picco di assorbimento a circa 250\u00a0nm. Queste lunghezze d'onda corrispondono alla radiazione UV-C e UV-B (lontani) e il loro assorbimento \u00e8 importante per la sopravvivenza della vita sulla superficie terrestre. Lo spettro di assorbimento dell'atmosfera si estende quindi a UV-C e UV-B completo in quanto l'assorbimento dei raggi UV da parte dell'ossigeno e dell'azoto comprendono le lunghezze d'onda inferiori a 200\u00a0nm (UV-B vicini). La piccola parte non assorbita che rimane di UV-B dopo il passaggio attraverso l'ozono provoca scottature negli esseri umani e danni diretti al DNA nei tessuti viventi sia nelle piante che negli animali. Tuttavia, queste stesse lunghezze d'onda sono anche tra quelle responsabili della produzione di vitamina D nell'uomo.\nOzono troposferico.\nL'ozono \u00e8 presente in piccola parte anche negli strati pi\u00f9 bassi dell'atmosfera come inquinante secondario o fotochimico proveniente dalla trasformazione chimica degli inquinanti primari (\u00e8 uno dei principali componenti dello smog prodotto dall'uomo nelle grandi citt\u00e0): diversamente dall'ozono che si trova nella stratosfera, quello troposferico risulta essere un inquinante molto velenoso per gli occhi e le vie respiratorie.\nCi sono prove di una significativa riduzione dei raccolti agricoli a causa dell'aumento dell'ozono poich\u00e9 interferisce con la fotosintesi e blocca la crescita complessiva di alcune specie di piante.\nSintesi.\nProduzione naturale.\nL'ozono si genera da molecole di ossigeno biatomico (O2) in prossimit\u00e0 di scariche elettriche, scintille e fulmini, secondo la seguente reazione:\nSiccome la reazione \u00e8 endotermica, questa necessita dell'assorbimento di una certa quantit\u00e0 di energia, pari a circa 69000 calorie/mole, affinch\u00e9 avvenga.\nProduzione industriale.\nL'ozono non \u00e8 stabile sul lungo periodo e non viene pertanto prodotto e commercializzato in bombole come gli altri gas industriali. Viene generalmente preparato al momento dell'utilizzo attraverso apparecchi detti \"ozonizzatori\" che convertono l'ossigeno dell'aria in ozono tramite scariche elettriche. La reazione di formazione industriale dell'ozono segue quindi questa reazione:\nO2 + H2O \u21cc O3 + 2H+ + 2e\u2212\nGeneratori a effetto corona.\nIl processo pi\u00f9 importante per la produzione di ozono \u00e8 mediante generatori a effetto corona, che si sono dimostrati particolarmente efficienti, e dei quali si sono sviluppate diverse varianti. Tra i loro vantaggi, la possibilit\u00e0 di costruire generatori di dimensioni anche contenute, quella di poter produrre ozono riducendo al minimo la produzione di altri gas irritanti, la longevit\u00e0 delle celle a effetto corona, che pu\u00f2 superare i dieci anni, e l'elevata produttivit\u00e0.\nGeneratori a celle Siemens.\nSono i principali generatori a effetto corona attualmente in commercio e per la produzione di ozono, utilizzano celle che ricalcano il brevetto di Werner von Siemens del 1857 e del generatori d'ozono progettati da Welsbach nel 1950. Tali celle sono costituite da due elettrodi concentrici separati da un'intercapedine di pochi decimi di millimetro (), nella quale fluisce l'aria o l'ossigeno. Tra gli elettrodi c'\u00e8 una differenza di potenziale di , con una frequenza dai a oltre . L'elettrodo pi\u00f9 interno \u00e8 di metallo, mentre l'elettrodo esterno \u00e8 costituito da un filo conduttivo metallico che avvolge esternamente un tubo materiale dielettrico, ordinariamente vetro borosilicato oppure ceramica (questa introdotta tra il 1984 e il 1985). L'elettrodo interno \u00e8 collegato al generatore di media tensione, mentre l'elettrodo esterno \u00e8 collegato a terra (in certi casi tali collegamenti possono essere invertiti).\nLa pressione di esercizio pu\u00f2 variare tra una e tre volte quella atmosferica . Si tenga presente che la formazione di ozono dall'ossigeno avviene con diminuzione del numero di moli, e dunque \u00e8 favorita dalla pressione.\nGiacch\u00e9 una quota variabile tra l'85% e il 95% dell'energia che alimenta le celle viene trasformato in calore, esso deve essere rimosso tramite un opportuno sistema di raffreddamento, ad aria o a acqua. Per la produzione di una portata massica di /s di ozono sono necessari circa d'acqua di raffreddamento a 15\u00a0\u00b0C. Generatori d'ozono sino a /s possono anche essere raffreddati ad aria, ma sopra tali potenze il raffreddamento ad acqua \u00e8 indispensabile.\nI generatori di ozono di grandi dimensioni sono pi\u00f9 efficienti di quelli di taglia pi\u00f9 modesta, necessitano di una potenza elettrica unitaria minore e \u2013 conseguentemente \u2013 anche meno acqua di raffreddamento.\nL'ozono pu\u00f2 essere prodotto a partire da ossigeno oppure da aria: in ossigeno la concentrazione di ozono raggiungibile \u00e8 circa doppia di quella che si ha partendo da aria, ma il processo ha rese pi\u00f9 elevate per l'aria, in quanto la presenza di un gas inerte favorisce la cinetica di formazione dell'ozono.\nUtilizzando aria si arriva a concentrazioni di ozono del 6% (p/p), 76,8\u00a0g/Nm3 (la maggior parte dei generatori industriali d\u00e0 una concentrazione di ozono di 25 g/Nm3), con rese di 0,028 g/kJ. Si ha una minore produzione di calore, con meno necessit\u00e0 di raffreddamento forzato della cella e un certo risparmio sui costi di esercizio, dato che si lavora con aria atmosferica.\nUtilizzando ossigeno, esso pu\u00f2 essere avviato direttamente alle celle ozonogene, in quanto esso \u00e8 fornito gi\u00e0 secco e molto puro. Le concentrazioni di ozono raggiungibili possono superare il 20% (p/p), 286\u00a0g/Nm3, con rese di 0,069\u00a0kg/MJ. La produzione di calore, essendo collegata alla quantit\u00e0 di ozono formata, \u00e8 pi\u00f9 intensa.\n\u00c8 assai importante che l'aria impiegata nel processo di produzione dell'ozono sia assolutamente secca: il punto di rugiada non deve essere superiore a . Oggi tale grado di essiccazione pu\u00f2 essere ottenuto abbastanza facilmente tramite membrane oppure con essiccatori ad adsorbimento. Quando l'aria \u00e8 perfettamente secca (punto di rugiada di -55\u00a0\u00b0C o meno), non si ha nemmeno la formazione di NOx. Essa deve essere anche completamente priva di nebbie d'olio dai compressori, per cui \u00e8 opportuno impiegare compressori non-lubrificati. Depositi di olio nella cella favoriscono il generarsi di archi che la danneggiano gravemente, sino a perforarla.\nAltro punto essenziale \u00e8 la perfetta stabilit\u00e0 e \"pulizia\" dell'alimentazione elettrica; i circuiti del generatore d'ozono devono essere in grado di sopprimere gli eventuali archi che si producano nelle celle che, date le differenze di potenziale in gioco, porterebbero all'immediata perforazione dell'elettrodo.\nTutto ci\u00f2 implica una sofisticata tecnologia per la realizzazione dei generatori d'ozono, sia per ci\u00f2 che riguarda la preparazione dell'aria, tanto per la parte elettrica e dell'elettronica di potenza.\nNonostante tutto questo, un impianto di generazione di ozono ha una vita operativa piuttosto lunga e richiede una manutenzione abbastanza ridotta.\nOltre alle celle Siemens, negli ultimi vent'anni sono state provate una serie di celle, sempre basate sull'effetto corona, a geometria innovativa: a intercapedine ampia, a scarica fredda, tipo Siemens a piccolissima intercapedine, a elettrodo in rete metallica, a elettrodo in filo metallico fine, oltre a innumerevoli altri esperimenti basati su tecnologie o materiali speciali.\nLampada a raggi ultravioletti.\nUn altro processo impiega lampade a raggi ultravioletti con banda di emissione concentrata sui . Queste presentano innumerevoli svantaggi rispetto alle celle a effetto corona:\nElettrolisi.\nUn terzo processo ottiene ozono direttamente per via elettrolitica, ed \u00e8 stato sperimentato alcuni anni fa nella depurazione di acque reflue dall'industria farmaceutica. Questa possibilit\u00e0 suscita oggi molto interesse, e in pochi anni sono state depositate diverse decine di brevetti al riguardo.\nDi recente (2011), su brevetto canadese, sono entrate in produzione delle celle per la produzione elettrolitica dell'ozono direttamente nell'acqua, impiegabili per la sterilizzazione dell'acqua di piscine e di acque reflue. Esse necessitano un certo grado di conducibilit\u00e0 dell'acqua (attorno ai 1 000 microSiemens/cm), ma semplificano molto gli impianti necessari all'ozonizzazione delle acque.\nImpieghi.\nDato il suo potere ossidante, l'ozono viene impiegato per sbiancare e disinfettare, in maniera analoga al cloro. Tra gli usi industriali dell'ozono si annoverano i seguenti:\nReazioni.\nL'ozono \u00e8 tra i pi\u00f9 potenti agenti ossidanti conosciuti, la quasi totalit\u00e0 delle reazioni in cui \u00e8 coinvolto saranno quindi delle ossidazioni. \u00c8 abbastanza instabile alle alte concentrazioni e decade ad ossigeno biatomico in un arco di tempo variabile a seconda delle condizioni di temperatura e umidit\u00e0 dell'aria.\n2 O3 \u2192 3 O2\nQuesta reazione procede pi\u00f9 rapidamente pi\u00f9 \u00e8 elevata la temperatura. La deflagrazione dell'ozono pu\u00f2 essere innescata da una scintilla e pu\u00f2 verificarsi in concentrazioni di ozono del 10% in peso o superiori.\nCon i metalli e i composti dell'azoto, del carbonio e dello zolfo.\nL'ossidazione dei metalli, dei composti dell'azoto, del carbonio e dello zolfo da parte dell'ozono segue le seguenti reazioni:\nE altre meno frequenti.\nCon alcheni e alchini.\nL'ozono reagisce con alcheni a dare alcol, aldeidi o chetoni a seconda della conformazione dell'alchene.\nReagendo con alchini si possono formare dichetoni.\nEffetti sulla salute.\nCentinaia di studi suggeriscono che l'ozono \u00e8 dannoso per le persone ai livelli attualmente presenti nelle aree urbane. \u00c8 stato dimostrato che l'ozono agisce sull'apparato respiratorio, cardiovascolare e sul sistema nervoso centrale. Anche la morte prematura e i problemi di salute riproduttiva e di sviluppo sono associati all'esposizione all'ozono.\nEsposizione acuta.\nPoich\u00e9 l'ozono \u00e8 un gas, colpisce direttamente i polmoni e l'intero sistema respiratorio. L'ozono inalato provoca infiammazione e alterazioni acute, ma reversibili, della funzione polmonare, nonch\u00e9 iperreattivit\u00e0 delle vie aeree. Questi cambiamenti portano a mancanza di respiro, respiro sibilante e tosse che possono esacerbare malattie polmonari, come l'asma o la broncopneumopatia cronica ostruttiva, con conseguente necessit\u00e0 di ricevere cure mediche.\nSono stati condotti numerosi studi per determinare il meccanismo alla base degli effetti dannosi dell'ozono. Questi studi hanno dimostrato che l'esposizione all'ozono provoca cambiamenti nella risposta immunitaria all'interno del tessuto polmonare, con conseguente interruzione della risposta immunitaria sia innata che adattativa, nonch\u00e9 alterando la funzione protettiva delle cellule epiteliali polmonari. Si pensa che questi cambiamenti nella risposta immunitaria e la relativa risposta infiammatoria siano fattori che contribuiscono all'aumento del rischio di infezioni polmonari e al peggioramento o all'attivazione dell'asma.\n\u00c8 stato dimostrato che il funzionamento delle cellule del sistema immunitario innato cambia dopo l'esposizione all'ozono. \u00c8 stato dimostrato che i macrofagi modificano il livello dei segnali infiammatori che rilasciano in risposta all'ozono, aumentando la regolazione e provocando un'infiammazione maggiore nel polmone. I neutrofili, un altro importante tipo di cellula del sistema immunitario innato, sono presenti nelle vie aeree entro 6 ore dall'esposizione a livelli elevati di ozono, ma la loro capacit\u00e0 di eliminare i batteri sembra compromessa dall'esposizione all'ozono.\nIl sistema immunitario adattativo \u00e8 il ramo dell'immunit\u00e0 che fornisce protezione a lungo termine tramite lo sviluppo di anticorpi, ed \u00e8 anch'esso influenzato da un'elevata esposizione all'ozono. I linfociti producono una maggiore quantit\u00e0 di sostanze chimiche infiammatorie (citochine) dopo l'esposizione all'ozono.\nIl tessuto epiteliale infine, rappresenta barriera protettiva delle vie aeree superiori, in quanto contiene strutture ciliari specializzate che lavorano per eliminare corpi estranei, muco e agenti patogeni dai polmoni. Quando esposte all'ozono, le ciglia si danneggiano e la pulizia muco-ciliare dei patogeni \u00e8 ridotta. Inoltre, la barriera epiteliale si indebolisce, consentendo agli agenti patogeni di attraversare la barriera, proliferare e diffondersi nei tessuti pi\u00f9 profondi. Insieme, questi cambiamenti nella barriera epiteliale contribuiscono a rendere gli individui pi\u00f9 suscettibili alle infezioni polmonari.\nL'inalazione di ozono non colpisce solo il sistema immunitario e i polmoni, ma pu\u00f2 colpire anche il cuore. L'ozono causa uno squilibrio autonomico a breve termine che porta a cambiamenti della frequenza cardiaca e riduzione della variabilit\u00e0 della frequenza cardiaca; livelli elevati di esposizione per appena un'ora provocano un'aritmia negli anziani. Entrambi questi eventi aumentano il rischio di morte prematura e ictus. L'ozono pu\u00f2 anche portare a vasocostrizione con conseguente aumento della pressione arteriosa sistemica che contribuisce ad aumentare il rischio di mortalit\u00e0 in pazienti con malattie cardiache preesistenti.\nEsposizione cronica.\nUno studio trova associazioni significative tra esposizione cronica all'ozono e mortalit\u00e0 per qualsiasi causa, circolatoria e respiratoria con aumenti del rischio del 2%, 3% e 12% per 10 ppb di ozono. L'ozono cronico ha effetti dannosi sui bambini, specialmente quelli con asma. Il rischio di ospedalizzazione nei bambini con asma aumenta con l'esposizione cronica all'ozono. Gli adulti affetti da malattie respiratorie hanno un rischio pi\u00f9 elevato di mortalit\u00e0 e i pazienti critici hanno un rischio maggiore di sviluppare la sindrome da distress respiratorio acuto.\nUsi in medicina alternativa e veterinaria.\nL'ozono \u00e8 un potente ossidante, ha attivit\u00e0 antibatterica ed inoltre \u00e8 in grado di inibire la crescita e la proliferazione dei dermatofiti in corso di dermatite micotica. L'ozono trova ora impiego anche come terapia delle otiti di origine batterica e fungina, . In ortopedia e chirurgia viene utilizzato per indurre una rapida cicatrizzazione in caso di ferite chirurgiche, fistole, suture e fissatori esterni.\nIn veterinaria viene utilizzato in dermatologia come terapia delle piodermiti superficiali e profonde; nelle lesioni di origine fungina, traumatica e immunologica, e anche nei casi di ferite caratterizzate da prurito e infiammazione."}
{"id": "15989", "revid": "125812726", "url": "https://it.wikipedia.org/wiki?curid=15989", "title": "Campionato italiano di calcio", "text": "Il campionato italiano di calcio \u00e8 un insieme di tornei nazionali e regionali istituiti dalla Federazione Italiana Giuoco Calcio (FIGC).\nI campionati sono suddivisi e organizzati in 9 livelli, i primi 3 sono inquadrati nell'area del professionismo, mentre i restanti 6 sono a carattere dilettantistico.\nLa Lega Nazionale Professionisti Serie A organizza e dirige il maggiore campionato, la Serie A, mentre la Lega Nazionale Professionisti B organizza e dirige la Serie B. La Lega Italiana Calcio Professionistico sovrintende allo svolgimento del campionato di Serie C, il terzo ed ultimo livello professionistico. L'organico complessivo delle tre leghe superiori consta di un totale di 100 societ\u00e0, rendendo il settore professionistico italiano il pi\u00f9 numeroso del mondo. I diversi campionati a carattere dilettantistico sono organizzati dalla Lega Nazionale Dilettanti, il cui campionato pi\u00f9 importante, la Serie D, ultima a livello nazionale, rappresenta il quarto livello del calcio italiano e la porta di entrata verso il professionismo.\nI campionati sono organizzati in un girone all'italiana a doppio turno, in cui le squadre si affrontano due volte a campi invertiti. Il punteggio in classifica \u00e8 cos\u00ec assegnato: 3 punti per la vittoria, nessun punto per la sconfitta, 1 punto a testa per il pareggio.\nIn caso di arrivo in parit\u00e0, per la formulazione della classifica finale si terr\u00e0 conto, nell'ordine, dei seguenti criteri:\nStoria.\nDalle origini a guerra.\nI primi sette campionati di calcio si disputarono nell'arco di poche giornate e vi parteciparono da quattro a otto squadre in un meccanismo a eliminazione diretta limitato al ricco Triangolo industriale. Nel 1904 la Federazione, appena ammessa nella FIFA, oper\u00f2 la prima riforma dei campionati, prevedendo dall'anno successivo un nuovo formato a gironi e la possibilit\u00e0, per le squadre minori, di iscriversi in alternativa al torneo nazionale di Seconda Categoria (dove militavano anche le seconde squadre delle societ\u00e0 di Prima Categoria, anzi l'edizione del 1904 fu disputata esclusivamente dalle squadre riserve), mentre nel 1906 fu istituita anche una Terza Categoria principalmente per terze squadre di et\u00e0 mista (non solo minorenni al di sotto dei 21 anni), ma liberamente aperta anche a formazioni titolari di ancor pi\u00f9 limitata levatura.\nAlla fine del primo decennio del XX secolo si verificarono importanti cambiamenti. Le stagioni 1908 e 1909 si caratterizzarono per il tentativo della Federazione di \"nazionalizzare\" a forza il campionato, favorendo le nostrane \"Unioni Sportive e Ginniche\" a discapito degli esterofili \"Football Club\". La Prima e la Seconda Categoria (ma non la Terza) furono sdoppiate in due competizioni: una \"italiana\" autarchica, che assegnava il tradizionale titolo di \"Campione d'Italia\", e una \"federale\" aperta a tutti, abbinata al neonato titolo di \"Campione Federale d'Italia\". La sottrazione agli stranieri del diritto di competere per il titolo di \"Campione d'Italia\" provoc\u00f2 la tenace reazione dei Football Club: essi dapprima saltarono un'intera stagione, rendendo il torneo \"italiano\" l'unico ufficiale del 1908, e successivamente boicottarono il solo campionato \"italiano\" 1909, imponendo alla FIF di riconoscere come titolo tricolore quello \"federale\". Ad approfittare della situazione fu la , che vinse i due campionati regolari. Il fallimento del progetto autarchico della Federazione determin\u00f2 una nuova riforma che, sul modello della \"First Division\" inglese, nella stagione 1909-10 port\u00f2 a un primo esperimento di \"girone unico\", vinto dall'.\nLa Federazione era a questo punto intenzionata ad allargare gli angusti confini del torneo, onde conferirgli una reale valenza nazionale, nonostante la nettissima differenza di valore fra le squadre provenienti dalle diverse parti del Paese. Nel 1910 decise dunque di istituire un campionato di Prima Categoria anche per la Seconda Sezione (Italia Nord-Orientale), ammettendovi tre venete e un'emiliana (il ). La vincente della Seconda Sezione avrebbe disputato una finalissima per il titolo nazionale contro il campione della prima sezione (Italia Nord-Occidentale), sfida che rimaneva una formalit\u00e0 dato il netto divario esistente tra le compagini nord-orientali e quelle del Triangolo Industriale. Per garantire la definitiva patente di nazionalit\u00e0 al titolo, la FIGC aveva per\u00f2 bisogno che il campionato coinvolgesse anche tutto il Centro e il Sud, e quindi attu\u00f2 una sfasatura tra l'organizzazione calcistica delle due parti del Paese, elevando d'ufficio i modesti e gi\u00e0 esistenti tornei del Centro e del Sud (per lo pi\u00f9 di Terza Categoria, anche se per tre stagioni, dal 1909-1910 al 1911-1912, si disput\u00f2 anche un campionato meridionale di Seconda Categoria) alla Prima Categoria, pur non essendo tali raggruppamenti paragonabili a quelli del Nord. Al campione dell'Italia Centrale, Meridionale e Insulare fu garantito l'accesso alla finalissima per il titolo contro il campione settentrionale, sfida che rimaneva una formalit\u00e0 dato il netto divario esistente in favore delle squadre settentrionali.\nSe da un lato per\u00f2 si era istituito il Campionato di Promozione che metteva in palio una serie di promozioni al massimo torneo, il contrario sistema delle retrocessioni, sperimentato nel 1912-1913, fu subito di fatto abbandonato a suon di riammissioni: nei campionati dal 1912 al 1915 ci fu una vera esplosione di iscritte, in crescendo 30, 45 e persino 51 squadre nel campionato 1914-1915, l'ultimo disputato prima della Grande guerra. Si tent\u00f2 a questo punto di ridurre i quadri, e nell'agosto 1914 si propose di suddividere la Prima Categoria per l'Italia Settentrionale in una \"Categoria A\" e in una \"Categoria B\", entrambe a 18 squadre, a partire dalla stagione 1915-1916. Perci\u00f2 fu stabilito che il campionato di Prima Categoria 1914-1915 (a cui parteciparono 36 squadre per l'Italia Settentrionale) avrebbe avuto carattere di qualificazione: soltanto le prime tre classificate di ognuno dei sei gironi eliminatori sarebbero state ammesse in \"Categoria A\", mentre le rimanenti sarebbero retrocesse nei campionati minori. Tuttavia, in seguito alla sospensione bellica, tale riforma venne annullata e al campionato 1919-1920 furono ammesse ben 48 squadre per l'Italia Settentrionale.\nLa ripresa.\nCon la ripresa postbellica del 1919 cominciarono intensi dibattiti in vista di una riduzione e razionalizzazione del campionato: fu proposto in particolare di ridurre il campionato di massima serie 1920-1921 (ribattezzato \"Categoria A\") a sole 24 squadre per l'Italia Settentrionale ammettendovi le prime tre classificate di ogni girone, mentre le rimanenti avrebbero formato la \"Categoria B\". Tuttavia, tali discussioni sfociarono in un nulla di fatto a causa dell'ostruzionismo delle \"provinciali\" che temevano per il proprio futuro all'interno di un eventuale torneo pi\u00f9 elitario. L'Inter nel 1920 e la Pro Vercelli nel 1921 si laurearono cos\u00ec campioni dopo una lunga serie di gironi e partite (al Campionato 1920-1921 parteciparono addirittura 88 squadre, di cui 64 settentrionali).\nVittorio Pozzo, sostenuto dalle grandi societ\u00e0, present\u00f2 quindi un piano di riforma che prevedeva l'eliminazione delle eliminatorie regionali, sostituite con grandi gironi estesi all'intero Nord Italia; ci\u00f2 postulava ovviamente una decisa decurtazione delle partecipanti al campionato, e ci si orient\u00f2 verso la cifra di 24 partecipanti divise in due gruppi, un livello leggermente superiore a quello delle 16 ammesse alle semifinali della stagione in via di conclusione, calcolato in modo da mantenere sostanzialmente invariato il numero di gare disputate dai futuri campioni d'Italia rispetto al recente passato. Il progetto Pozzo prevedeva cos\u00ec:\nFu cos\u00ec che le 24 maggiori societ\u00e0 italiane, approvando la riforma di Pozzo, si riunirono a Milano firmando il cosiddetto patto di Milano, che stabiliva che le squadre ammesse alla nuova Prima Divisione ridotta a 24 squadre sarebbero state solo loro.\nLe societ\u00e0 minori ovviamente si opposero al piano di riforma proposto da Pozzo, e proposero all'Assemblea il loro piano di riforma, \"progetto delle societ\u00e0 minori\", concordato a Novi e a Milano, che praticamente lasciava tutto invariato:\nIl progetto prevedeva inoltre la disputa di una Coppa Italia, riservata per le eliminate dalla Prima Categoria e dalla Promozione.\nFu cos\u00ec che Pozzo arriv\u00f2 a presentare il suo progetto a Torino, sede della Federazione, in un clima di tensione la mattina di domenica 24 luglio, lo stesso giorno della finalissima fra e in programma nel pomeriggio nel capoluogo piemontese, e in occasione della quale il Consiglio Federale era stato convocato. Le piccole societ\u00e0, ritrovatesi a loro volta a Novi Ligure il giorno prima, erano decise a dar battaglia. E infatti il Consiglio Federale, con 113 voti contro 65, bocci\u00f2 la riforma Pozzo. L'insofferenza delle societ\u00e0 metropolitane era per\u00f2 giunta al culmine: fu cos\u00ec che 24 squadre, le pi\u00f9 forti e rappresentative, abbandonarono la federazione fondando una Confederazione Calcistica Italiana col compito di organizzare un campionato sul sistema del Progetto Pozzo. Nel 1922 si ebbero cos\u00ec due campioni, la sorprendente Novese e una Pro Vercelli giunta al canto del cigno, mentre la Coppa Italia fu vinta dal sorprendente Vado Ligure, una squadra di Promozione; ma l'insostenibilit\u00e0 della situazione port\u00f2 le due fazioni a riconciliarsi sulla base del Compromesso Colombo, che stabil\u00ec che:\nIl Compromesso Colombo consacrava cos\u00ec la nuova massima categoria, la Prima Divisione, composta da una Lega Nord a 36 societ\u00e0, da ridursi a 24 a partire dalla stagione successiva, pi\u00f9 una Lega Sud che invece continuava coi vecchi gironi regionali. La nuova Seconda Divisione comprendeva invece 48 societ\u00e0, suddivise in sei gironi da otto partecipanti, cos\u00ec stabilite:\nIn seguito allo scioglimento o la mancata iscrizione di ben dieci delle aventi diritto a parteciparvi, furono ammesse al loro posto le seconde classificate dei campionati regionali di Promozione FIGC e Seconda Divisione CCI.\nI vincenti dei gironi di finale di Terza Divisione venivano inoltre promosse, in caso di vittoria nello spareggio con squadre della categoria superiore, in Seconda Divisione.\nDalla stagione 1922-23 al 1925-26 il campionato fu quindi strutturato in tal modo:\nL'epilogo del campionato del 1925, a sua volta segnato da quello del 1924, obblig\u00f2 a riconsiderare la struttura del Progetto Pozzo, che conferiva a una doppia finale il compito di assegnare lo scudetto, in quanto tali appuntamenti si erano rapidamente riempiti di una tensione tale da comportare ingestibili problemi di ordine pubblico. Si fece dunque largo l'idea dell'istituzione di una \"divisione d'onore\" a girone unico a 16 squadre; tale proposta aveva anche il pregio di aumentare gli scontri diretti fra le maggiori societ\u00e0 nazionali, ridottisi dopo la divisione in due gironi separati. L'attuazione di tale piano imponeva, tuttavia, la riduzione del numero delle partecipanti al torneo: venne dunque deciso, all'assemblea federale del 17 agosto 1925, che, a fine stagione, sarebbero state ben quattro le retrocessioni per ogni girone della Lega Nord. Per definire nei dettagli la prevista riforma e modificare pesantemente lo statuto federale, la FIGC istitu\u00ec all'uopo la cosiddetta \"Commissione dei tredici\", che nel settembre 1925 deliber\u00f2 che i campionati 1926-1927 si sarebbero disputati secondo la seguente piramide:\nLa Prima e la Seconda Divisione sarebbero state gestite dalla Lega Nord delle Societ\u00e0 Maggiori, mentre i campionati regionali di Terza e Quarta Divisione sarebbero stati coordinati dalla Lega Nord delle Societ\u00e0 Minori, che avrebbe organizzato direttamente le finali per la promozione in Seconda Divisione. Era prevista l'istituzione delle leghe delle societ\u00e0 maggiori e delle societ\u00e0 minori anche al Sud. Si noti la decisione di escludere dalla Divisione Nazionale 1926-1927 le squadre della Lega Sud, il cui campionato a partire dalla stagione 1926-1927 avrebbe dovuto essere parificato al nuovo secondo livello calcistico. Inoltre solo la vincente della finalissima tra le squadre campioni della Prima Divisione Nord e della Prima Divisione Sud sarebbe stata promossa in Divisione Nazionale, sostituendo l'ultima classificata nel girone unico. L'esclusione delle squadre centro-meridionali dalla Divisione Nazionale suscit\u00f2 le proteste dell'Alba, la quale chiese l'allargamento della Divisione Nazionale 1926-1927 da 16 a 17 squadre con l'inclusione in soprannumero del campione della Lega Sud 1925-1926. Questa proposta fu accolta ben prima della Carta di Viareggio.\nCon la prima storica Grande del campionato definitivamente avviata sul viale del tramonto, le due nuove Potenze del torneo si ritrovarono a contendersi direttamente fra loro la vittoria l'anno successivo, e stavolta a prevalere furono i bianconeri che si aggiudicarono il loro secondo scudetto a ventun anni di distanza dal primo.\nAnche questa stagione si concluse in modo confuso, con diverse gare rinviate per problemi di ordine pubblico, i dirigenti federali divisi sul da farsi e le grandi societ\u00e0 a spingere per una nuova riforma del campionato, confacente ai loro interessi. La crisi gestionale del mondo del calcio italiano si aggrav\u00f2 fra maggio e giugno, quando scoppi\u00f2 uno sciopero arbitrale. Il regime fascista, interessato alla sottomissione dello sport nazionale al suo disegno totalitario, reag\u00ec duramente a questa forma di protesta, gi\u00e0 bandita dal governo in altri settori. Il 27 giugno l'intera dirigenza della Federazione rassegn\u00f2 le dimissioni ma, anzich\u00e9 indire nuove elezioni, demand\u00f2 i propri poteri al CONI, gi\u00e0 controllato dal regime tramite il suo presidente Lando Ferretti; costui nomin\u00f2 a sua volta tre importanti personalit\u00e0, il presidente della Fortitudo Roma Italo Foschi, il Presidente dell'Associazione Italiana Arbitri ex vicepresidente dell' Giovanni Mauro e il presidente del Bologna Paolo Graziani, a formare una Commissione di Riforma dell'ordinamento della FIGC. Ritiratisi in Versilia, il 2 agosto i tre dirigenti emanarono la Carta di Viareggio, documento che apr\u00ec il calcio italiano al professionismo ma sanc\u00ec il definitivo assoggettamento della Federazione al totalitarismo fascista.\nDal 1926 al 1929.\nLa carta di Viareggio, oltre a stabilire l'apertura al professionismo e il blocco degli stranieri, segn\u00f2 inoltre il secondo decisivo passo, dopo il Progetto Pozzo, verso l'introduzione di un girone unico nel campionato italiano. I princ\u00ecpi di unit\u00e0 nazionale portati avanti dal fascismo mal si rispecchiavano in un torneo che fin dalla sua nascita era stato nettamente suddiviso fra un campionato del Nord al quale afferivano tutte le importanti societ\u00e0 calcistiche italiane, e uno del Sud contraddistinto dal miserrimo livello tecnico e le cui vincitrici ricevevano sistematicamente pesanti cappotti nelle finalissime nazionali. Venne quindi disposta:\nLa ristrutturazione su scala nazionale dei campionati non poteva avvenire in molte realt\u00e0 locali sulla base delle societ\u00e0 esistenti. Specialmente nelle citt\u00e0 del Sud vi era una pletora di piccolissime squadre insignificanti dal punto di vista tecnico, ciascuna rispecchiante un singolo quartiere o una particolare classe sociale. In particolare i tre maggiori nuclei urbani del Centro-Sud, Firenze, Roma e Napoli, non avevano una singola societ\u00e0 che potesse neanche lontanamente competere con i grandi \"club\" del Nord. Il fascismo decise quindi di creare una squadra competitiva per ognuna delle citt\u00e0 citate (e anche per altre) costringendo quelle esistenti a fondersi tra loro: cos\u00ec a Firenze dalla fusione del \"Club Sportivo Firenze\" con la \"Palestra Ginnastica Fiorentina Libertas\" nacque la Fiorentina (1926), a Roma con la fusione tra Alba, Fortitudo e Roman sorse la (1927), mentre a Napoli gi\u00e0 da quattro anni si aveva una rappresentante unica, l'Internaples. Anche qui per\u00f2 il livello tecnico era oltremodo basso e fu cos\u00ec che l'imprenditore Giorgio Ascarelli convinse i soci dell'Internaples a sciogliere la societ\u00e0 e a formare un rinnovato sodalizio con l'apporto di forze nuove: nacque cos\u00ec il Napoli. Le fusioni societarie continuarono negli anni immediatamente successivi, sempre su spinta del regime che vedeva di cattivo occhio rivalit\u00e0 all'interno delle citt\u00e0 contrastanti con le sue finalit\u00e0 di pace sociale. Fu cos\u00ec che nel 1928 la \"Liberty\" e l\"Ideale\" formarono il Bari F.C., mentre simili iniziative si diffusero in tutta Italia come ad esempio a Taranto e a Fiume. Un minor numero di squadre avrebbe inoltre dato la possibilit\u00e0 a un maggior numero di citt\u00e0 di partecipare ai pi\u00f9 importanti campionati: in tal senso va letta la creazione della Dominante, in pratica la prima versione della , dall'unione fra Andrea Doria e Sampierdarenese, e quella dell'Ambrosiana dalla fusione fra e US Milanese.\nLa nuova formula della Divisione Nazionale prevedeva ora, in luogo della serie di finali, un raggruppamento conclusivo con le migliori squadre sei squadre (tre per girone) della fase eliminatoria, mentre le escluse avrebbero partecipato a un torneo di consolazione detto Coppa CONI e le peggiori quattro (due per girone) retrocesse in Prima Divisione (il campionato cadetto). Il Torino, allestito dal presidente conte Enrico Marone di Cinzano, vinse il proprio girone e, trascinato dal cosiddetto \"Trio delle Meraviglie\" composto da Julio Libonatti, Adolfo Baloncieri e Gino Rossetti, spicc\u00f2 il volo tagliando in testa il traguardo. La gioia dei granata fu per\u00f2 di breve durata, poich\u00e9 nell'autunno successivo il sodalizio piemontese incapp\u00f2 nello scandalo del Caso Allemandi, in cui venne accusato di aver avvicinato e corrotto il terzino juventino Luigi Allemandi, e che gli cost\u00f2 la revoca dello scudetto. La reazione psicologica alla condanna avvenuta su base indiziaria e non probatoria, fu comunque la molla per il rilancio in classifica dei granata, partiti inizialmente un po' appagati nella nuova stagione. La sorte volle che la nuova annata divenisse quasi la copia della precedente, e il 22 luglio allo stadio Stadio San Siro di Milano il Torino si riaggiudic\u00f2 nuovamente un titolo che questa volta non gli tolse nessuno.\nIl deciso attivismo del presidente federale Leandro Arpinati partor\u00ec nell'estate del 1928 una novit\u00e0 che divenne tappa storica per il calcio italiano. Il mondo del pallone tricolore era infatti oramai pronto per dare una svolta che lo portasse ad assumere un'organizzazione simile a quella del campionato inglese, e fu cos\u00ec decisa quella svolta che port\u00f2 all'introduzione anche in Italia della formula del \"Girone Unico\", tra le proteste dei \"club\" pi\u00f9 piccoli, spaventati all'idea di venire inghiottiti, come puntualmente avvenne, dalle categorie inferiori. Il 18 marzo una deliberazione del Direttorio Federale annunciava che:\nIl nuovo campionato sarebbe stato quindi l'ultimo disputato con la formula dei due gironi introdotta nel 1921, mentre dalla stagione successiva le grandi squadre sarebbero state riunite in un nuovo torneo, la Serie A, mentre le escluse avrebbero costituito l'altrettanto inedita Serie B. Tuttavia, successivamente, Arpinati decise di allargare ulteriormente l'ultimo campionato di Divisione Nazionale. Con decreto del 28 giugno deliber\u00f2 che:\nRipesc\u00f2 quindi anche le due ultime classificate del campionato di Divisione Nazionale appena concluso (Verona e Reggiana) e vennero quindi promosse d'ufficio le seconde classificate dei quattro gironi della Prima Divisione appena conclusa, tra cui spiccavano due societ\u00e0 rappresentanti capoluoghi regionali, cio\u00e8 il Venezia e la giovanissima Fiorentina. A completare l'organico venne iscritta d'ufficio la , con l'evidente obiettivo politico di inserire nel giro del grande calcio quei territori orientali annessi dall'Italia nel 1919 con la vittoria nella Grande Guerra, ma che fino a quel punto non erano riusciti a scalfire le gerarchie del consolidato calcio della Penisola. Fu promossa a tavolino anche la US Milanese, che tuttavia prima dell'inizio del campionato fu costretta dalle autorit\u00e0 fasciste a fondersi con l'Inter, formando la nuova societ\u00e0 dell'Ambrosiana; essendo rimasto un posto vacante a causa della fusione, fu ammessa in extremis in Divisione Nazionale la Fiumana, sempre con l'intento di inserire nel giro del grande calcio squadre provenienti dalla Venezia Giulia.\nTale allargamento \"una tantum\" dell'ultimo torneo di Divisione Nazionale, ottenuto ripescando tutte le retrocesse e includendovi varie squadre cadette, era finalizzato a dare maggiore rappresentativit\u00e0 geografica alla manifestazione. Le 32 societ\u00e0 partecipanti al Campionato di Divisione Nazionale sarebbero state suddivise in due serie:\nA campionato concluso, Arpinati decise tuttavia di allargare il primo campionato di Serie A a 18 squadre, ammettendovi quindi anche Napoli, Lazio e Triestina, e anche il campionato di Serie B venne allargato a 18 squadre, ripescando nel campionato cadetto le 4 retrocedende in Prima Divisione. La finale tra le due vincenti dei gironi vide i granata soccombere al Bologna nello spareggio disputato al Flaminio di Roma.\nIl 6 ottobre 1929 si disputarono dunque le prime 9 partite del campionato 1929-30 che alla fine vide il successo della nuova Ambrosiana di Giuseppe Meazza, una squadra creata dal regime fondendo d'autorit\u00e0 l' con l'Unione Sportiva Milanese.\nDal 1929 al 1943.\nLa Serie A come la conosciamo oggi nacque nel 1929, in seguito alla riforma voluta da Arpinati, che stabil\u00ec la seguente gerarchia:\nA partire dalla stagione 1930-31 la Seconda Divisione divent\u00f2 un campionato regionale, mentre la Prima Divisione sub\u00ec un progressivo allargamento: si sal\u00ec a 6 gironi nella stagione 1930-31, addirittura a 9 nella stagione 1932-33, per poi scendere a 8 nelle stagioni 1933-34 e 1934-35. Conseguenza dell'aumento dei gironi e che la promozione in Serie B non era pi\u00f9 garantita alla vincente del girone, che per ottenere la promozione in cadetteria doveva vincere un ulteriore girone di finale contro le vincenti degli altri gironi. \u00c8 da notare, inoltre, la partecipazione delle squadre riserve delle squadre di Serie A alla Prima Divisione, anche se non facevano classifica (non avevano diritto alla promozione, essendo squadre \"B\" o \"II\", secondo il gergo dell'epoca).\nNel 1934 la FIGC decise di creare il campionato di Serie C a partire dalla stagione 1935-36. Questo fu quindi la gerarchia dei campionati nella stagione 1935-36:\nQuesta gerarchia rimase in vigore fino alla stagione 1942-43, salvo un allargamento della Serie C a otto gironi, con conseguente introduzione di gironi di finale tra le vincenti dei gironi che mettevano in palio quattro promozioni in Serie B. Nella stagione 1942-43, per via della guerra, i gironi della Serie C aumentarono ulteriormente.\nDal 1943 al 1952.\nNell'estate 1943, a causa del caos provocato dalla guerra, non essendo possibile organizzare campionati a girone unico, si pens\u00f2 di organizzare per il 1943-44 un campionato misto di Serie A-B in tre gironi, ma il progetto fu abbandonato dopo l'armistizio dell'8 settembre.\nNel 1944, con l'Italia divisa in due a causa della Seconda guerra mondiale, nel settentrione, voluto dal Min.Cul.Pop., venne comunque organizzato un torneo \"non ufficiale\" (essendo in atto il periodo di inattivit\u00e0 ufficiale stabilito nel 1943 dalla F.I.G.C) che fu vinto dai VV.FF. della Spezia. Tale torneo prese il nome di Campionato Alta Italia e il titolo venne riconosciuto dalla FIGC, seppure solo in via onorifica, nel 2002.\nPer la stagione 1945-46, non essendo ancora possibile ritornare al girone unico, la struttura dei campionati fu la seguente:\nPer la stagione 1946-47, si torn\u00f2 al girone unico per la Serie A, mentre la B fu riorganizzata in tre gironi con una promozione in A per girone. Invece la Serie C, suddivisa in Lega Nord, Lega Centro e Lega Sud, sub\u00ec un allargamento talmente consistente da comprendere addirittura 18 gironi per la stagione 1947-48, al punto che qualcuno incominci\u00f2 provocatoriamente a definirla \"Serie C Regionale\". Nel 1947 si pens\u00f2 di riorganizzare i tornei in senso pi\u00f9 elitario, prevedendo per la stagione 1948-49:\nIn seguito al caso Napoli, la FIGC stabil\u00ec di allargare la nuova Serie C a quattro gironi, ripescando diverse societ\u00e0 inizialmente retrocesse. Nel 1951, tuttavia, la FIGC deliber\u00f2 di rendere anche il campionato di Serie C un torneo a girone unico, istituendo un nuovo torneo interregionale, la IV Serie, al di sotto della C.\nDal 1952 al 1959.\nDal 1952-53 al 1956-57 la struttura del campionato fu la seguente:\nNel 1957 la FIGC decise di abolire il girone unico in Serie C allargandola prima a due gironi (1958-59) e poi a tre gironi (dal 1959-60). La IV Serie venne prima scissa in due livelli e poi soppressa, sostituita dalla Serie D. La \"Promozione\" si trasform\u00f2 nel \"Campionato Nazionale Dilettanti\" che a dispetto del nome era gestito dai Comitati Regionali anche se i campioni regionali si contendevano lo \"scudetto Dilettanti\" nella fase finale nazionale.\nDal 1959 a oggi.\nNel 1959 la \"Lega Nazionale\" si tramut\u00f2 in \"Lega Nazionale Professionisti\", gestendo i campionati di Serie A e di Serie B. Nello stesso anno fu fondata la Lega Nazionale Semiprofessionisti, con l'incarico di gestire i campionati di Serie C e di Serie D. La Lega Nazionale Dilettanti avrebbe avuto invece l'incarico di coordinare l'attivit\u00e0 dei Comitati Regionali. Dal 1959 al 1978 la struttura dei campionati era la seguente:\nDal 1978-79 la Serie C \u00e8 scissa in Serie C1 e C2, mentre nel 1981 la Serie D (ribattezzata prima Campionato Interregionale, poi Campionato Nazionale Dilettanti, prima di riprendere la denominazione di Serie D nel 2000) si trasform\u00f2 da semiprofessionistica a dilettantistica. Nello stesso anno la Lega Nazionale Semiprofessionisti cambi\u00f2 nome in Lega Nazionale Serie C. Nel 1986 la Serie C1 e Serie C2 divennero campionati professionisti (prima erano semiprofessionisti) e nel 2007 cambiarono denominazione in \"Lega Pro Prima Divisione\" e \"Lega Pro Seconda Divisione\", in concomitanza la Lega Nazionale Serie C cambi\u00f2 denominazione in Lega Italiana Calcio Professionistico (Lega Pro). Nel 2010 la Lega Nazionale Professionisti si sciolse per dare vita a due Leghe distinte per categoria, la LNP Serie A e la LNP B. Nel 2014 i due campionati gestiti dalla Lega Pro si sono riunificati in una divisione unica denominata \"Lega Pro\", per poi nel 2017 cambiare denominazione e tornare alla denominazione originaria \"Serie C\". In ambito regionale \u00e8 da segnalare la creazione nel 1992 del Campionato di Eccellenza Regionale tra la Serie D e la Promozione Regionale.\nQui sotto una tabella con i vari cambiamenti dal 1959 a oggi:\nI campionati professionistici.\nTorneo della Lega Nazionale Professionisti Serie A.\n\u00c8 un torneo che si svolge tra 20 squadre dalla stagione 2004-05. La squadra che ottiene il maggior numero di punti nella Serie A si aggiudica il titolo di Campione d'Italia, denominato e contraddistinto da un apposito \"scudetto\" che venne introdotto per la prima volta in Italia dal Genoa nel 1924-25 quando lo appunt\u00f2 sulle maglie della squadra, e da allora rimase fino ai tempi odierni. La Coppa Campioni d'Italia, il trofeo del campionato, si assegna dalla stagione 1960-61, e dalla stagione 2004-05 si consegna sul campo alla squadra campione, con una cerimonia di premiazione. Le prime quattro squadre classificate ottengono la qualificazione alla fase a gironi della UEFA Champions League. La quinta si qualifica alla fase a gironi della UEFA Europa League, insieme alla vincitrice della Coppa Italia, ma se quest'ultima risulta gi\u00e0 qualificata per le coppe europee tramite il campionato, \u00e8 la sesta classificata a qualificarsi direttamente alla fase gironi della Europa League, mentre la settima classificata si qualifica al playoff di Conference League (se la vincitrice di Coppa Italia non arriva tra le prime sei in campionato \u00e8 la sesta classificata a disputare il playoff di Conference League). Le ultime tre squadre in graduatoria vengono retrocesse in Serie B.\nTorneo della Lega Nazionale Professionisti B.\n\u00c8 un torneo che si svolge tra 20 squadre dalla stagione 2019-20. Alla fine del torneo 3 squadre vengono promosse nella categoria superiore (\"Serie A\"), mentre 4 squadre vengono retrocesse nella categoria inferiore (\"Serie C\"). Il trofeo del campionato, denominato Coppa Ali della Vittoria dal 2006 al 2020, si assegna dalla stagione 1960-61, e dalla stagione 2006-07 si consegna sul campo alla squadra 1\u00aa classificata, con una cerimonia di premiazione. Attualmente le prime 2 squadre classificate vengono promosse direttamente alla categoria superiore mentre la terza classificata viene promossa direttamente solo se il suo distacco dalla quarta in classifica \u00e8 pari o superiore a 15 punti. Se la squadra 3\u00aa classificata ha meno di 15 punti di vantaggio sulla 4\u00aa, la restante promozione viene decisa con un girone di spareggi detto \"play-off\" al quale prendono parte le squadre classificate dalla 3\u00aa all'8\u00aa posizione. Per quanto riguarda le retrocessioni, le ultime 3 squadre classificate retrocedono direttamente e si procede con un \"play-out\" tra la 16\u00aa e la 17\u00aa classificata che viene disputato con gare di andata e ritorno se la 16\u00aa classificata ha meno di 5 punti di vantaggio sulla 17\u00aa classificata.\nTorneo della Lega Italiana Calcio Professionistico.\nL'ultima serie del calcio professionistico \u00e8 suddivisa geograficamente in tre gironi: A, B e C, ciascuno con 20 partecipanti. La prima di ogni girone viene promossa direttamente nella categoria superiore (\"Serie B\"), mentre la quarta promozione \u00e8 decisa dai play-off nazionali in cui partecipano le squadre classificatesi dalla 2\u00aa alla 10\u00aa di ciascun girone insieme con la vincente della Coppa Italia di categoria, per un totale di 28 squadre. Per quanto riguarda le retrocessioni, 9 squadre vengono retrocesse nella categoria inferiore (\"Serie D\"): l'ultima classificata di ogni girone viene retrocessa direttamente, mentre penultima, terzultima, quartultima e quintultima disputano i play-out per altre due retrocessioni per girone. Se la vincente della Coppa Italia di categoria si posiziona dalla 1\u00aa alla 10\u00aa posizione (quindi \u00e8 promossa in Serie B o \u00e8 gi\u00e0 qualificata ai play-off) oppure dalla 16\u00aa alla 20\u00aa posizione (quindi deve disputare i play-out o \u00e8 retrocessa in Serie D), viene ammessa ai play-off la squadra che si \u00e8 posizionata 11\u00aa nello stesso girone della squadra vincitrice della Coppa.\nI campionati dilettantistici.\nI tornei amatoriali del calcio italiano sono gestiti dalla Lega Nazionale Dilettanti per il tramite degli organismi che essa coordina: il Comitato Interregionale e i 19 Comitati Regionali.\nTornei della Lega Nazionale Dilettanti.\nEssendo l'unica serie dilettantistica di livello nazionale, gode di statuto e regolamenti speciali; \u00e8 l'anello di congiunzione tra il calcio amatoriale e quello professionistico della FIGC. La Serie D \u00e8 oggi di norma articolata in 9 gironi da 18 squadre: le 9 squadre vincitrici dei propri gironi vengono promosse direttamente in \"Serie C\", fra i professionisti. A fine stagione inoltre queste 9 squadre si contendono il titolo di campione d'Italia di categoria in un mini torneo a eliminazione diretta. Un cos\u00ec ampio ricambio fra settore professionistico e dilettantistico \u00e8 un caso unico al mondo: in nessun'altra nazione si assiste annualmente alla permuta di ben nove squadre tra i due regimi calcistici. Le ultime due classificate di ogni girone retrocedono direttamente nei campionati regionali, mentre le quattro squadre che le precedono disputano i play-out, a condizione per\u00f2 che il distacco in graduatoria non sia a doppia cifra, nel qual caso le posizioni divengono subito definitive. Alla Serie D vengono inoltre iscritte in soprannumero le squadre gi\u00e0 professionistiche che, fallendo, abbiano perso tale status.\nI campionati regionali.\nLa restante struttura del campionato di calcio italiano si articola in ulteriori 5 livelli regionali a cui possono giocare le squadre a vario titolo con differenti organizzazioni, oneri, doveri, regole e casi particolari. Le prime di ciascuna serie sono promosse a quella superiore, come pure le vincitrici dei \"play-off\", sebbene l'ascesa di queste ultime sia subordinata alla disponibilit\u00e0 di posti liberi nei tornei superiori di ciascuna Regione.\nEccole in successione:\nLe serie in questione sono organizzate dai Comitati Regionali della FIGC, tranne l'ultima che viene gestita dai rispettivi comitati provinciali.\nI campionati giovanili.\nI campionati giovanili sono disputati dalle squadre ragazzi delle varie societ\u00e0 affiliate alla Federazione, e sono suddivisi sia per et\u00e0 sia per inquadramento.\nGiovani professionisti.\nI \"Giovani di Serie\" sono i giocatori Under-19 delle societ\u00e0 professionistiche italiane che disputano i massimi campionati giovanili. Sono attualmente divisi in quattro tornei:\nGiovani dilettanti.\nIn Italia esistono altri sei campionati organizzati dalle delegazioni provinciali e regionali della FIGC sotto l'egida del Settore Giovanile e Scolastico. I campionati, tutti di carattere giovanile sono:\nNei campionati Juniores, Allievi e Giovanissimi, l'arbitraggio delle gare \u00e8 riservato ad arbitri AIA, mentre l'arbitraggio delle altre categorie \u00e8 affidato ai dirigenti delle societ\u00e0.\nSquadre non italiane iscritte alla FIGC.\nIn vari periodi squadre estere hanno partecipato ad alcune edizioni del campionato italiano.\nLa prima a farlo fu il Chiasso, squadra svizzera che nel 1913, trovando insufficiente l'attivit\u00e0 calcistica su suolo elvetico, decise di iscriversi al campionato italiano. Non fu un'impresa facile per i dirigenti di allora, ma, grazie anche all'appoggio di uno dei pi\u00f9 illustri personaggi del calcio della vicina penisola, l'avvocato Giovanni Mauro, presidente del Comitato Regionale Lombardo della Federazione Italiana Giuoco Calcio, le pratiche ebbero esito positivo. Nel maggio 1914 il Chiasso venne chiamato a disputare due gare, due vere e proprie partite di test, contro le prime classificate della Promozione (il secondo livello della scala dei valori dell'epoca), appena promosse dalla federazione italiana in Prima Categoria, per definire il livello tecnico-agonistico acquisito dai rossobl\u00f9 e stabilire con quali possibilit\u00e0 avrebbe potuto competere con le squadre di categoria superiore la stagione successiva. Sul campo di Mornello di Cernobbio, che sar\u00e0 teatro di tutti gli incontri casalinghi del Chiasso durante il periodo italiano, i rossobl\u00f9 sconfissero la e il Savoia di Milano. Grazie a queste vittorie il Chiasso fu ammesso in Prima Categoria, la massima categoria calcistica italiana, dove rimase fino al 1922, anno in cui la squadra retrocesse. La parentesi italiana si concluse l'anno successivo, nel 1923, anno durante il quale si decise il rientro nei ranghi della federazione elvetica.\nNel 1918 l'Italia, avendo vinto la Grande Guerra, conquist\u00f2 la Venezia Tridentina e la Venezia Giulia. Poich\u00e9 per\u00f2, all'Assemblea di Pace, una parte dei delegati stranieri si oppose all'annessione di Fiume (ai confini dell'Istria con la Jugoslavia) all'Italia, si decise, nel 1920, di rendere Fiume una citt\u00e0-Stato facente parte dello stato libero di Fiume. Nonostante non facesse ancora parte dell'Italia, nel 1923-24 l'Olympia Fiume disput\u00f2 il campionato italiano di Seconda Divisione. Nel 1924 Fiume fu annessa all'Italia, e conseguentemente l'Olympia Fiume divenne una squadra italiana a tutti gli effetti. Si fusero nel 1926 con i concittadini del Gloria, formando la Fiumana, che milit\u00f2 in massima serie nel 1928-29 e in Serie B nel 1929-30 e nel 1941-42. Dopo il 1943, la Fiumana fu sciolta perch\u00e9 nel 1947 Fiume venne annessa alla Jugoslavia.\nDal 1945-46 fino al 1953-54 si venne a creare un'altra situazione del tutto particolare. Nel 1945 la Jugoslavia aveva occupato gran parte della Venezia Giulia e alle conferenze di pace conseguenti alla conclusione della Seconda Guerra Mondiale pretendeva che l'Italia le cedesse non solo Zara, Fiume, l'Istria e l'entroterra di Trieste, ma Trieste stessa. Nella stagione 1945-46, la Triestina gioc\u00f2 comunque in Serie A, seppur esiliata a Udine, mentre l'Ampelea Isola d'Istria, nonostante l'occupazione dell'Istria, riusc\u00ec a disputare il campionato di Serie C 1945-46; questo fu per\u00f2 l'ultimo campionato italiano disputato dal club istriano, perch\u00e9 dalla stagione successiva milit\u00f2 nel campionato jugoslavo. Nel 1947, in seguito al trattato di pace, l'Italia fu costretta a rinunciare all'Istria mentre Trieste e l'Istria nord-occidentale costitu\u00ec il territorio Libero di Trieste, amministrato in parte dagli Alleati e in parte dagli Jugoslavi. Nonostante non facessero parte dell'Italia ma del territorio Libero di Trieste, le squadre di Trieste continuarono a disputare i campionati italiani (la Triestina in Serie A, le minori in Serie C e nei campionati regionali). \u00c8 da notare inoltre che la Ponziana di Trieste dal 1946 al 1949 disput\u00f2 sia il campionato italiano sia quello jugoslavo, facendo giocare le riserve in Serie C italiana e i titolari nella massima serie jugoslava.\nAl termine della stagione 1946-47, la Ponziana retrocesse nel campionato cadetto jugoslavo, ma il ripescaggio della Triestina in Italia a fine stagione fu visto in Jugoslavia come un segno di sfida nella tesissima situazione politica in cui versava in quel periodo la citt\u00e0 di Trieste, quindi la Federazione jugoslava decise, di par suo, di applicare la stessa misura di ripescaggio alla Ponziana. La conclusione dell'esperienza jugoslava della Ponziana avvenne al termine della stagione 1948-49: firmati e resi esecutivi i trattati di pace, il dittatore Tito aveva capito che la partita per l'annessione di Trieste era oramai persa, quindi tagli\u00f2 i copiosi finanziamenti che avevano permesso al povero club giuliano di competere nella massima divisione slava. Ai dirigenti ponzianini non rimase che tirare le somme e tornare a schierare un'unica squadra nel campionato italiano, all'interno del quale il residuo e indebolitissimo presidio biancazzurro era nel frattempo caduto in Promozione. La FIGC fu ben lieta di togliersi la spina costituita dalla Ponziana jugoslava e concesse il reintegro, dietro pegno per\u00f2 di una squalifica semestrale di tutti coloro che si erano tesserati nella FSJ. Nel 1954 Trieste torn\u00f2 a far parte dell'Italia, portando alla dissoluzione del Territorio Libero di Trieste, annesso in parte all'Italia e in parte alla Jugoslavia.\nNel 1960 la Federcalcio sammarinese si assunse l'incarico di allestire una formazione sammarinese che potesse militare nel campionato italiano, dopo che nella stagione precedente era stata la Libertas-Tre Penne a giocare nelle divisioni italiane. Nacque cos\u00ec, nell'estate del 1960, la Societ\u00e0 Sportiva Serenissima, che eredita dalla Libertas-Tre Penne i colori sociali, il bianco e l'azzurro, e il primo campo da gioco, sito a Fiorentino. La squadra parte dalla Seconda Categoria emiliana, poich\u00e9 in quel Comitato Regionale non esisteva ancora la Terza Categoria. Gi\u00e0 nel 1962 arriv\u00f2 la prima promozione, dopo il successo contro l'A.C. Chiavicone di Forl\u00ec. Cambiata denominazione in San Marino, la squadra sammarinese scal\u00f2 le gerarchie del calcio italiano fino alla promozione in Serie C1 (dal 2007 Lega Pro Prima Divisione). Una seconda squadra sammarinese, la Juvenes/Dogana, pur continuando a militare nel campionato sammarinese, disput\u00f2 il campionato regionale italiano di Promozione fino al 2007.\nDi seguito l'elenco delle squadre straniere che hanno militato in passato nel campionato italiano:\nIl campionato italiano e gli scandali.\nRevoche dei titoli di \"campione d'Italia\": il \"caso Allemandi\" e \"Calciopoli\".\nNella stagione 1926-1927 il Torino, allestito dal presidente conte Enrico Marone di Cinzano, vinse il proprio girone eliminatorio e, trascinato dal cosiddetto \"Trio delle Meraviglie\" composto da Julio Libonatti, Adolfo Baloncieri e Gino Rossetti, conquist\u00f2 il suo primo scudetto nella fase finale del campionato. La gioia dei granata fu per\u00f2 di breve durata, poich\u00e9 nell'autunno 1927 il sodalizio piemontese incapp\u00f2 in uno scandalo in cui venne accusato di aver corrotto il terzino juventino Luigi Allemandi, e sub\u00ec la revoca del titolo. La reazione psicologica alla condanna, avvenuta su base indiziaria e non probatoria, fu la molla per il rilancio in classifica dei granata, partiti inizialmente un po' appagati nella nuova stagione, spingendoli a vincere il campionato 1927-1928. I dubbi sulla regolarit\u00e0 del procedimento giudiziario produssero, nel corso dei decenni successivi, vari tentativi di riaprire l'inchiesta da parte sia del Torino, sia del secondo classificato.\nNel 2006, quasi ottant'anni dopo il caso Allemandi, il calcio italiano fu travolto da Calciopoli, uno scandalo relativo a \"combine\" arbitrali. Tra le molte squadre coinvolte spiccavano , , e . Le prime tre, furono retrocesse in primo grado in Serie B, mentre al Milan vennero inflitti 30 punti di penalizzazione nel campionato 2005-2006 e 8 punti di penalizzazione nel campionato 2006-2007. In Appello, Lazio e Fiorentina evitarono l'onta della retrocessione, mentre alla Juventus fu confermata la relegazione in Serie B con 17 punti di penalizzazione, ridotti infine a 9 nell'ultimo grado di giudizio. Al club bianconero venne anche revocato lo scudetto 2004-05, mentre il campionato 2005-06 fu dapprima \"non assegnato\", e in seguito concesso a tavolino all', divenuta prima in classifica grazie alle penalizzazioni subite da Juventus e Milan.\nCalcioscommesse.\nScandalo del 1980.\nIl 1\u00ba marzo 1980, un commerciante, Massimo Cruciani, present\u00f2 un esposto alla Procura della Repubblica di Roma, sostenendo di essere stato truffato. Egli, tramite Alvaro Trinca, proprietario di un ristorante di cui era fornitore, era venuto in contatto con alcuni giocatori della , che lo avevano indotto a scommettere su alcune partite di Serie A che erano state combinate. Tuttavia, non tutti i risultati concordati si erano verificati, facendo perdere a Cruciani somme ingenti (centinaia di milioni di lire). In seguito alla denuncia di Cruciani e di Trinca, il 23 marzo 1980 (24\u00aa giornata di Serie A e 27\u00aa giornata di Serie B) la magistratura fece effettuare una serie di arresti proprio sui campi di gioco, a fine incontri. Altri ricevettero ordini di comparizione, tra cui Paolo Rossi del , Giuseppe Dossena e Giuseppe Savoldi del , e Oscar Damiani del . Di Morini si accert\u00f2 la consegna a Roma di 20 milioni, forniti dal presidente rossonero Felice Colombo, avvolti in carta da giornale per far tacere Fabio Trinca e Massimo Cruciani a seguito della partita contro la , giocata il 6 gennaio e qvinta dal 2-1, mentre Paolo Rossi venne accusato d'aver concordato il pareggio dell'incontro -, giocato il 30 dicembre 1979 e finito 2-2. Le immagini degli arresti e delle camionette di Polizia e Guardia di Finanza presenti negli stadi sono famose ancora oggi per essere state riprese in diretta nel corso della trasmissione sportiva \"90\u00ba minuto\". Il 23 dicembre 1980 tutti gli indagati vennero prosciolti poich\u00e9 il fatto, a livello penale, non costituiva reato. Vennero invece presi provvedimenti in ambito calcistico, in quanto venne provata l'accusa di illecito sportivo.\nMilan e Lazio vennero cos\u00ec retrocesse a tavolino in Serie B per illecito sportivo. Per il la retrocessione del 1980 fu la prima nella sua storia. Dopo aver vinto il Campionato di Serie B 1980-1981, retrocesse nuovamente tra i cadetti, al termine della stagione 1981-1982, ma questa volta con il verdetto sancito dal campo a causa del terzultimo posto in classifica. La torn\u00f2 in Serie B dopo otto anni (e dopo aver vinto uno Scudetto nel 1973-1974), ma dovette aspettare la stagione 1982-1983 per ritornare in Serie A. L', il e il non risentirono in partenza dei cinque punti di penalizzazione; la squadra umbra retrocesse in Serie B al termine della stagione successiva, e sarebbe tornata in Serie A quindici anni dopo. Il giocatore Paolo Rossi, a causa della squalifica, non disput\u00f2 il Campionato europeo di calcio 1980. Torn\u00f2 a giocare il 29 aprile 1982, disputando solo le ultime tre partite di Campionato con la ; nonostante lo scarso numero di gare giocate il lungimirante CT \"azzurro\" Enzo Bearzot lo inser\u00ec nella lista dei convocati per il Mondiale spagnolo, dove risult\u00f2 capocannoniere del torneo ed elemento fondamentale per la vittoria del titolo.\nScandalo del 1986.\nIl 2 maggio 1986 si costituiva e veniva arrestato Armando Carbone, braccio destro di Italo Allodi (a quell'epoca dirigente del ) e confess\u00f2 l'esistenza di un giro di scommesse riguardanti alcune partite di calcio nei campionati professionistici, dalla Serie A fino alla Serie C2, dal 1984 al 1986. Dario Maraschin, all'epoca presidente del Lanerossi Vicenza, confess\u00f2 di aver versato 120 milioni di lire per vincere la partita contro l' e lo spareggio contro il nel Campionato di 1984-1985, ma di non aver truccato nessun incontro nel 1985-1986 in Serie B. In realt\u00e0 vennero raccolte alcune intercettazioni telefoniche che dimostrarono il contrario, soprattutto negli incontri contro e . Successivamente anche il presidente del Perugia, Spartaco Ghini, ammise che la sua societ\u00e0, unica tra quelle inquisite a preferire la retrocessione piuttosto che una forte penalizzazione, aveva commesso illeciti sportivi. Vennero deferite alla procura federale della FIGC, gestita da Corrado De Biase, le seguenti societ\u00e0: (*), (*), in Serie A, (*), , (*), , (*), , , (*), , Lanerossi Vicenza in Serie B, , , (*), , (*) (*) in Serie C1 e (*) in Serie C2. Alcune di loro vennero prosciolte dall'inchiesta (societ\u00e0 indicate con l'asterisco), mentre le altre subirono diverse penalizzazioni.\nLa penalizzazione di nove punti cost\u00f2 molto a e ; i friulani retrocessero in Serie B al termine della stagione 1986-1987 mentre i biancocelesti riuscirono a salvarsi dalla Serie C1 dopo aver vinto gli spareggi contro Taranto (salvo) e Campobasso (retrocesso) per l'ultimo posto disponibile; senza la penalizzazione l'Udinese sarebbe rimasta in A (a svantaggio dell'Empoli), mentre la Lazio sarebbe arrivata sesta in classifica a pari punti con il Genoa. Il retrocesse in Serie C1, ma sarebbe retrocesso anche senza penalizzazione. Il Lanerossi Vicenza, che si era visto revocare la promozione in Serie A, retrocesse in Serie C1 al termine di una stagione negativa. Per la i quattro punti in meno non furono determinanti in quella stagione, ma senza il punto tolto nel campionato 1985-1986 i giuliani sarebbero stati promossi in A al posto del Vicenza. Successivamente venne penalizzata di cinque punti nella stagione 1987-1988 per aver combinato una partita contro l'Empoli nella stagione 1985-1986 e, a causa di questa nuova penalizzazione, venne retrocessa in Serie C1 al termine della stagione seguente. Il , la e il non furono influenzati dalle penalizzazioni.\nScandalo del 2011.\nUn ulteriore scandalo calcioscommesse venne alla luce il 1\u00ba giugno 2011 quando, a seguito di indagini condotte dalla Procura di Cremona nell'ambito dell'inchiesta denominata \"Last bet\", furono eseguiti numerosi provvedimenti di custodia cautelare nei confronti di varie persone legate al mondo del calcio e a quello delle scommesse sportive. La Procura di Cremona si avvalse sin dall'inizio delle informazioni fornite ai media, e denunciate alle autorit\u00e0 competenti, dall'operatore austriaco SKS365 Group. Fra i nomi pi\u00f9 noti, spiccavano quelli del capitano dell' Cristiano Doni e degli ex calciatori Stefano Bettarini e Giuseppe Signori. Nell'indagine sportiva, condotta dal Procuratore Federale Stefano Palazzi, furono deferiti alla Commissione Disciplinare della Federcalcio 26 tesserati e 18 societ\u00e0, con accuse che spaziavano dall'illecito sportivo alla semplice violazione del divieto di scommettere per i tesserati. I processi sportivi svoltisi nell'agosto 2011 videro gli organi giudicanti della FIGC accogliere sostanzialmente l'impianto accusatorio di Palazzi: furono irrogate pesanti squalifiche nei confronti di molti tesserati, ritenuti colpevoli di illecito sportivo, e diversi punti di penalizzazione nei confronti delle societ\u00e0 coinvolte per responsabilit\u00e0 oggettiva o presunta. Due societ\u00e0 ( e ) furono ritenute direttamente responsabili e pertanto furono retrocesse di categoria.\nIl 19 dicembre 2011 furono eseguiti nuovi arresti nell'ambito della seconda tranche dell'inchiesta della procura di Cremona. Fra gli altri furono arrestati l'ex calciatore Luigi Sartor e l'ex capitano dell'Atalanta Doni, gi\u00e0 squalificato per tre anni e mezzo dalla giustizia sportiva. Doni, che cerc\u00f2 di sottrarsi all'arresto con un tentativo di fuga, fu accusato di tentato inquinamento delle prove. Finirono sotto inchiesta diverse partite (anche di Serie A e di Coppa Italia) non solo della stagione 2010-2011, ma anche di quella precedente (2009-2010) e di quella successiva (2011-2012). Il 4 febbraio 2012 fu arrestato il portiere del Piacenza Mario Cassano, mentre il 2 aprile 2012 fin\u00ec agli arresti, nell'ambito di un'inchiesta parallela condotta dalla Procura di Bari, l'ex difensore barese Andrea Masiello (nel frattempo trasferitosi all'Atalanta).\nDurante la seconda fase la Procura di Cremona ha rivelato che si \u00e8 giunti all'arresto dei nuovi indagati in seguito a una inchiesta transnazionale sul calcio scommesse che parte da Singapore, in particolare grazie alle dichiarazioni di Wilson Raj Perumal, cittadino di Singapore arrestato in Finlandia. L'organizzazione sarebbe stata gestita da Eng See Tan detto \"Dan\". L'organizzazione aveva poi delle diramazioni in tutto il mondo e in particolare in Italia tramite il gruppo dei \"bolognesi\", riconducibile a Signori, e quello degli \"zingari\" riconducibile a Gegic e Gervasoni. La forza economica e corruttiva del \"Dan\" sarebbe stata tale da arrivare a ipotizzare l'acquisto dell'AlbinoLeffe al fine di truccare le partite.\nIl 28 maggio 2012 una nuova ondata di provvedimenti restrittivi colpisce, fra gli altri, il capitano della Stefano Mauri e l'ex giocatore del Omar Milanetto (nel frattempo trasferitosi al Padova). Fra gli indagati non sottoposti a provvedimenti restrittivi compare anche il nome dell'ex allenatore del Siena Antonio Conte (nel frattempo passato alla Juventus con cui ha appena vinto lo scudetto), del quale viene disposta la perquisizione dell'abitazione, nonch\u00e9 quelli di due difensori della nazionale italiana in ritiro pre Europeo 2012: l'ex barese Leonardo Bonucci (anch'egli fresco scudettato con la Juventus) e l'ex genoano Domenico Criscito (passato nel frattempo allo ). Quest'ultimo subisce la perquisizione della propria camera d'albergo a Coverciano e, a differenza di Bonucci, viene immediatamente escluso dalla lista definitiva dei convocati per l'Europeo in quanto destinatario di avviso di garanzia. L'accusa per tutti gli indagati \u00e8 sempre quella di associazione a delinquere finalizzata alla truffa e alla frode sportiva. Con le medesime accuse e con l'aggravante del riciclaggio di denaro \u00e8 indagato ancora Giuseppe Signori, gi\u00e0 radiato dalla giustizia sportiva.\nTra maggio e luglio 2012, nel frattempo, si sono svolti i processi sportivo di primo e secondo grado per 61 tesserati e 22 societ\u00e0 deferiti dal procuratore Palazzi in relazione al secondo filone dell'inchiesta di Cremona. Alcuni dei deferiti erano gi\u00e0 stati giudicati e sanzionati nel primo filone di indagini. Le partite sotto inchiesta hanno riguardato la Serie B 2010-2011, pi\u00f9 alcuni incontri di Coppa Italia delle edizioni 2010-11 e 2011-12 e un incontro della Coppa Italia Lega Pro 2010-2011. Alle societ\u00e0 coinvolte sono state inflitte penalizzazioni in classifica di varie entit\u00e0 per responsabilit\u00e0 oggettiva negli illeciti contestati ai propri tesserati. Le penalit\u00e0 saranno scontate nella stagione 2012-2013.\nQualificazioni alle coppe europee.\nUEFA Champions League.\nA partire dalla stagione 2017-2018 per la UEFA Champions League si qualificano le prime quattro squadre in classifica, direttamente alla fase a gironi.\nUEFA Europa League.\nLa qualificazione alla UEFA Europa League \u00e8 ad appannaggio della quinta classificata e della vincitrice della Coppa Italia, che si qualificano direttamente alla fase a gironi. Qualora quest'ultima sia gi\u00e0 qualificata alle coppe europee, subentra in ogni caso la sesta classificata del campionato.\nUEFA Europa Conference League.\nA partire dalla stagione 2020-2021 c'\u00e8 anche una squadra che si qualifica alla UEFA Europa Conference League, questa \u00e8 la settima classificata, che parte dagli spareggi."}
{"id": "15992", "revid": "919135", "url": "https://it.wikipedia.org/wiki?curid=15992", "title": "68 (numero)", "text": "Sessantotto (cf. latino \"duodeseptuaginta\", greco \"\u1f40\u03ba\u03c4\u1f7c \u03ba\u03b1\u1f76 \u1f11\u03be\u03ae\u03ba\u03bf\u03bd\u03c4\u03b1\") \u00e8 il numero naturale dopo il 67 e prima del 69."}
{"id": "15994", "revid": "916580", "url": "https://it.wikipedia.org/wiki?curid=15994", "title": "77 (numero)", "text": "Settantasette (cf. latino \"septuaginta septem\", greco \"\u1f11\u03c0\u03c4\u1f70 \u03ba\u03b1\u1f76 \u1f11\u03b2\u03b4\u03bf\u03bc\u03ae\u03ba\u03bf\u03bd\u03c4\u03b1\") \u00e8 il numero naturale dopo il 76 e prima del 78."}
{"id": "15996", "revid": "217", "url": "https://it.wikipedia.org/wiki?curid=15996", "title": "Principio di esclusione", "text": ""}
{"id": "15997", "revid": "125736301", "url": "https://it.wikipedia.org/wiki?curid=15997", "title": "Thomas Mann", "text": "Dopo la morte del padre si trasferisce prima a Monaco di Baviera con la famiglia, poi soggiorna con il fratello a Roma e Palestrina. Tornato a Monaco, lavora nella redazione del \"Simplicissimus\", ma presto si dedica esclusivamente alla letteratura.\nIl primo dopoguerra segna la sua definitiva affermazione, fino a diventare il massimo rappresentante della letteratura tedesca. Nel 1929 vince il Premio Nobel per la letteratura e pochi anni dopo decide di lasciare la Germania per trasferirsi prima nei Paesi Bassi e in seguito negli Stati Uniti dove rimane fino al 1952 per poi spostarsi in Svizzera.\nBiografia.\nInfanzia sul Baltico.\nPaul Thomas Mann nacque a Lubecca, in Germania, secondogenito di Thomas Johann Heinrich Mann, senatore e facoltoso commerciante, e di J\u00falia da Silva Bruhns, nata da padre tedesco e madre brasiliana a Paraty in Brasile, ma emigrata in Germania all'et\u00e0 di sette anni. Nonostante la confessione cattolica della madre, Mann venne battezzato secondo la fede luterana del padre.\nIl piccolo passava l'estate a Travem\u00fcnde, sul Baltico, dove gi\u00e0 dava spazio alla propria indole sognatrice immerso nella bellezza del luogo. Una certa indipendenza spirituale gli fece frequentare la scuola con disinteresse, preferendo dedicarsi a letture e studi personali e lasciando da parte le esigenze didattiche. Frequent\u00f2 le scuole a indirizzo commerciale del \"Katharineum\", a Lubecca, dato che il padre voleva un successore per l'impresa familiare. Negli stessi anni Thomas scrisse i primi racconti e le prime poesie, alcune delle quali dedicate all'amico Armin Martens, immortalato nelle pagine del \"Tonio Kr\u00f6ger\" con il nome di Hans Hansen, e altre, d'amore, a una compagna bruna di cui non seppe pi\u00f9 nulla.\nStudi.\nNel 1892 il padre mor\u00ec, la ditta di famiglia fu liquidata e la madre si trasfer\u00ec a Monaco di Baviera con i figli (Mann aveva due fratelli e due sorelle) mentre Thomas rimase ancora due anni a Lubecca, a \"dozzina\" da un professore, per completare gli studi. Mann raggiunse quindi la famiglia nella citt\u00e0 bavarese, per dimorarvi fino al 1933. Fratello minore di Heinrich Mann, anch'egli scrittore, si dedic\u00f2 fin da giovanissimo anche al giornalismo, scrivendo nel 1893 schizzi di prosa e saggi per la rivista scolastica \"Der Fr\u00fchlingssturm\" (\"La tempesta primaverile\") da lui coedita.\nNel 1894 entr\u00f2 in una compagnia di assicurazioni ma nel tempo libero continuava a scrivere: nacque cos\u00ec il primo racconto, \"Gefallen\", pubblicato sulla prestigiosa rivista \"Gesellschaft\" e capace di suscitare l'ammirazione di Richard Dehmel, rinomato poeta che lo spron\u00f2 a continuare nell'attivit\u00e0 letteraria e gli rimase amico fino alla morte. Nel 1895, dopo un solo anno di lavoro, decise di rinunciare alla professione borghese e dedicarsi ai propri interessi a tempo pieno.\nD'accordo con Dehmel, si iscrisse all'universit\u00e0 e al politecnico di Monaco con l'intenzione di diventare giornalista, compagno di quel Koch-Weser che sarebbe diventato Ministro dell'Interno. In questo periodo cominci\u00f2 a frequentare i caff\u00e8 assieme ad alcuni giovani intellettuali, e fu cos\u00ec che conobbe anche insigni rappresentanti della cultura tedesca, che di tanto in tanto si univano alla compagnia.\nMann amava anche recitare: quando Ernst von Wolzogen mise in scena \"L'anitra selvatica\" di Ibsen, Thomas interpret\u00f2 la parte del commerciante Werle.\nSuccesso e matrimonio.\nDato che il fratello Heinrich risiedeva a Roma, decise di raggiungerlo e di passare con lui l'estate a Palestrina, per poi andare a vivere assieme nell'Urbe, subinquilini di un appartamento di via di Torre Argentina. Rimase a Roma un anno, evitando quasi ogni forma di vita sociale, e dedicandosi esclusivamente alla lettura \u2013 di scandinavi e russi in particolare \u2013 e alla scrittura, aiutato dal denaro che mensilmente la madre mandava ai due fratelli.\nIl racconto breve, \"Il piccolo signor Friedemann\" (\"Der kleine Herr Friedemann\"), concluso gi\u00e0 a Monaco, dest\u00f2 l'interesse della casa editrice berlinese S. Fischer Verlag, e fu pubblicato nel 1898. Nel frattempo inizi\u00f2 anche a lavorare al suo primo romanzo, \"I Buddenbrook\" che, pubblicato poi nel 1901, ricever\u00e0 un notevole successo.\nTornato a Monaco, ebbe il primo impiego di rilievo, quando Korfiz Holm lo assunse nella redazione del periodico \"Simplicissimus\", dove lavor\u00f2 un anno come lettore e correttore.\nL'11 febbraio 1905 spos\u00f2 Katharina Pringsheim (Katia), una giovane laureata in chimica, figlia del grande matematico Alfred Pringsheim e nipote della propugnatrice dei diritti delle donne Hedwig Dohm, dalla quale avr\u00e0 sei figli.\nEsilio ed eredit\u00e0.\nNel 1929 gli venne conferito il premio Nobel per la letteratura. Nel gennaio del 1933 Mann tenne una celebre conferenza all'Universit\u00e0 di Monaco, sua ultima apparizione pubblica in Germania: \"Dolore e grandezza di Richard Wagner\". In quell'occasione lo scrittore \u2013 grande appassionato wagneriano \u2013 critic\u00f2 i legami tra il nazismo e l'arte tedesca, dei quali la musica di Wagner sembra il simbolo pi\u00f9 autentico. La conferenza infastid\u00ec non poco i nazionalisti presenti in sala, proprio nei giorni dell'ascesa di Adolf Hitler al potere. Mann si trasfer\u00ec immediatamente all'estero, stabilendosi prima a K\u00fcsnacht, presso Zurigo, poi negli Stati Uniti d'America, a Pacific Palisades, distretto di Los Angeles, localit\u00e0 che gi\u00e0 ospitava una nutrita comunit\u00e0 di esuli tedeschi.\nTerminata la seconda guerra mondiale, nel 1952 fece ritorno in Europa, ma in Svizzera, non in Germania Ovest, nonostante fosse stato proposto come primo presidente federale. Mor\u00ec di arteriosclerosi a Kilchberg, presso Zurigo, il 12 agosto del 1955. Fra i numerosi riconoscimenti ottenuti, oltre al Nobel, ricordiamo il \"Goethe-Preis\" della citt\u00e0 di Francoforte sul Meno e la cittadinanza onoraria della sua citt\u00e0 natale.\nOpera.\nIl primo romanzo di Mann, \"I Buddenbrook\", pubblicato all'et\u00e0 di ventisei anni, riscosse immediatamente un notevole successo di pubblico in Germania.\nOpera dal forte carattere autobiografico, narra della ascesa e caduta di una ricca famiglia di commercianti, seguendone le vicende attraverso diverse generazioni. Anticipando alcuni tratti distintivi di tutta la produzione successiva, all'acuta analisi e descrizione psicologica dei personaggi si affianca una altrettanto attenta osservazione della societ\u00e0 e dei suoi mutamenti dagli inizi del diciannovesimo secolo fino all'unificazione.\nA \"I Buddenbrook\" fecero seguito una serie di racconti e novelle, segnati variamente dal tema personale dell'omosessualit\u00e0 irrisolta, tra i quali si ricorda in particolare \"Tonio Kr\u00f6ger\" (1903) e \"La morte a Venezia\" (1912). Agli anni tra il 1914 e il 1918 risalgono le \"Considerazioni di un impolitico\", lavoro che \u00e8 stato definito \"uno dei libri pi\u00f9 lucidi e polemici, viscerali e qua e l\u00e0 imbarazzanti, di primo Novecento\". Il romanzo \"La montagna incantata\" (1924), concepito anch'esso in un primo momento come racconto breve, poi elaborato in un lavoro di pi\u00f9 ampio respiro, tratta della formazione umana e spirituale del giovane ingegnere Hans Castorp durante anni di permanenza in un sanatorio sulle Alpi svizzere.\nTra il 1933 e il 1942, Mann pubblic\u00f2 la tetralogia \"Giuseppe e i suoi fratelli\", ricca rielaborazione della storia di Giuseppe, tratta dalla Genesi, e considerata uno dei suoi lavori pi\u00f9 significativi.\nCon il romanzo \"Carlotta a Weimar\" del 1939, Mann ritorn\u00f2 al mondo de \"I dolori del giovane Werther\" di Goethe, mentre \"Doctor Faustus\", del 1947, narra la storia del compositore Adrian Leverk\u00fchn e della corruzione della cultura tedesca negli anni precedenti la seconda guerra mondiale.\nUn ultimo grande romanzo, \"Confessioni del cavaliere d'industria Felix Krull\", fu pubblicato incompleto nel 1954 perch\u00e9 rimasto incompiuto alla morte dello scrittore.\nAl centro dell'opera di Mann c'\u00e8 la decadenza della societ\u00e0 borghese ed il contrasto fra quel mondo e l'artista. Egli avverte i limiti angusti e la mancanza di spiritualit\u00e0 del mondo borghese. Modello fondamentale per Mann fu Goethe che nelle sue opere concili\u00f2 la ragione con la fantasia, la vita reale con le esigenze dello spirito. Egli fu anche preciso conoscitore di filosofi e musicisti del suo tempo: Nietzsche, Tolstoj, Freud e Wagner.\nOmoerotismo.\nI corposi \"Diari\" di Mann, che coprono un arco di oltre un quarantennio di vita, rivelano le battaglie interiori che l'artista dovette affrontare contro la sua spiccata predisposizione alla pederastia; tema il quale si trov\u00f2 riflesso pi\u00f9 volte nei suoi lavori, in particolare attraverso l'ossessione dell'anziano Aschenbach per il quattordicenne polacco Tadzio nella novella \"La morte a Venezia\".\nIl libro dell'autore Gilbert Adair \"The Real Tadzio\" (2001) descrive come nell'estate del 1911 Mann fosse rimasto al Grand Hotel des Bains al Lido di Venezia in compagnia della moglie Katia Pringsheim e di suo fratello Heinrich Mann, quando fu del tutto improvvisamente rapito dalla figura angelicata di W\u0142adys\u0142aw Moes (diminutivo W\u0142adzio, da cui Tadzio), un ragazzino della nobilt\u00e0 polacca di 12 anni appena entrato nella fase della pubert\u00e0.\nLa biografia di Anthony Heilbut intitolata \"Thomas Mann: Eros and Literature\" (1997) ha scoperto - forse per la prima volta compiutamente - la centralit\u00e0 della sessualit\u00e0, ed in particolare della sensibilit\u00e0 omoerotica, nell'opera dello scrittore; in seguito anche il critico tedesco Hermann Kurzke ne approfondir\u00e0 e sveler\u00e0 in parte le contorte meccaniche. Nell'inverno del 1889 il giovane Thomas s'invagh\u00ec del compagno di scuola Armin Martens e per lui scriver\u00e0 un gran numero di poesie (di cui in seguito si vergogner\u00e0); in quello stesso lasso di tempo si dovette tenere anche il celebre corso di danza immortalato e descritto poi in \"Tonio Kr\u00f6ger\", a cui parteciparono entrambi.\nDel pathos di allora sono rimasti alcuni idilli, schizzi ed estatici articoli i quali apparvero sul giornalino scolastico della prima met\u00e0 del 1893. Giunto in tarda et\u00e0, quando comincer\u00e0 a parlare pi\u00f9 liberamente di queste cose, sveler\u00e0 il \"segreto\": \"\"A lui ho veramente voluto bene. Fu davvero il mio primo amore e non me ne fu mai concesso uno pi\u00f9 tenero, pi\u00f9 beato e insieme pi\u00f9 doloroso... serbo il ricordo di questa passione come un tesoro. Quel sentimento poi si spense, quando il suo charme aveva subito gi\u00e0 gravi danni ad opera della pubert\u00e0. Gli ho elevato un monumento in Tonio Kroger\".\nNel frattempo il fratello maggiore Heinrich, raccolte le sue confidenze, risponder\u00e0 con una serie di lettere offensive rivolte ad amici comuni: \"nella lettura delle sue ultime poesie non ho potuto sottrarmi alla penosa sensazione che in modo analogo mi procura solo August von Platen-Hallerm\u00fcnde, il cavaliere del Santo deretano. Un lirismo dell'amicizia talmente rammollito. Ben triste davvero se fosse un sentimento autentico!\"\".\nL'infatuazione per Williram Timpe, dal quale nel cortile del collegio si fa prestare una matita, invece la conosciamo dall'analogo episodio de \"La montagna incantata\"; questa avr\u00e0 una durata maggiore (almeno due anni). Prestito e restituzione sono nel romanzo poetiche mascherature di un rapporto sessuale: \"una matita d'argento, con un anello che si doveva spingere in su per vederne uscire la mina rossa\". Il 15 dicembre 1950 menziona i \"trucioli conservati della matita di Willri\".\nL'amore senza parole \u00e8 un motivo che nelle opere di Thomas Mann torna costantemente; Aschenbach non scambia una sola parola col bel Tadzio: \"\"Soltanto nell'unione umana, l\u00e0 ove non vi sono pi\u00f9 parola o non ve ne sono ancora, nello sguardo e nell'abbraccio pu\u00f2 trovarsi la felicit\u00e0, giacch\u00e9 l\u00ec soltanto esiste assolutezza, libert\u00e0, mistero e profonda assenza d'ogni riguardo. Tutto quel che sta frammezzo \u00e8 limitato da formalit\u00e0 e convenzioni borghesi... non \u00e8 il comunicare per parole il mio elemento (prodotto d'una civilt\u00e0 mediocre). Il mio vero interesse si rivolge alle estreme regioni dei rapporti umani... mentre gli sguardi si accoppiano irresponsabili, con grande lascivia\".\nMann era inoltre un amico intimo del violinista e pittore Paul Ehrenberg (fratello di un musicista), per il quale aveva avuto sentimenti di amore romantico almeno fino al 1903 circa; l'attrazione che provava per Ehrenberg, corroborata dalle annotazioni sui quaderni, caus\u00f2 a Mann difficolt\u00e0 e disagio e potrebbe essere stato un ostacolo alla sua unione con una donna di origini inglesi, Mary Smith, che aveva incontrato a Firenze nel 1901. Con lui svilupp\u00f2 una complicata amicizia a sfondo omoerotico, che ebbe la sua fase pi\u00f9 intensa dal 1900 al 1903; scriver\u00e0 di \"un'indescrivibil, pura ed insperata felicit\u00e0 del cuore... P. ha il diavolo in corpo!\" Nel Diario del 13 settembre 1919 annota: \"l'ho amato ed \u00e8 stato qualcosa di simile ad un amore felice\"\".\nNel capitolo XIII della sua biografia, intitolato \"Omoerotismo dell'et\u00e0 di mezzo\", Hermann Kurzke racconta dell'esitante coming out del celebre autore e inanella tutta una serie di citazione tratte dai Diari.\nL'autocensura si allenta negli anni 1920, legge - seppur polemicamente - \"Il ruolo dell'erotismo nella societ\u00e0 maschile\" di Hans Bl\u00fcher, addirittura firmer\u00e0 l'appello di Magnus Hirschfeld (leader del primo movimento omosessuale tedesco) per l'abolizione del famigerato \"Paragrafo 175\" che condannava l'omosessualit\u00e0 come se fosse un crimine (vedi la storia dell'omosessualit\u00e0 in Germania); infine lascia ogni freno quando si tratta di pensare e guardare il figlio Klaus appena entrato nell'et\u00e0 dell'adolescenza con occhi di palese \"incesto mentale\".\nIl \"Diario\" del periodo attorno al 1920 registra minuziosamentela la forte attrazione che sentiva di provare nei confronti dell'allora figlio tredicenne Klaus Mann, soprannominato \"Eissi\":\nNelle conversazioni epistolari viene spesso toccato \"l'argomento dell'erotismo tra maschi, come ad esempio in una lunga lettera scritta al proprio corrispondente Carl Maria Weber su questo argomento, mentre sempre il \"Diario\" rivela sempre di pi\u00f9:\nPer riuscire a gestire la lotta tra il \"dionisiaco e l'apollineo\", come lui stesso li definiva rifacendosi a Friedrich Nietzsche, le sue pulsioni omosessuali sono sempre state trasformate in creazioni d'alta letteratura.\nCome sar\u00e0 incolpato sarcasticamente dall'avversario di vecchia data Alfred Kerr, critico teatrale e saggista, per aver reso la \"pederastia\" accettabile per il ceto medio colto; ci\u00f2 fu fondamentale per poter introdurre il discorso del desiderio tra persone dello stesso sesso nella cultura generale ad un pi\u00f9 ampio raggio. \nNel \"Doctor Faustus\" il personaggio di Rudi \u00e8 \"un uomo casto, senza vizi, un uomo puro\"; negli appunti preparatori l'autore preciser\u00e0: \"\"abbiamo parlato della condizione precaria di chi non ama andare a donne... Avrei voluto spiegargli ci\u00f2 che sento per lui, dirgli che questa nostra amicizia agisce su di me come un mezzo per fare pulizia, salvarmi dalla sessualit\u00e0\". L'amore puro (omoerotico) viene concepito come un modo per redimere l'eterosessualit\u00e0, la felicit\u00e0 sta nel dolore ed al romanzo faustiano \u00e8 all'arte che viene attribuita la funzione purificatrice.\nNel 1950 Mann incontr\u00f2 poi il cameriere di 19 anni Franz Westermeier, confidando al suo \"Diario\": \"ancora una volta, ancora una volta amore\"\".\nNel 1975, quando i Diari di Mann cominciarono ad essere pubblicati, crearono una curiosit\u00e0 sensazionalistica nazionale in tutta la Germania; l'allora pensionato Westermeier verr\u00e0 rintracciato negli Stati Uniti: si dir\u00e0 lusingato di apprendere che era stato l'oggetto dell'ossessione di Mann, ma anche sconvolto per la profondit\u00e0 ed intensit\u00e0 provata dal maturo ed affermato Premio Nobel per la letteratura.\nSebbene avesse sempre negato che i suoi romanzi potessero contenere delle componenti di autobiografia, la lettura dei Diari rivela quanto la sua vita fosse stata consumata da una passione non corrisposta e sublimata, il che port\u00f2 anche ad una rivalutazione del suo lavoro.\nMatrimonio e figli.\nDa Katia Pringsheim (Feldafing, 24 luglio 1883 - Kilchberg, 25 aprile 1980), Thomas Mann ebbe:\nOpere originali.\nIn grassetto l'anno di prima edizione.\nOpere riadattate per lo schermo.\nDiverse opere di Thomas Mann ebbero una trasposizione cinematografica o televisiva. Tra queste ricordiamo le versioni:\nAnche la scena teatrale ha molto attinto ai lavori di Mann, .\nAltri riconoscimenti.\nNel 1952, l'Accademia dei Lincei gli ha assegnato il Premio Feltrinelli Internazionale (per l'Arte letteraria)."}
{"id": "15998", "revid": "614011", "url": "https://it.wikipedia.org/wiki?curid=15998", "title": "Panini Comics", "text": "Panini Comics \u00e8 una divisione editoriale di Panini S.p.A. specializzata in fumetti con diverse filiali internazionali. La Panini \u00e8 una delle case editrici di fumetti pi\u00f9 note a livello europeo e mondiale.\nStoria.\nPanini Comics \u00e8 l'evoluzione della casa editrice Marvel Italia nata nel 1994 come succursale italiana della Marvel Comics, per opera di Marco Marcello Lupoi, che aveva convinto la casa editrice statunitense a riunire tutta la sua produzione sotto un unico ombrello, per mettere ordine nel caos creato dalle 4 case editrici che detenevano i diritti delle testate principali (Star Comics, Comic Art, Play Press e Max Bunker Press).\nPrecedentemente, solo negli anni settanta un'unica casa editrice aveva gestito \"in toto\" i diritti della Marvel in Italia: l'Editoriale Corno di Luciano Secchi.\nNel 1996, Marvel Italia fu assorbita dalle Edizioni Panini di Modena, dopo l'acquisto di quest'ultima da parte della Marvel statunitense, e negli anni ha sviluppato la sua attivit\u00e0 in diverse sottosezioni editoriali:\nSuccessivamente, la Marvel Comics ha ceduto la Panini ad un gruppo di investitori, tra cui la Indesit Company, e di conseguenza anche le sue sezioni europee. La denominazione ufficiale della casa editrice \u00e8 passata da Marvel Italia a Panini Comics, ma il marchio Marvel Italia \u00e8 comunque utilizzato dalla casa editrice per la divisione editoriale che continua a pubblicare in esclusiva i fumetti della Marvel in Italia. La casa editrice modenese pubblica anche in Brasile, Francia, Germania, Regno Unito (da cui esporta alcune riviste negli Stati Uniti), Spagna, Portogallo e Ungheria. Inoltre, detiene l'esclusiva in Europa, Oceania, America Centrale e Meridionale, per la vendita dei diritti della Marvel \nComics, fungendo da agente estero per la casa editrice newyorkese.\nDal 2 ottobre 2013, col numero 3019, la Panini Comics diviene editrice italiana di \"Topolino\" e altre testate Disney.\nNel 2018 Valentina De Poli viene licenziata dal ruolo di direttrice di Topolino, e sostituita da Alex Bertani (come direttore editoriale) e Marco Marcello Lupoi (a sua volta seguito da Fabrizio Melegari, come direttore responsabile), gi\u00e0, rispettivamente, direttore mercato Italia e direttore publishing per Panini Comics.\nNel gennaio 2020 Panini Comics e la DC Comics annunciano che dall'aprile 2020 sar\u00e0 l'editore di Modena a pubblicare i fumetti DC in Italia, subentrando a RW Edizioni. I fumetti dell'editore di Superman e Batman vengono pubblicati da Panini anche in Germania e in Brasile e in passato anche in Francia."}
{"id": "15999", "revid": "1812835", "url": "https://it.wikipedia.org/wiki?curid=15999", "title": "Isospin", "text": "In fisica delle particelle, lisospin (o spin isotopico o spin isobarico) \u00e8 una grandezza fisica, o numero quantico, associata all'interazione forte.\nDeve il nome all'analogia della struttura matematica, basata sul gruppo di Lie SU(2), con quella dello spin, pur avendo caratteristiche fisiche diverse.\nOrigine dell'idea.\nStudiando il nucleo atomico ci si chiese come mai fosse stabile invece di sfaldarsi a causa della repulsione coulombiana, visto che i suoi componenti carichi hanno solo carica positiva (protoni). Per spiegare questo comportamento si ipotizz\u00f2 una nuova forza, la forza nucleare forte, che sviluppasse un'attrazione tra nucleoni in grado di superare la repulsione elettrica.\nPer spiegare la simmetria fra il protone e il neutrone rispetto a questa nuova forza, Werner Karl Heisenberg introdusse nel 1932 il concetto di isospin, che costitu\u00ec una base fondamentale per gli sviluppi teorici successivi, fino al soddisfacente inquadramento teorico dell'interazione forte con l'elaborazione della cromodinamica quantistica negli anni settanta del Novecento. Il termine isospin fu introdotto nel 1937 da Eugene Wigner.\nL'isospin, matematicamente simile allo spin, \u00e8 rappresentato da un vettore adimensionale con una propria legge di conservazione (o simmetria) che si esplica nelle reazioni tra nucleoni in cui interviene la forza forte. Quasi mezzo secolo dopo la sua introduzione venne evidenziato che esso deriva dalla pi\u00f9 generale simmetria di sapore.\nSimmetria.\nL'idea di Heisenberg era che protoni e neutroni fossero due stati della stessa particella, il nucleone, analoghi agli stati \"up\" e \"down\" di una particella con spin 1/2. I protoni, ad esempio, erano considerati analoghi allo stato \"spin-up\" e i neutroni a quello \"spin-down\". Anche se si trascura la loro carica, protone e neutrone non sono completamente simmetrici, il neutrone \u00e8 leggermente pi\u00f9 massivo, e quindi l'isospin non \u00e8 una simmetria perfetta della forza nucleare forte.\nI generatori infinitesimali dell'isospin si trasformano come rappresentazione aggiunta tridimensionale di SU(2). In una rappresentazione a spin 1/2, i generatori di isospin sono descritti dalle matrici di Pauli. Nella formulazione originale della teoria di Yang-Mills, protoni e neutroni erano descritti come due componenti di un doppietto di isospin, appartenente alla rappresentazione fondamentale di SU(2), e interagenti per mezzo dei bosoni di gauge SU(2).\nNel modello standard, l'invarianza dell'isospin dell'interazione forte \u00e8 un risultato del fatto che le particelle che differiscono solo per la sostituzione di un quark up con un quark down come protoni (\"uud\") e neutroni (\"udd\"), si comportano allo stesso modo, poich\u00e9 le interazioni forti sono indipendenti dal \"sapore\" delle particelle. Quindi, l'invarianza dell'isospin appare come una conseguenza dell'invarianza del sapore delle interazioni forti. L'invarianza dell'isospin \u00e8 assente nelle interazioni deboli e in quelle elettromagnetiche, poich\u00e9 queste dipendono dal sapore dei quark.\nIl valore dell'isospin \"I\" pu\u00f2 essere ottenuto contando il numero \"N\" di stati degeneri (multipletto) e usando la formula 2\"I + 1 = N\". Ad esempio, lo stato di singoletto corrisponde a \"I\" = 0, il doppietto a \"I\" = 1/2 e il tripletto a \"I\" = 1.\nAnche l'isospin, come lo spin e gli altri numeri quantici, deve rispettare il principio di esclusione di Pauli.\nLa componente \"z\" dell'isospin pu\u00f2 essere determinata utilizzando la legge di Gell Mann-Nishijima."}
{"id": "16000", "revid": "217", "url": "https://it.wikipedia.org/wiki?curid=16000", "title": "Numeri quantici", "text": ""}
{"id": "16002", "revid": "235890", "url": "https://it.wikipedia.org/wiki?curid=16002", "title": "Legge di Coulomb", "text": ""}
{"id": "16005", "revid": "161374", "url": "https://it.wikipedia.org/wiki?curid=16005", "title": "Washington, DC", "text": ""}
{"id": "16006", "revid": "2730", "url": "https://it.wikipedia.org/wiki?curid=16006", "title": "Washington (disambigua)", "text": ""}
{"id": "16009", "revid": "590", "url": "https://it.wikipedia.org/wiki?curid=16009", "title": "Funzione di hash", "text": "La funzione di hash o funzione hash produce una sequenza di bit, detta digest, (o una stringa) strettamente correlata con i dati in ingresso. La parola viene dal termine inglese hash, dal verbo \"to hash\", ovvero sminuzzare, pasticciare, che designa originariamente una polpettina fatta di avanzi di carne e verdure; per estensione, indica un composto eterogeneo cui viene data una forma incerta: \"To make a hash of something\" vuol dire, infatti, creare confusione, o fare una cosa piuttosto male.\nIn informatica.\nNel linguaggio matematico e informatico, l'hash \u00e8 una funzione non invertibile che mappa una stringa di lunghezza arbitraria in una stringa di lunghezza predefinita. Esistono numerosi algoritmi che realizzano funzioni hash con particolari propriet\u00e0 che dipendono dall'applicazione.\nNelle applicazioni crittografiche si chiede, per esempio, che la funzione hash abbia le seguenti propriet\u00e0:\nNelle applicazioni di basi di dati la funzione hash \u00e8 usata per realizzare una particolare struttura dati chiamata hash table. In questa applicazione non occorrono propriet\u00e0 crittografiche e generalmente l'unica propriet\u00e0 richiesta \u00e8 che non ci siano hash pi\u00f9 probabili di altri.\nHash uniforme semplice.\nSi definisce hash uniforme semplice quel tipo Hash in cui l'estrazione degli elementi in U \u00e8 casuale, e la funzione hash\nestrae la chiave formula_1con probabilit\u00e0 formula_2\nIn tali condizioni la ricerca della chiave avr\u00e0 complessit\u00e0 costante O(1).\nAlgoritmo di hash.\nL'algoritmo di hash elabora qualunque mole di bit (in informatica si dice che elabora dati \"grezzi\"). Si tratta di una famiglia di algoritmi che soddisfa questi requisiti:\nHash e collisioni.\nNon esiste una corrispondenza biunivoca tra l'hash e il testo. Dato che i testi possibili, con dimensione finita maggiore dell'hash, sono pi\u00f9 degli hash possibili, per il principio dei cassetti ad almeno un hash corrisponderanno pi\u00f9 testi possibili. Quando due testi producono lo stesso hash, si parla di \"collisione\", e la qualit\u00e0 di una funzione di hash \u00e8 misurata direttamente in base alla difficolt\u00e0 nell'individuare due testi che generino una collisione. Per sconsigliare l'utilizzo di algoritmi di hashing in passato considerati sicuri \u00e8 stato infatti sufficiente che un singolo gruppo di ricercatori riuscisse a generare una collisione. Questo \u00e8 quello che \u00e8 avvenuto ad esempio per gli algoritmi SNEFRU, MD2, MD4, MD5 e SHA-1.\nUn hash crittograficamente sicuro non dovrebbe permettere di risalire, in un tempo confrontabile con l'utilizzo dell'hash stesso, ad un testo che possa generarlo.\nApplicazioni.\nHash e crittografia.\nLa lunghezza dei valori di hash varia a seconda degli algoritmi utilizzati. Il valore pi\u00f9 comunemente adottato \u00e8 di 128 bit, che offre una buona affidabilit\u00e0 in uno spazio relativamente ridotto. Tuttavia va registrata la possibilit\u00e0 d'uso di hash di dimensione maggiore (SHA, ad esempio, pu\u00f2 anche fornire stringhe di 224, 256, 384 e 512 bit) e minore (che per\u00f2 \u00e8 fortemente sconsigliato).\nLe funzioni hash svolgono un ruolo essenziale nella crittografia: sono utili per verificare l'integrit\u00e0 di un messaggio, poich\u00e9 l'esecuzione dell'algoritmo su un testo anche minimamente modificato fornisce un \"message digest\" completamente differente rispetto a quello calcolato sul testo originale, rivelando la tentata modifica.\nLe funzioni di hash possono essere anche utilizzate per la creazione di firme digitali, in quanto permettono la rapida creazione della firma anche per file di grosse dimensioni, senza richiedere calcoli lunghi e complessi: \u00e8 infatti computazionalmente pi\u00f9 conveniente eseguire con rapidit\u00e0 un hashing del testo da firmare, e poi autenticare solo quello, evitando cos\u00ec l'esecuzione dei complessi algoritmi di crittografia asimmetrica su moli di dati molto grandi.\nLa firma digitale \u00e8 definita come il \"digest\" di un documento che poi viene crittografato con chiave privata (e non con quella pubblica, come avviene di solito). La firma digitale \u00e8 l'unico caso in cui l'uso delle chiavi \u00e8 invertito: la chiave pubblica serve a decrittare la firma e trovare poi il \"digest\" iniziale attraverso l'hash, mentre quella privata serve a crittografare una stringa anzich\u00e9 ad aprirla.\nUn ulteriore uso delle funzioni di hash si ha nella derivazione di chiavi da password o \"passphrase\": a partire da un valore arbitrario in ingresso (una stringa o un array di larghe dimensioni) si deriva in modo crittograficamente sicuro (ovvero non \u00e8 possibile abbreviare il calcolo con una qualche scorciatoia) una chiave di dimensioni adatte alla cifratura. \u00c8 appena il caso di dire, tuttavia, che a meno di prendere debite contromisure (come l'uso di un salt crittografico), l'utilit\u00e0 di questa procedura \u00e8 esclusivamente pratica: infatti la sicurezza della chiave derivata \u00e8 equivalente a quella della stringa di ingresso ai fini di un attacco a dizionario. Di contro, \u00e8 certamente pi\u00f9 comodo per un essere umano ricordare una stringa piuttosto che una lunga sequenza numerica.\nSicurezza delle funzioni hash.\nNel contesto delle funzioni hash, ci si riferisce a diversi concetti di sicurezza:\nQuesti due concetti di sicurezza vengono distinti anche per via degli effetti che essi possono produrre nel caso in cui ne siano privi: per quanto riguarda ad esempio la possibilit\u00e0 di effettuare una firma digitale, un algoritmo che non garantisca la sicurezza forte, ma quella debole, sarebbe comunque utile dal momento che il messaggio M non pu\u00f2 essere \"controllato\" e bisognerebbe quindi trovare un secondo messaggio M' con uguale funzione di hash, il che sarebbe appunto computazionalmente difficile.\nHash e basi di dati.\n\u00c8 possibile utilizzare le funzioni di hash per creare una hash table, che \u00e8 una struttura dati molto efficiente per le operazioni di ricerca. La hash table contiene dati associati ad una chiave di ricerca e viene spesso utilizzato nei database per indicizzare gli elementi che saranno oggetto di ricerca. Questa tecnica (detta di hashing) permette di realizzare funzioni di ricerca che riescono ad individuare l'elemento desiderato in un tempo costante, indipendente (almeno in teoria) dal numero di elementi presenti nell'indice.\nProtezione dagli errori.\nL'uso delle funzioni hash per trovare errori nelle trasmissioni \u00e8 molto comune. La funzione hash viene calcolata dal mittente a partire dai dati e il suo valore \u00e8 inviato insieme ai dati. Il ricevente calcola di nuovo la funzione hash, e se i valori hash non corrispondono, significa che \u00e8 avvenuto un errore durante la trasmissione. Questo metodo consente un controllo dell'integrit\u00e0 dei dati migliore della pi\u00f9 tradizionale checksum.\nInformatica forense.\nGli algoritmi di hash, in particolare SHA1 e MD5, sono largamente utilizzati nell'ambito dell'informatica forense per validare e in qualche modo \"firmare\" digitalmente i dati acquisiti, tipicamente le copie forensi. La recente legislazione impone infatti una catena di custodia che permetta di preservare i reperti informatici da eventuali modifiche successive all'acquisizione: tramite i codici hash \u00e8 possibile in ogni momento verificare che quanto repertato sia rimasto immutato nel tempo. Se i codici hash corrispondono, entrambe le parti in un procedimento giudiziario hanno la ragionevole certezza di lavorare sulla stessa versione dei reperti, garantendo quindi una uniformit\u00e0 di analisi e in genere di risultati. I risultati dei codici hash vengono ormai calcolati di default dalla maggioranza dei software per acquisizione forense e allegati alle copie forensi salvate."}
{"id": "16010", "revid": "123066186", "url": "https://it.wikipedia.org/wiki?curid=16010", "title": "Corrispondenza biunivoca", "text": "In matematica una corrispondenza biunivoca tra due insiemi formula_1 e formula_2 \u00e8 una relazione binaria tra formula_1 e formula_2, tale che ad ogni elemento di formula_1 corrisponda \"uno ed un solo\" elemento di formula_2, e viceversa ad ogni elemento di formula_2 corrisponda uno ed un solo elemento di formula_1. In particolare, la corrispondenza biunivoca \u00e8 una relazione di equivalenza.\nLo stesso concetto pu\u00f2 anche essere espresso usando le funzioni. Si dice che una funzione\n\u00e8 biiettiva se per ogni elemento formula_10 di formula_2 vi \u00e8 uno e un solo elemento formula_12 di formula_1 tale che formula_14. \nUna tale funzione \u00e8 detta anche biiezione, bigezione, funzione bigettiva o funzione biunivoca.\nPropriet\u00e0.\nIniettivit\u00e0 e suriettivit\u00e0.\nUna funzione formula_15 \u00e8 biiettiva se e solo se \u00e8 contemporaneamente iniettiva e suriettiva, cio\u00e8 se soddisfa le seguenti condizioni:"}
{"id": "16043", "revid": "125814456", "url": "https://it.wikipedia.org/wiki?curid=16043", "title": "Guerre stellari", "text": "Guerre stellari (titolo originale inglese Star Wars) \u00e8 un franchise creato da George Lucas, che si sviluppa da una saga cinematografica iniziata nel 1977 col film \"Guerre stellari\", sottotitolato retroattivamente \"Episodio IV - Una nuova speranza\". A questo film sono seguite altre due pellicole, distribuite a tre anni di distanza l'una dall'altra: \"L'Impero colpisce ancora\" (1980) e \"Il ritorno dello Jedi\" (1983). Questi tre film costituiscono la cosiddetta \"trilogia originale\". Sedici anni dopo l'uscita dell'ultimo film, Lucas decise di girare una trilogia prequel, composta da ' (1999), ' (2002) e ' (2005). Nel 2012 The Walt Disney Company acquist\u00f2 i diritti della serie e avvi\u00f2 la produzione di una trilogia sequel con ' (2015), ' (2017) e ' (2019). Essa \u00e8 stata alternata a una serie \"Anthology\" che include ' (2016) e ' (2018).\n\"Guerre stellari\" si inserisce nel genere della space opera. La serie \u00e8 ambientata in una galassia immaginaria, in un'epoca non precisata. Il suo universo \u00e8 popolato da umani e diverse altre specie viventi provenienti da tutti gli angoli della galassia. Robot e droidi svolgono una vasta variet\u00e0 di compiti, mentre astronavi permettono un rapido e comodo spostamento tra i numerosi sistemi e pianeti della galassia. La trama segue l'eterna lotta tra il bene e il male, incarnati dai due ordini dei Jedi e dei Sith, che attingono i loro poteri dal lato chiaro e oscuro di un campo di energia mistica denominato Forza. Le prime due trilogie seguono la caduta della Repubblica Galattica, l'instaurazione dell'Impero Galattico e la successiva sconfitta dell'Impero a opera dell'Alleanza Ribelle, mentre l'ultima esamina la caduta della Nuova Repubblica e l'instaurarsi del Primo Ordine, contrastato dalla Resistenza. La serie trae ispirazione da diverse opere, tra cui i serial di Flash Gordon, i film di Akira Kurosawa, il \"Ciclo di Dune\" di Frank Herbert e gli studi sulla mitologia di Joseph Campbell.\nLa serie di film si \u00e8 col tempo ampliata in un franchise denominato Universo espanso e composto da film spin-off, libri, serie televisive, videogiochi, fumetti e merchandising vario. A partire dall'aprile 2014 tutti i prodotti del franchise di \"Guerre stellari\" non inquadrati nel nuovo canone della Disney sono stati raccolti sotto l'etichetta \"Star Wars Legends\". La saga si \u00e8 rivelata un vero e proprio fenomeno culturale, attirando una vasta schiera di appassionati e ritagliandosi un suo spazio nella cultura di massa. Essa ha ispirato generazioni di registi e ha contribuito a sviluppare nuove tecniche nell'industria cinematografica, in particolare nell'ambito del montaggio e degli effetti sonori e visivi.\nI film hanno goduto di un vasto successo commerciale e di pubblico, con un incasso totale di 10 miliardi di dollari, rendendo \"Guerre stellari\" il secondo franchise cinematografico pi\u00f9 redditizio dopo il Marvel Cinematic Universe. Tra i vari riconoscimenti ottenuti figurano dieci Premi Oscar. \"Guerre stellari\" detiene il \"Guinness dei primati\" come serie di fantascienza pi\u00f9 redditizia. Nel 2017 il valore totale di \"Guerre stellari\" \u00e8 stato stimato in 43 miliardi di dollari, rendendolo il secondo franchise pi\u00f9 redditizio dopo \"Pok\u00e9mon\".\nFilm della serie principale.\nLa saga di \"Guerre stellari\" \u00e8 formata da tre trilogie: la prima, chiamata poi \"trilogia originale\" e distribuita dal 1977 al 1983, \u00e8 composta da \"Una nuova speranza\", \"L'Impero colpisce ancora\" e \"Il ritorno dello Jedi\". Nelle riedizioni successive, alle pellicole sono stati assegnati nuovi sottotitoli, con l'aggiunta di Episodio IV, V e VI, per specificare la posizione dei film all'interno della saga complessiva. Dal 1999 al 2005 ha visto la luce una \"trilogia prequel\", composta da \"La minaccia fantasma\", \"L'attacco dei cloni\" e \"La vendetta dei Sith\", che narra gli antefatti dei film originali ed \u00e8 identificata dai numerali I, II, III. \"Il risveglio della Forza\", \"Gli ultimi Jedi\" e \"L'ascesa di Skywalker\" rappresentano la \"trilogia sequel\" distribuita dal 2015 al 2019 composta dai sottotitoli VII, VIII e IX ed esplora gli eventi successivi alla trilogia originale.\nNel 2019 la Walt Disney durante un'intervista ha rivelato che i film principali della serie a partire cronologicamente da \"Star Wars: Episodio I - La minaccia fantasma\" a \"Star Wars: L'ascesa di Skywalker\" fanno parte della \"Saga degli Skywalker\" (\"The Skywalker Saga\"), in cui la trama \u00e8 incentrata sulla famiglia omonima.\nAmbientazione.\nGli eventi di \"Guerre stellari\" si svolgono in una galassia fittizia, in un'epoca passata non specificata. Il suo universo \u00e8 popolato da umani e diverse altre specie senzienti. Robot e droidi sono diffusi e usati estensivamente per svolgere una variet\u00e0 di compiti per i loro proprietari. La scoperta dell'iperspazio ha inoltre permesso i viaggi spaziali, con astronavi che consentono di spostarsi rapidamente tra i numerosi pianeti della galassia. Gran parte dei pianeti sono affiliati a un singolo governo galattico; nella trilogia prequel esso \u00e8 la Repubblica Galattica, rimpiazzata dall'Impero Galattico al termine degli eventi de \"La vendetta dei Sith\" e durante la trilogia originale. In seguito alla sconfitta dell'Impero e durante la trilogia sequel, la galassia torna a essere governata dalla Nuova Repubblica, minacciata dal Primo Ordine nella trilogia sequel.\nUno degli elementi chiave della saga \u00e8 la Forza, un campo di energia mistico generato da tutti gli esseri viventi che pervade l'universo e tutto ci\u00f2 che esso contiene. Chiunque sia in grado di manipolare la Forza apprende abilit\u00e0 mistiche, come psicocinesi, chiaroveggenza, precognizione e controllo mentale, mentre altre risultano amplificate, tra cui riflessi e agilit\u00e0. Il loro spirito, inoltre, resiste anche dopo la morte fisica. Sebbene la Forza sia usata per scopi positivi, ha anche un Lato Oscuro, in cui si pu\u00f2 cadere se si cede a ira, aggressivit\u00e0 e odio.\nLa storia vede contrapposti i Jedi, un ordine di utilizzatori del Lato Chiaro della Forza che mantengono l'ordine e la pace nella galassia, e i Sith, seguaci del Lato Oscuro che perseguono l'intento malvagio di distruggere i Jedi, rovesciare la Repubblica e regnare sulla galassia. Nella trilogia sequel, dopo la sconfitta dei Sith avvenuta ne \"Il ritorno dello Jedi\", vengono introdotti i Cavalieri di Ren, un gruppo di adepti del Lato Oscuro affiliati al Primo Ordine.\nTrama.\nSaga degli Skywalker.\nEpisodi I-III.\nIl maestro Jedi Qui-Gon Jinn e il suo padawan Obi-Wan Kenobi vengono inviati sul pianeta Naboo per mediare una disputa tra la Repubblica Galattica e la corrotta Federazione dei Mercanti, alle dipendenze del Signore Oscuro dei Sith Darth Sidious. Dopo il fallimento della mediazione, incrociano un gungan di nome Jar Jar Binks e decidono di aiutare la regina Padm\u00e9 Amidala a lasciare il pianeta per denunciare la crisi al Senato della Repubblica. A causa di un guasto all'iperpropulsore, il gruppo deve atterrare sul pianeta desertico Tatooine, dove incontra Anakin Skywalker, uno schiavo di nove anni, che Qui-Gon crede essere il Prescelto, destinato a portare equilibrio nella Forza. Dopo aver riscattato la propria libert\u00e0 in una gara di sgusci, Anakin lascia il pianeta insieme al gruppo, diretto verso la capitale della Repubblica, Coruscant. Tornati a Naboo, ormai teatro di battaglia tra la popolazione del pianeta e la Federazione, Qui-Gon viene ucciso nello scontro col Sith Darth Maul, che poco dopo viene sconfitto da Obi-Wan. Il padawan promette al maestro morente di addestrare Anakin affinch\u00e9 diventi un Jedi, nonostante il consiglio Jedi, guidato da Yoda, abbia delle riserve sul ragazzo. Pochi giorni dopo, Obi-Wan e Anakin vengono accolti come eroi su Naboo, onorati da Amidala e dal nuovo cancelliere della Repubblica, Palpatine.\nDieci anni dopo la battaglia di Naboo, Darth Sidious e il Jedi rinnegato Dooku creano la Confederazione dei Sistemi Indipendenti, un'alleanza di sistemi planetari che promuove la sua secessione dalla Repubblica. Nel frattempo il giovane Anakin viene assegnato come guardia a Padm\u00e9, diventata senatrice e vittima di numerosi attentati, mentre Obi-Wan si mette alla caccia del sicario. Anakin e Padm\u00e9 si innamorano, nonostante il codice Jedi impedisca al ragazzo qualunque attaccamento amoroso. Obi-Wan scova il cacciatore di taglie su Kamino, dove \u00e8 segretamente in corso la creazione di un massiccio esercito di cloni. Obi-Wan viene catturato dalla Confederazione, e in suo soccorso accorrono i Jedi, appoggiati da Palpatine, che, grazie ai nuovi poteri conferitigli dal Senato, ufficializza la creazione dell'esercito di cloni come armata della Repubblica. L'episodio segna l'avvio delle guerre dei cloni tra forze repubblicane e separatiste in tutta la galassia. Intanto Padm\u00e9 e Anakin si sposano con una cerimonia segreta su Naboo.\nA tre anni dall'inizio delle guerre dei cloni, Anakin e Obi-Wan si recano in soccorso di Palpatine, il quale \u00e8 stato catturato da Dooku e dal comandante dei droidi Generale Grievous. Anakin, intanto, ha continui sogni premonitori che presagiscono la morte di Padm\u00e9. Palpatine, il quale si rivela essere il Signore Oscuro dei Sith, cerca di attrarre Anakin dalla sua parte, convincendolo che il Lato Oscuro racchiude il potere di salvare la vita di Padm\u00e9. Disperato, Anakin cede agli insegnamenti di Palpatine e diventa suo allievo. Mentre Palpatine scioglie il Senato e instaura l'Impero Galattico, autoproclamandosi imperatore, Anakin e l'esercito dei cloni sterminano i Jedi. Obi-Wan affronta il suo allievo sul pianeta vulcanico Mustafar, privandolo delle gambe e di un braccio e lasciandolo moribondo. Il ragazzo viene per\u00f2 salvato in tempo da Sidious, operato e dotato di uno scafandro salvavita, diventando Dart Fener. Frattanto, Padm\u00e9 muore dando alla luce due gemelli, Luke e Leila, che vengono separati e nascosti su Tatooine e Alderaan, dove i due Sith non percepiranno la loro presenza.\nEpisodi IV-VI.\nSono trascorsi diciannove anni dalla fondazione dell'Impero Galattico. L'imperatore Palpatine ha rafforzato il suo potere sulla galassia, mentre Dart Fener ha inseguito e ucciso gli ultimi Jedi sopravvissuti. Nel frattempo si \u00e8 formata l'Alleanza Ribelle, la quale, sferrando un attacco a sorpresa alla flotta imperiale, \u00e8 entrata in possesso delle planimetrie della Morte Nera, una stazione spaziale capace di distruggere con il suo cannone principale interi pianeti. La Principessa Leila, membro dell'Alleanza, viene raggiunta dagli agenti dell'Impero, ma riesce a trasferire i piani nella memoria del droide R2-D2, che, accompagnato dal droide C-3PO, sbarca sul pianeta Tatooine alla ricerca di Obi-Wan Kenobi. I due vengono catturati dai jawa e venduti al contadino Owen Lars, che vive insieme con la moglie e il nipote Luke Skywalker; questi scopre la loro provenienza e missione, e li accompagna da Obi-Wan, il quale vive in esilio su Tatooine sotto l'identit\u00e0 di Ben Kenobi. L'anziano Obi-Wan racconta a Luke che suo padre \u00e8 caduto per il tradimento di Dart Fener e lo introduce alla filosofia Jedi. Per consegnare i piani ai ribelli, Luke e Obi-Wan reclutano il contrabbandiere Ian Solo, pilota dell'astronave \"Millennium Falcon\", e il suo co-pilota, lo wookiee Chewbecca. Il \"Millennium Falcon\" giunge sulla Morte Nera, dove Luke e Ian soccorrono la Principessa Leila mentre Obi-Wan muore affrontando Dart Fener. Il gruppo si mette in salvo nella base ribelle sulla luna del pianeta Yavin e consegna i piani all'Alleanza. La Morte Nera viene dunque attaccata dai ribelli, e distrutta grazie all'intervento di Luke.\nTre anni dopo la distruzione della Morte Nera, le forze ribelli sono costrette a evacuare la loro base sul pianeta ghiacciato Hoth per sfuggire alla persecuzione da parte delle armate imperiali, sempre guidate da Dart Fener. Mentre Leila e Ian si dirigono verso il pianeta Bespin, Luke, guidato dallo spirito di Obi-Wan, fa rotta per Dagobah per sottoporsi all'addestramento dell'ultimo maestro Jedi ancora in vita, Yoda. Giunti a Citt\u00e0 delle nuvole, insediamento di Bespin governato da Lando Calrissian, Leila e Ian trovano Dart Fener ad attenderli e vengono imprigionati. Avvertendo il pericolo in cui si trovano i due amici, Luke parte in loro soccorso. Al termine di un lungo duello con Dart Fener, Luke perde una mano e scopre che Fener \u00e8 suo padre, un ex cavaliere Jedi un tempo chiamato Anakin Skywalker. Il Sith invita il figlio a unirsi a lui ma Luke rimane fedele al lato chiaro. Lando riesce a soccorrere il ragazzo e a liberare Leila, Ian invece viene imprigionato e consegnato dal cacciatore di taglie Boba Fett a Jabba the Hutt, il capo di un vasto impero criminale e creditore di Ian.\nSei mesi dopo Luke e Leila escogitano un piano per liberare Ian dalle grinfie di Jabba the Hutt. Riusciti nel loro intento, Luke torna su Dagobah per completare il suo addestramento, ma scopre che Yoda \u00e8 sul letto di morte. Il maestro Jedi gli rivela che Dart Fener, un tempo Anakin Skywalker, \u00e8 realmente suo padre e che il giovane deve affrontarlo nuovamente per diventare finalmente un Jedi. Dallo spirito di Obi-Wan, inoltre, Luke scopre che Leila \u00e8 sua sorella. Con l'Impero che ha messo mano alla costruzione di una nuova Morte Nera, Ian e Leila guidano un gruppo di ribelli sulla luna di Endor, abitata dagli ewok, per disattivare il generatore che alimenta lo scudo spaziale di protezione della stazione orbitante, mentre le forze aeree ribelli si preparano all'assalto. Nel frattempo sulla Morte Nera, Luke affronta Dart Fener e l'Imperatore. Luke viene sopraffatto da Palpatine con i poteri del Lato Oscuro, ma Fener, per proteggerlo, si scaglia contro l'Imperatore, uccidendolo e morendo poco dopo tra le braccia del figlio a causa delle ferite riportate. La stazione orbitante viene infine distrutta e Luke riesce a ricongiungersi con Ian e Leila. Mentre i ribelli festeggiano la loro vittoria sull'Impero, Luke sorride agli spiriti di Obi-Wan e Yoda, ai quali si \u00e8 infine unito quello di suo padre, il Jedi Anakin Skywalker. Con la sconfitta dell'Impero, i ribelli fondano la Nuova Repubblica.\nEpisodi VII-IX.\nTrent'anni dopo la distruzione della seconda Morte Nera, Luke \u00e8 sparito. I resti dell'Impero si sono riorganizzati nel Primo Ordine, guidato dal misterioso Snoke, che viene contrastato dalla Resistenza, un gruppo militare fondato da Leila in seguito allo stallo politico verificatosi nel Senato della Nuova Repubblica. Nonostante i Sith siano stati sconfitti, ci\u00f2 compromette l'equilibrio della Forza ottenuto dal sacrificio di Anakin. Su Jakku, il pilota ribelle Poe Dameron ottiene una mappa indicante la posizione di Luke, ma, a causa di un attacco del Primo Ordine, viene catturato, riuscendo a nascondere la mappa all'interno del droide BB-8. Disgustato dall'uccidere vittime innocenti, lo stormtrooper del Primo Ordine Finn diserta e aiuta Poe a evadere e giungere a Jakku, dove i due sono separati. Finn trova BB-8 in compagnia di Rey, una ragazza che si guadagna da vivere rivendendo rottami. I tre fuggono a bordo di un'astronave in disuso, che si rivela essere il \"Millennium Falcon\". Il gruppo, a cui si aggiungono anche Ian Solo e Chewbecca, riesce a consegnare la mappa alla Resistenza, ma Rey viene catturata da Kylo Ren, rivelatosi essere il figlio di Ian e Leila, Ben Solo, passato al lato oscuro e affiliato al Primo Ordine. Il Primo Ordine attacca la Repubblica tramite la sua nuova superarma, la Base Starkiller, distruggendo la nuova capitale, Hosnian Prime, e il Senato. Per eliminare la minaccia, Ian, Chewbecca e Finn si infiltrano nella Base Starkiller, sabotano gli scudi spaziali di protezione e trovano Rey. Ian tenta di convincere il figlio ad abbandonare il lato oscuro, ma Kylo Ren lo uccide per cercare di abbracciare completamente il Lato Oscuro e si scaglia poi contro Finn e Rey, la quale lo sconfigge grazie alla sua misteriosa predisposizione all'uso della Forza. Nel frattempo, le forze aeree ribelli attaccano la base e la distruggono, mentre Rey, Finn e Chewbecca riescono a mettersi in salvo sul \"Millennium Falcon\". Combinando la mappa in possesso della Resistenza con quella contenuta in R2-D2, Rey riesce infine a raggiungere Luke.\nSubito dopo la distruzione della Base Starkiller, la Resistenza viene messa in fuga dalla loro base sul pianeta D'Qar e inseguita dal Primo Ordine, che le infligge pesanti perdite. In disaccordo con gli ordini impartiti, Poe Dameron, Finn, Rose Tico e BB-8 si avventurano in una missione segreta per reclutare un mastro apri-codici, intrufolarsi nella nave ammiraglia nemica e disattivare il localizzatore del Primo Ordine, che permette di tracciare i movimenti della Resistenza attraverso l'iperspazio; la missione tuttavia fallisce, e, solo grazie al sacrificio della vice-ammiraglia Amilyn Holdo, i superstiti della Resistenza riescono a raggiungere il pianeta Crait. Intanto Rey trova Luke Skywalker sul pianeta Ahch-To e lo convince a insegnarle la via dei Jedi. Tramite una connessione mentale con Kylo Ren, Rey scopre che il motivo per cui Luke si era esiliato era che, dopo aver avvertito il possibile destino oscuro che attendeva il nipote Ben, accese la spada laser per istinto in suo momento di debolezza, provocando cos\u00ec la sua ira omicida e di conseguenza la conversione al Lato Oscuro. In seguito a questa tragedia, decise allora di isolarsi dal mondo per espiare la sua colpa. La connessione mentale tra Rey e Ren si fa sempre pi\u00f9 forte, lasciando intendere un avvicinamento tra i due, ma lei viene attirata in una trappola da Snoke; tuttavia invece di uccidere la giovane, Kylo, ancora preso dal rimorso per aver ucciso il padre e non pienamente convertito al Lato Oscuro, si ribella al suo maestro, lo uccide e assume il titolo di nuovo leader supremo. Durante la battaglia finale su Crait tra Primo Ordine e Resistenza, Luke appare in una proiezione e affronta Ren, dando cos\u00ec modo ai ribelli di evacuare il pianeta; in seguito il Jedi si lascia morire, diventando un tutt'uno con la Forza. Rey raggiunge il pianeta e si unisce alla Resistenza aiutandola a fuggire.\nUn anno dopo la morte di Luke, Kylo Ren diventato il nuovo leader supremo continua a dare la caccia ai membri della Resistenza per completare la conquista della galassia. Allo stesso tempo, Rey diventata una Jedi sotto l'addestramento di Leila cerca di sconfiggere il Primo Ordine aiutando la Resistenza. I due tuttavia non sanno che un antico nemico \u00e8 tornato, ovvero l'imperatore Palpatine, creduto sconfitto trent'anni prima durante l'esplosione della seconda Morte Nera. Kylo, inseguendo la fonte del potere di Snoke, raggiunge il pianeta di Exegol nelle Regioni Ignote, un antico tempio Sith, dove trova Palpatine che, dopo essere morto, \u00e8 riuscito con grande sforzo a trattenere il suo spirito nel mondo dei vivi. L'Imperatore rivela che dietro al Primo Ordine vi \u00e8 sempre stato lui, intenzionato a ripristinare l'Impero, affermando che Snoke era una semplice marionetta al suo servizio da lui creata e che loro sarebbero soltanto stati l'avanguardia della grande flotta Sith nascosta nelle Regioni Ignote. Ordina infine a Kylo di uccidere Rey, in quanto ultima Jedi, promettendogli di renderlo imperatore, cos\u00ec lui accetta seppur con delle riserve. Mentre la notizia del ritorno di Palpatine si diffonde nella galassia, la Resistenza cerca di raggiungere Exegol. Il trio giunge prima su Pasaana dove incontrano Lando Calrissian e poi su Kijimi dove Kylo Ren rivela a Rey la verit\u00e0 sulle sue origini raccontatagli da Palpatine, ovvero che \u00e8 la sua nipote, e che \u00e8 stata nascosta su Jakku dai suoi genitori per impedire che la trovassero i seguaci dei Sith. In seguito Rey, Poe e Finn giungono ai resti della Seconda Morte Nera, dove la Jedi affronta Kylo. Dopo essere quasi stato ferito a morte, Kylo vede in una visione suo padre Ian, riconciliandosi cos\u00ec idealmente con lui e tornando ad essere Ben Solo. Allo stesso momento, Leila muore, pensando poco prima di morire a suo figlio. La battaglia finale ha luogo ad Exegol, dove la Resistenza affronta la flotta Sith. Rey e Ben affrontano Palpatine, ma il ragazzo viene scaraventato in un baratro dall'Imperatore. Sidious, che possiede dentro di s\u00e9 gli spiriti di tutti i Sith, e Rey, che ha il supporto degli spiriti di tutti i Jedi, hanno uno scontro finale, che si chiude con la morte definitiva del Sith ma anche della ragazza. Ben, riemerso dal baratro, si sacrifica cedendo tutta la sua forza vitale a Rey, che torna in vita al costo della morte del ragazzo. Con la sconfitta finale di Palpatine la Resistenza ha la meglio sulla flotta Sith. Dopo la celebrazione per la vittoria con i suoi compagni della Resistenza, Rey raggiunge in compagnia del solo BB-8 la casa dei Lars nel pianeta Tatooine, il luogo in cui vissero i membri della famiglia Skywalker, dove seppellisce le spade laser di Luke e Leila e assume il cognome Skywalker.\nProduzione.\nLa genesi.\nL'idea iniziale di George Lucas per \"Guerre stellari\" era quella di un film d'avventura fantascientifico. Insieme con il produttore Gary Kurtz tent\u00f2 di acquistare i diritti del personaggio di Flash Gordon, per produrne un adattamento sulla falsa riga del serial \"Flash Gordon\", ma l'alto costo e il troppo controllo creativo che pretendevano i detentori convinsero Lucas a scrivere una sceneggiatura originale, in cui si potessero mescolare riferimenti ai serial degli anni trenta e alla mitologia classica. Nel 1971, la United Artists si accord\u00f2 con Lucas affinch\u00e9 girasse due film: \"American Graffiti\" e un imprecisato lungometraggio di fantascienza a cui venne attribuito il titolo provvisorio di \"The Star Wars\". Con il completamento di \"American Graffiti\" nel 1973, Lucas si dedic\u00f2 alla scrittura di un breve soggetto intitolato \"The Journal of the Whills\", che raccontava la storia del giovane apprendista C.J. Thorpe, discepolo del maestro \"Jedi-Bendu\" Mace Windy. Frustrato dal fatto che la sua storia fosse troppo complessa da capire, Lucas produsse nel maggio 1973 un trattamento di quattordici pagine che ricalcava la struttura del film di Akira Kurosawa \"La fortezza nascosta\" in un'ambientazione spaziale. In questa versione un generale tenta di portare al sicuro una principessa ribelle dalle grinfie del malvagio Impero. La United Artists, con cui Lucas aveva siglato l'accordo per i due film, e la Universal Studios, che aveva diritto di prelazione dopo la United Artists, rifiutarono tuttavia la proposta, a causa del suo alto costo di realizzazione, degli elevati rischi connessi e della relativa inesperienza del regista con film ad alto budget. Il progetto cattur\u00f2 per\u00f2 l'attenzione di Alan Ladd, Jr. della 20th Century Fox, il quale, convinto dalla prestazione di Lucas con \"L'uomo che fugg\u00ec dal futuro\" e \"American Graffiti\", decise di finanziare la realizzazione del film. A settembre 1973 Lucas inizi\u00f2 cos\u00ec a riscrivere la storia in forma di sceneggiatura.\nNel maggio 1974 Lucas aveva abbozzato una prima sceneggiatura, che comprendeva elementi come i Sith, la Morte Nera e un giovane protagonista chiamato Annikin Starkiller. Nella seconda versione, completata nel gennaio 1975, l'autore semplific\u00f2 notevolmente la storia e cambi\u00f2 il protagonista in un giovane eroe cresciuto in una fattoria, rinominandolo Luke. Annikin divent\u00f2 un saggio cavaliere Jedi e il padre di Luke, mentre Dart Fener pass\u00f2 da semplice sgherro dell'Impero a generale Sith e uno dei maggiori antagonisti della storia. Inoltre viene introdotto il concetto della Forza come un campo di energia mistica che conferisce poteri soprannaturali. La versione successiva dell'agosto 1975 rimosse il personaggio del padre, identificato con Annikin, un Jedi ucciso prima dell'inizio della storia, e lo rimpiazz\u00f2 con un sostituto, un leggendario cavaliere Jedi ormai ritiratosi chiamato Ben Kenobi, amico e coetaneo di Annikin. In questo periodo, inoltre, l'autore cominci\u00f2 a delineare a grandi linee gli antefatti della storia e il passato dei protagonisti, per rendere la storia e il mondo pi\u00f9 dettagliati e verosimili:\nGi\u00e0 da queste prime sceneggiature, identificate come \"Adventures of Luke Starkiller, as taken from the Journal of the Whills, Saga I: The Star Wars\", \u00e8 individuabile in nuce l'idea di esplorare la storia in una serie di film, come i serial da cui \"Guerre stellari\" traeva la sua origine, invece che in un solo lungometraggio. Lucas sigl\u00f2 quindi un accordo che gli conferiva i diritti per due sequel, che avrebbero seguito l'addestramento di Luke per diventare un cavaliere Jedi e da realizzare nel caso in cui \"Guerre stellari\" si fosse rivelato un successo. Con solo alcune idee in testa, Lucas si consult\u00f2 con l'autore Alan Dean Foster e lo incaric\u00f2 di scrivere i due sequel in forma di romanzo, cos\u00ec che si sarebbero eventualmente potuti adattare rapidamente in sceneggiature per dei film a basso costo. Nel 1976 venne preparata una quarta sceneggiatura per le riprese. Afflitto da problemi nella lavorazione del film, tensioni con la 20th Century Fox, questioni di budget e il timore che l'opera non avrebbe goduto del successo sperato, Lucas ripose le idee per possibili seguiti e riarrangi\u00f2 la storia per renderla autoconclusiva, con il rovesciamento dell'Impero tramite la distruzione della Morte Nera. Durante la produzione, il cognome di Luke fu cambiato in Skywalker e il titolo modificato inizialmente in \"The Star Wars\" e infine in \"Star Wars\". Il 22 marzo 1976 iniziarono le riprese di \"Guerre stellari\", che debutt\u00f2 il 25 maggio 1977.\nDal primo film alla trilogia originale.\nQuando \"Guerre stellari\" si rivel\u00f2 un successo globale, Lucas decise di usare il film come punto di inizio per un elaborato serial in cui esplorare storie nuove e stravaganti. Egli accanton\u00f2 quindi l'idea di adattare il sequel a basso costo a cui Alan Dean Foster stava lavorando, il quale venne pubblicato l'anno successivo come \"La gemma di Kaiburr\", per dedicarsi a un progetto pi\u00f9 grande e ambizioso. In questo periodo cominci\u00f2 a prendere forma nella sua testa l'idea di una serie di fino a dodici episodi, ambientati nello stesso universo ma con la possibilit\u00e0 di esplorare storie e personaggi differenti e filtrati attraverso la sensibilit\u00e0 di registi diversi, ognuno dei quali avrebbe dato la sua personale visione della saga. Sei mesi dopo l'uscita di \"Guerre stellari\", a fine 1977, Lucas inizi\u00f2 infine a delineare il primo seguito: \"Guerre stellari II\". Egli ingaggi\u00f2 l'autrice di fantascienza Leigh Brackett per scrivere la storia assieme a lui, e dalle loro discussioni prese forma un primo trattamento intitolato \"L'Impero colpisce ancora\". Il trattamento presentava gi\u00e0 una trama simile a quella che sarebbe apparsa poi nel film, ma un tono pi\u00f9 scanzonato e avventuroso come il suo predecessore. Dart Fener inoltre \u00e8 ancora un personaggio separato dal padre di Luke: \u00e8 assente la scena in cui rivela di esserne il padre, mentre il genitore di Luke appare come fantasma per dare consigli al figlio.\nLa scrittrice fin\u00ec la prima stesura de \"L'Impero colpisce ancora\" nel febbraio 1978; Lucas si disse insoddisfatto dalla sceneggiatura, ma prima di poterne discutere con lei, la Brackett mor\u00ec di cancro. Il regista decise quindi di dedicarsi personalmente alla scrittura di una seconda versione della sceneggiatura, introducendo alcune modifiche al corso che la storia avrebbe dovuto prendere. Adott\u00f2 quindi un nuovo colpo di scena, facendo diventare Dart Fener il padre di Luke. Secondo Lucas, la sceneggiatura di questo film fu pi\u00f9 facile da scrivere, contrariamente al travagliato lavoro vissuto con \"Guerre stellari\", e ne scrisse due versioni nello stesso mese, aprile 1978. Questo nuovo filo narrativo ebbe degli effetti epocali sulla serie. Nell'ottica di questa rivelazione, Lucas revision\u00f2 infatti il \"background\" dei personaggi e della storia: Anakin Skywalker \u00e8 il brillante studente di Obi-Wan Kenobi, ha un figlio (Luke) ma viene corrotto dall'Imperatore (ormai un Sith e non pi\u00f9 un semplice politico) verso il lato oscuro della Forza, combatte Obi-Wan e viene resuscitato come Dart Fener; nel frattempo Kenobi nasconde Luke su Tatooine, mentre la Repubblica soccombe all'Impero.\n\"L'Impero colpisce ancora\", che fino a quel punto era stato indicato come \"Episodio II\", venne riprogrammato come \"Episodio V\", e prese piede l'idea di una trilogia prequel in cui approfondire il passato di Obi-Wan e il suo addestramento del padre di Luke, e una trilogia sequel incentrata su un nuovo protagonista distinto da Luke, in una sorta di vasta narrazione interconnessa e intergenerazionale. Al primo film venne retroattivamente assegnato il sottotitolo \"Episodio IV - Una nuova speranza\", mentre \"Guerre stellari\" pass\u00f2 a designare l'intera serie. Lawrence Kasdan, che aveva appena completato la sceneggiatura de \"I predatori dell'arca perduta\", fu ingaggiato per elaborare la versione finale de \"L'Impero colpisce ancora\", ricevendo consigli anche dal regista Irvin Kershner. Kasdan, Kershner e il produttore Gary Kurtz resero il film una pellicola pi\u00f9 seria e adulta, che avrebbe portato la serie lontano dall'allegria e dalle avventure eroiche che contraddistinguevano il primo film. Le riprese iniziarono il 5 marzo 1979 e il film debutt\u00f2 in anteprima il 17 maggio 1980.\nDurante la scrittura di \"Episodio VI\", nel 1981, molto era cambiato: realizzare \"L'Impero colpisce ancora\" aveva stressato Lucas e incrinato la sua vita personale. Stanco di tutto questo, il regista decise di chiudere la saga con il terzo episodio e di abbandonare i suoi progetti per altri film. A fine febbraio 1981 Lucas aveva steso una bozza per la sceneggiatura. Con la maggior parte delle idee per i sequel gi\u00e0 utilizzate nel film precedente \u2014 tranne il confronto finale tra Luke e Dart Fener, la sconfitta dell'Impero e il risolversi della storia d'amore tra Ian e Leila \u2014 Lucas fu costretto a riciclare del materiale, come la seconda Morte Nera, e riempire dei vuoti, con la lunga sequenza di liberazione di Ian e l'introduzione degli Ewok. In questa bozza, Dart Fener e l'Imperatore Palpatine si sarebbero dovuti combattere nel tentativo di portare Luke dalla loro parte; nelle revisioni successive, invece, Fener venne vieppi\u00f9 umanizzato, fino alla sua completa redenzione nella sceneggiatura finale, a cui Kasdan contribu\u00ec nuovamente. Alla regia ci fu un avvicendamento, con l'incarico affidato a Richard Marquand, una scelta che avrebbe permesso a Lucas di mantenere un maggior controllo artistico sul film e conferire alla serie una continuit\u00e0 non solo tematica ma anche stilistica. Il film, intitolato \"Il ritorno dello Jedi\", venne completato nel 1983 e la sua data di uscita anticipata di due giorni, al 25 maggio 1983, per coincidere con l'anniversario dell'uscita di \"Guerre stellari\" sei anni prima.\nLa trilogia prequel.\nDopo aver divorziato nel 1983 e aver perso parte delle sue fortune, Lucas non aveva alcuna intenzione di ritornare a lavorare alla saga, e cancell\u00f2 ufficiosamente i vari episodi seriali e la trilogia sequel. Nonostante ci\u00f2, i prequel continuavano ad affascinarlo. Nei primi anni novanta \"Guerre stellari\" godette di un ritorno di popolarit\u00e0 grazie ai fumetti e ai romanzi dell'Universo espanso; Lucas constat\u00f2 che esisteva ancora un'ampia platea di fan e, vedendo come le tecniche digitali si erano raffinate, prese in considerazione l'idea di tornare a dirigere. Nel 1993 annunci\u00f2 ufficialmente che avrebbe realizzato i prequel. Cominci\u00f2 quindi a progettare la trama e i vari intrecci narrativi, spostando Anakin Skywalker, e non Obi-Wan Kenobi, al centro della vicenda, e conferendole una svolta pi\u00f9 epica e tragica seguendo la parabola della vita di Anakin, dall'infanzia, al passaggio al lato oscuro, fino alla sua redenzione e morte. Ci\u00f2 costitu\u00ec l'ultimo tassello nella trasformazione della serie di film in una saga. Per mostrare la graduale corruzione di una persona pura e innocente, Lucas decise di anticipare la cronologia interna dei sequel di diversi anni rispetto a quanto precedentemente immaginato, presentando Anakin da bambino. Gli appunti che aveva iniziato ad abbozzare per il \"background\" dei personaggi e della storia dal lontano 1975, tuttavia, si concentravano soprattutto sugli eventi immediatamente precedenti all'Episodio IV e ci\u00f2 costrinse il regista a creare da zero gran parte della sceneggiatura per i primi due film.\nNel 1994 Lucas cominci\u00f2 a scrivere la sceneggiatura del primo prequel, provvisoriamente intitolato \"Episode I: The Beginning\". Progett\u00f2 inoltre di girare i tre film in un'unica sessione di riprese, ma abbandon\u00f2 in seguito l'idea, vedendo che il processo creativo e di scrittura si protraeva pi\u00f9 a lungo di quanto preventivato. Le riprese di ' iniziarono il 26 giugno 1997 e il 19 maggio 1999 il film debutt\u00f2 nelle sale. Poco dopo, Lucas annunci\u00f2 che avrebbe diretto anche i due successivi e inizi\u00f2 a lavorare all\"Episodio II\". La sceneggiatura venne ultimata nel marzo 2000, solo poche settimane prima dell'inizio delle riprese, e venne ingaggiato Jonathan Hales, uno degli sceneggiatori de \"Le avventure del giovane Indiana Jones\", per limarla. Le guerre dei cloni, una serie di conflitti ideato dai tempi di \"Guerre stellari\" e \"L'Impero colpisce ancora\" come \"backstory\" di Obi-Wan Kenobi e il padre di Luke, vennero riprogrammate come l'attacco di un esercito di cloni shocktrooper alla Repubblica e ai Jedi: un capitolo di una nuova sottotrama in cui mostrare la presa al potere di Palpatine che and\u00f2 a comporre il nucleo della vicenda del secondo prequel. La lavorazione di ' inizi\u00f2 il 26 giugno 2000 e il film usc\u00ec il 16 maggio del 2002.\nImpaziente di dedicarsi all'ultimo film della saga, che avrebbe costituito l'anello di congiunzione tra i prequel e la trilogia originale, Lucas cominci\u00f2 a lavorare all\"Episodio III\", ancora prima che \"L'attacco dei cloni\" uscisse nei cinema. Egli comunic\u00f2 agli artisti concettuali di ideare sette nuovi pianeti, sui quali si sarebbero combattute le guerre dei cloni; il montaggio di queste sequenze avrebbe costituito l'inizio del film. Successivamente il regista riorganizz\u00f2 l'incipit, facendo s\u00ec che Palpatine venisse rapito e il Conte Dooku ucciso da Anakin, come primo passo del processo di trasformazione di Anakin in Dart Fener. Ad aprile 2003 Lucas complet\u00f2 la stesura della sceneggiatura, a cui seguirono altre versioni successive; le riprese iniziarono invece il 30 giugno 2003. A riprese ultimate, Lucas cambi\u00f2 radicalmente le motivazioni per cui Anakin cede al lato oscuro, imputandone il motivo principale al tentativo di salvare la vita a Padm\u00e9. Questo risultato si ottenne tramite cambiamenti in post-produzione e riprese aggiuntive effettuate nel corso del 2004. \"\" debutt\u00f2 infine il 15 maggio 2005 al 58\u00ba Festival di Cannes.\nL'avvento della Disney e la trilogia sequel.\nAmareggiato dalle critiche negative che fecero seguito all'uscita della trilogia prequel e dal malcontento dei fan alle modifiche effettuate alle edizioni home video delle pellicole della trilogia originale, Lucas decise che non avrebbe realizzato altri film di \"Guerre stellari\". Il 30 ottobre 2012 venne reso noto che The Walt Disney Company aveva acquistato la Lucasfilm e tutti i diritti ad essa collegati per 4,05 miliardi di dollari. Poco dopo la Disney annunci\u00f2 i suoi piani di produrre altri episodi di \"Guerre stellari\" e di sviluppare una trilogia sequel.\nLa pre-produzione dell\"Episodio VII\" inizi\u00f2 poco dopo, con la conferma alla regia di J. J. Abrams. Michael Arndt venne inizialmente ingaggiato per scrivere la sceneggiatura, ma dovette in seguito abbandonare il progetto per dedicarsi a '; a sostituirlo furono chiamati Lawrence Kasdan, che aveva gi\u00e0 lavorato a \"L'Impero colpisce ancora\" e \"Il ritorno dello Jedi\", e lo stesso Abrams. Al cast della trilogia originale si affiancarono nuovi personaggi interpretati da Daisy Ridley, John Boyega, Oscar Isaac e Adam Driver. La premi\u00e8re de ' si tenne il 14 dicembre 2015 al TCL Chinese Theatre, all'El Capitan Theatre e al Dolby Theatre di Los Angeles.\nNel giugno 2014 Rian Johnson fu ingaggiato per scrivere e dirigere lEpisodio VIII\". Le riprese del film si svolsero da febbraio a luglio 2016 e l'uscita del lungometraggio, intitolato ', avvenne il 13 dicembre 2017 in Italia e il 15 dicembre 2017 negli Stati Uniti.\nIl 15 agosto 2015, durante il D23 Expo, venne annunciato che Colin Trevorrow avrebbe dovuto dirigere l\"Episodio IX\", tuttavia nel settembre 2017 Trevorrow lasci\u00f2 l'incarico a causa di divergenze creative con la Lucasfilm e fu sostituito da Abrams, che scrisse anche la sceneggiatura insieme a Chris Terrio. Il film che chiude la \"trilogia sequel\", intitolato \"\", \u00e8 stato distribuito in Italia il 18 dicembre 2019 e negli Stati Uniti il 20 dicembre 2019.\nProgetti futuri.\nDopo la conclusione della trilogia sequel sono stati annunciati diversi progetti cinematografici. Nel novembre 2017 \u00e8 stato reso noto che Rian Johnson diriger\u00e0 un'ulteriore trilogia di film della saga e che questi nuovi film non saranno legati alla storia degli Skywalker. Un nuovo film ambientato nell'universo di \"Guerre stellari\", intitolato \"Rogue Squadron\", uscir\u00e0 alla fine del 2023 con la regia di Patty Jenkins. Questa storia si svolger\u00e0 nel futuro della galassia e seguir\u00e0 una nuova generazione di piloti spaziali.\nAltri progetti annunciati sono: un film con regia di JD Dilliard e sceneggiatura di Matt Owens, un film diretto da Taika Waititi, e un film prodotto dal direttore dei Marvel Studios Kevin Feige, che dovrebbero essere realizzati nei prossimi anni.\nAspetti tecnici.\nTutti i film della serie sono stati girati con un rapporto d'aspetto di 2.35:1. La trilogia originale e sequel sono state filmate con lenti anamorfiche: gli Episodi IV, V e VII in Panavision e l'Episodio VI in formato Joe Dunton Camera. L'Episodio I \u00e8 stato girato con lenti anamorfiche Hawk su cineprese Arriflex, mentre gli Episodi II e III con telecamere appositamente costruite dalla Sony che registrano immagini digitali in alta definizione. L'Episodio VII \u00e8 stato girato su pellicola Kodak Vision a 35\u00a0mm utilizzando cineprese Panavision soprannominate \"Death Star\" e \"Millennium Falcon\", mentre parte del film \u00e8 stata girata in IMAX su pellicola da 70mm. Episodio VIII \u00e8 stato girato principalmente con un mix di Kodak 35mm e camere digitali, ma in alcune scene selezionate \u00e8 stato usato il Kodak IMAX 65mm. Infine Episodio IX \u00e8 stato girato principalmente in formato 35\u00a0mm di Kodak Vision.\nLucas ingaggi\u00f2 Ben Burtt per supervisionare gli effetti sonori di \"Una nuova speranza\". Il lavoro di Burtt fu talmente innovativo che l'Academy gli confer\u00ec uno speciale riconoscimento. In concomitanza con l'uscita de \"Il ritorno dello Jedi\", la Lucasfilm svilupp\u00f2 lo standard THX per la riproduzione sonora.\nLe colonne sonore dei film della saga sono state composte da John Williams. L'idea di Lucas per \"Guerre stellari\" era quella di una partitura con musica operistica formata da brani celebri, sulla falsa riga di \"\"; il suo amico e collega Steven Spielberg lo convinse tuttavia a ingaggiare Williams, con il quale aveva appena collaborato a \"Lo squalo\". Lucas trov\u00f2 un'immediata intesa con Williams, tanto da aver definito la loro collaborazione come \"un buon matrimonio\". Williams bas\u00f2 il suo lavoro sull'uso di leitmotiv, che ricorrono per accompagnare determinati personaggi o temi. Tra i pi\u00f9 famosi e conosciuti anche al di fuori della saga figurano il \"Main Theme\", che apre tutti i film della serie, e \"The Imperial March\", che sottolinea le apparizioni di Dart Fener.\nGenere e influenze.\n\"Guerre stellari\" presenta elementi caratteristici sia del genere fantascientifico, in particolare della space opera, come robot e viaggi nello spazio, sia del genere fantastico-fantasy, come cavalieri, duelli di cappa e spada e principesse, infine anche archetipi del genere western. In particolare il primo film della serie \u00e8 costituito da un incosciente amalgama di elementi presi dalle fonti pi\u00f9 disparate, come fumetti, riviste pulp, fiabe, miti, film e libri. Dai fumetti di Flash Gordon dell'autore Alex Raymond, con cui era cresciuto e che furono la sua prima ispirazione per \"Guerre stellari\", Lucas riprese l'idea dell'eterna lotta tra buoni e cattivi, di avventure seriali scanzonate e allegre, e un'ambientazione fantastica composta da un miscuglio di fantasy e tecnologia. I serial cinematografici sul personaggio ispirarono inoltre la celebre sequenza di apertura che apre tutti i film della saga. Nel tentativo di non ricalcare troppo pedissequamente Flash Gordon, Lucas si rivolse inoltre alla sua fonte di ispirazione, ovvero John Carter di Edgar Rice Burroughs, basando i suoi personaggi sugli stereotipi gi\u00e0 apparsi in questi due cicli. Il cinema di Akira Kurosawa, in particolar modo la pellicola \"La fortezza nascosta\", furono altres\u00ec una fonte di ispirazione importante per la trama e la struttura del primo film. Da esso Lucas trasse l'idea di centrare la narrazione sui due personaggi minori, ovvero i due droidi R2-D2 e C-3PO, e modelli per numerosi personaggi, tra cui Dart Fener e il suo elmo a forma di kabuto. In quanto opera fantascientifica, Lucas dovette per forza di cose confrontarsi con due dei capisaldi del genere: il \"Ciclo di Dune\" di Frank Herbert e il \"Ciclo della Fondazione\" di Isaac Asimov. Essi ispirarono sommariamente l'ambientazione, e in particolare il pianeta desertico Tatooine, che presenta forti richiami ad Arrakis, la presenza di una setta in grado di esercitare il controllo mentale, Jedi e Bene Gesserit, la rappresentazione dei droidi e l'ecumenopoli Coruscant, ripresa da Trantor.\nUn grande influsso sul processo creativo di Lucas ebbero gli studi sulla mitologia comparata di Joseph Campbell, e in particolare la lettura de \"L'eroe dai mille volti\", in cui lo studioso identifica nel viaggio dell'eroe l'archetipo di miti di popoli ed epoche diverse. Nella trilogia originale sono rintracciabili passaggi che ricalcano fedelmente le tappe del viaggio dell'eroe indicate da Campbell, a partire dal richiamo all'avventura di Luke, il suo incontro con il mentore Obi-Wan Kenobi e le prove da superare fino al confronto con il padre e l'espiazione finale. Per l'ideazione della Forza, Lucas si orient\u00f2 a elementi della cultura, filosofia e spiritualit\u00e0 orientale, come taoismo, buddismo e confucianesimo, al concetto della forza vitale ki e alla subcultura New Age in voga in quegli anni.\nI parallelismi che spesso vengono tracciati tra la politica statunitense e \"Guerre stellari\" affondando le proprie radici nel fatto che Lucas trasport\u00f2 parte delle idee che aveva per \"Apocalypse Now\", film che avrebbe dovuto dirigere, nella sua saga fantascientifica. Lo stesso Lucas ha dichiarato che il primo film \u00e8 una sorta di reazione alla presidenza di Richard Nixon e alla guerra del Vietnam. Diverse sono inoltre le somiglianze storiche tra l'Impero Galattico e la Germania nazista, visibili soprattutto nelle uniformi imperiali e negli stormtrooper, che riprendono nel nome le truppe d'assalto tedesche. L'ascesa al potere di Palpatine ricalca inoltre quella di Gaio Giulio Cesare, Napoleone Bonaparte e Adolf Hitler e rappresenta un monito su come le istituzioni democratiche possano essere manipolate in una dittatura con il consenso o il disinteressamento del popolo.\nDistribuzione e riedizioni.\nAlla fine degli anni settanta l'home video non era un fenomeno dilagante: poche erano le pellicole che venivano distribuite in un momento successivo a quello nei cinema. Le VHS di \"Guerre stellari\", quindi, videro la luce solo nel 1980, quando il formato prese piede. Nel corso degli anni sono state distribuite diverse versioni in VHS della trilogia: nel 1991, nel 1994 (con una traccia sonora rimasterizzata) e nel 1995. Nel 1993 venne pubblicato il cofanetto laserdisc, che conteneva la trilogia originale, in widescreen, rimasterizzata con il sistema THX, commenti audio, diversi contenuti speciali e una copia del libro \"George Lucas: The Creative Impulse\".\nNel 1997, in occasione del ventennale della serie, la trilogia originale fu rimasterizzata e ridistribuita nei cinema, dal 31 gennaio al 14 marzo 1997, sotto il nome di \"Special Edition\". L'evento si rivel\u00f2 un successo senza precedenti e \"Guerre stellari\", il primo film della trilogia, fin\u00ec per incassare 138 milioni di dollari, circa un terzo del botteghino della distribuzione originale nel 1977. Oltre alla pulizia dei negativi e della traccia audio, Lucas aggiunse e modific\u00f2 delle scene che lo avevano insoddisfatto sin dall'uscita dei film, in modo da avvicinare le pellicole al suo progetto originale. L'introduzione della grafica computerizzata sarebbe servito inoltre come test per il lavoro sul primo prequel. Molti dei cambiamenti consistevano in aggiunte digitali, come l'ampliamento degli ambienti, l'aumento di personaggi sullo sfondo o la pulizia degli sfondi. Seppur di minor conto, alcune di queste modifiche hanno suscitato diversi malcontenti tra gli appassionati, come la controversia riguardante il confronto tra Ian Solo e il cacciatore di taglie Greedo, denominata \"Han shot first\". Nella versione originale Ian spara per primo, mentre in quella modificata, poco prima che Ian spari, Greedo tenta di ucciderlo ma lo manca. La \"Special Edition\" approd\u00f2 lo stesso anno in home video in formato VHS.\nNel 2004, grazie a un lungo lavoro di pulizia delle immagini e delle tracce sonore effettuato dalla compagnia Lowry Digital Images, la trilogia originale venne distribuita in tutto il mondo in DVD. Il cofanetto, uscito il 21 settembre 2004, comprendeva quattro dischi: i tre film e un disco bonus, con vari contenuti speciali. Lucas volle modificare ancora una volta la \"Special Edition\" dei film, cercando di creare continuit\u00e0 con i prequel. Tra i cambiamenti pi\u00f9 evidenti figurano: la sostituzione di Palpatine ne \"L'Impero colpisce ancora\" con nuove riprese di Ian McDiarmid girate durante la lavorazione de \"La vendetta dei Sith\"; il cambiamento di alcuni dialoghi tra Dart Fener e Palpatine per aderire alle vicende dei prequel; l'introduzione di un filmato d'archivio di Hayden Christensen a sostituire Sebastian Shaw nell'ultima scena de \"Il ritorno del Jedi\"; e un'ulteriore modifica alla scena con Ian e Greedo, in cui i due sparano quasi simultaneamente. In seguito alle insistenti richieste dei fan, la Lucasfilm ridistribu\u00ec dal 12 settembre al 31 dicembre 2006 la trilogia originale in un'edizione DVD che conteneva oltre alle versioni del 2004 anche gli originali inalterati. Le versioni cinematografiche delle pellicole provenivano dai master dell'edizione non anamorfica in laserdisc del 1993, in quanto Lucas prefer\u00ec evitare un costoso restauro dei negativi originali.\nNell'agosto del 2010 Lucas annunci\u00f2 la riedizione della saga in Blu-ray, prevista per l'autunno 2011 e contenente materiale inedito, come scene eliminate, interviste e documentari. Alla ShoWest Convention nel 2005, Lucas afferm\u00f2 di essere intenzionato a ridistribuire i sei film nel nuovo formato 3D nel 2007. Il produttore Rick McCallum precis\u00f2 pi\u00f9 tardi in un'intervista che la riedizione si sarebbe realizzata al ritmo di un film all'anno, a partire dal 2012, ma che il lavoro sugli Episodi II-VI si sarebbe svolto soltanto nel caso in cui il primo capitolo si fosse rivelato un successo. \"La minaccia fantasma\" debutt\u00f2 in 3D al cinema il 10 febbraio 2012. Dopo l'acquisizione di Lucasfilm da parte di Disney, lo studio annull\u00f2 le riedizioni 3D dei rimanenti film della saga, ufficialmente per concentrarsi su \"Episodio VII\".\nAdattamento italiano dei nomi.\nLa direzione del doppiaggio del primo film venne affidata a Mario Maldesi, mentre Roberto De Leonardis lavor\u00f2 come dialoghista. Costoro modificarono alcuni dei nomi dei personaggi per meglio adattarsi a un pubblico di lingua italiana. Han divenne cos\u00ec Ian, Leia divenne Leila, e C-3PO D-3BO. Un cambiamento pi\u00f9 radicale si ebbe per R2-D2, pronunciato in inglese \"Ar-tu-Di-tu\": per mantenere la sensazione che si tratti di un nomignolo, gli adattatori effettuarono una traduzione libera che salvaguardava la sostanza a discapito della forma, arrivando cos\u00ec a C1-P8, \"Ci-uno-Pi-otto\". Vader divenne Fener, per timore che il nome originale potesse essere storpiato in \"water\". Questi nomi vennero mantenuti per tutti i film della trilogia originale. Un'altra modifica importante della versione italiana riguard\u00f2 nell'Episodio IV le \"guerre dei cloni\" (\"Clone Wars\" in lingua inglese), trasformate dal doppiaggio italiano in \"guerra dei quoti\".\nL'adattamento scelto per i film non fu tuttavia recepito in tutte le opere derivate. Nello stesso periodo in cui \"Guerre stellari\" era nelle sale, la Mondadori pubblic\u00f2 il romanzo tratto dalla sceneggiatura del film, mantenendo i nomi originali e traducendo invece il nome dell'astronave di Ian, il \"Millennium Falcon\", come \"Falcone Millenario\". Sempre nello stesso periodo, la Mondadori tradusse e distribu\u00ec anche la trasposizione a fumetti realizzata dalla Marvel, questa volta con alcuni nomi originali (come Han) e altri (come Fener) ripresi dall'adattamento cinematografico italiano. Negli anni successivi i nomi originali vennero mantenuti in tutte le trasposizioni in romanzo della trilogia originale, mentre i fumetti continuarono a usare un misto dei due adattamenti. Col tempo, nelle opere non legate ai film vi fu ulteriore confusione, sia la Magic Press, che tradusse i primi fumetti della Dark Horse, sia la Panini Comics, traduttrice degli ultimi fumetti della Dark Horse, di alcuni vecchi della Marvel e del nuovo corso Marvel, usarono a volte i nomi originali, a volte i primi adattamenti italiani. Nei giochi di ruolo invece, per quello che riguarda la traduzione delle opere della West End Games da parte della Stratelibri, si decise di mantenere i nomi originali. Nella trilogia prequel i nomi di C1-P8 e D-3BO vennero sostituiti con gli originali R2-D2 e C-3PO, mentre nella trilogia sequel e nei film distribuiti dopo l'acquisizione da parte di Disney sono stati utilizzati i nomi originali, a eccezione di Chewbecca, che rimane nella versione italiana insieme al suo diminutivo Ciube.\nAccoglienza.\nIncassi.\nQuando \"Guerre stellari\" usc\u00ec al cinema, nel 1977, nessuno si aspettava che avrebbe avuto successo o che sarebbe addirittura riuscito a recuperare i costi di produzione. Il film apr\u00ec in soli 32 cinema negli Stati Uniti, un numero esiguo se paragonato ad altri film dell'epoca, ma gi\u00e0 nel primo giorno incass\u00f2 e davanti alle sale in cui veniva proiettato si formavano lunghe code di persone che erano interessate a vederlo. In breve si mostr\u00f2 che l'offerta era inferiore alla domanda del pubblico e, nonostante la Fox si fosse subito messa al lavoro per produrre nuove pellicole, al termine della prima settimana di programmazione il film era presente in 43 cinema e aveva generato introiti per 2,5 milioni di dollari. \"Guerre stellari\" si rivel\u00f2 il fenomeno dell'estate e la sua popolarit\u00e0 crebbe costantemente; al termine della programmazione cinematografica era stato proiettato in sale, superando, con , \"Lo squalo\" come film con i maggiori incassi nella storia. La pellicola mantenne il primato fino al 1982, quando venne superato da \"E.T. l'extra-terrestre\", e riprese la piazza grazie agli incassi di della riedizione del 1997, venendo infine scalzata da \"Titanic\". \u00c8 stato notato come gli elevati introiti derivanti da \"Guerre stellari\" abbiano rivitalizzato la 20th Century Fox e l'abbiano sostenuta nel diventare uno degli studi di produzione pi\u00f9 floridi e influenti dell'industria cinematografica.\nI film della trilogia prequel si rivelarono ugualmente un successo. \"La minaccia fantasma\" segn\u00f2 il primato per i maggiori incassi nel primo giorno di programmazione e risult\u00f2 il film pi\u00f9 veloce nel raggiungere 100 milioni di dollari al botteghino, due record superati in seguito da \"La vendetta dei Sith\". \"Il risveglio della Forza\" \u00e8 risultato il film ad aver incassato di pi\u00f9 negli Stati Uniti e il terzo film pi\u00f9 popolare nel mondo dopo \"Avatar\" e \"Titanic\".\nI film della serie principale e i lungometraggi spin-off hanno generato introiti per oltre 10 miliardi di dollari, rendendo \"Guerre stellari\" il secondo franchise cinematografico pi\u00f9 redditizio dopo il Marvel Cinematic Universe.\nCritica.\n\"Guerre stellari\" si rivel\u00f2 un successo senza precedenti sia al botteghino sia nel modo in cui si radic\u00f2 nel cuore della coscienza pubblica. La maggior parte della critica spese parole d'elogio, giudicandolo un'esperienza visiva completa, capace di immergere gli spettatori nel suo mondo fantastico e di coinvolgere con una narrazione semplice, ma solida ed entusiasmante, coadiuvata da effetti speciali spettacolari come raramente si erano visti prima. La rivista \"Time\" lo defin\u00ec un film \"grandioso e magnifico\" e lo elesse il miglior film dell'anno. Le critiche negative si concentrarono sul fatto che il film venne avvertito come superficiale, semplicistico e commerciale, mentre i sostenitori ribadirono che proprio questa leggerezza contribuisce a rendere la pellicola divertente e piacevole. Pauline Kael del \"The New Yorker\" critic\u00f2 il film per l'assenza di impatto emotivo, definendolo un'accozzaglia di scene senz'anima.\n\"L'Impero colpisce ancora\" ricevette critiche contrastanti. I fan del primo film e gli appassionati di fantascienza ne furono entusiasti, mentre estrani\u00f2 molti a cui era piaciuto \"Guerre stellari\", ma non avevano il desiderio di approfondire l'universo narrativo in cui \u00e8 ambientata la storia. Il \"Washington Post\" e il \"New York Times\" lo ritennero un blockbuster estivo divertente e senza pretese, ma ne criticarono il limitato approfondimento riservato ai personaggi, lo scarso impatto emotivo e la precaria struttura narrativa, che fa s\u00ec che il film non abbia un vero inizio n\u00e9 una fine. Con l'affermazione della trilogia originale al rango di classico nel corso degli anni, \"L'Impero colpisce ancora\" venne ampiamente rivalutato per le sue tematiche pi\u00f9 mature e una trattazione meno frenetica che lascia maggior respiro all'introspezione e allo sviluppo dei personaggi; tanto che \u00e8 generalmente considerato il miglior episodio della saga, superando addirittura il suo predecessore. \"Il ritorno dello Jedi\" divise nuovamente la critica: da un lato chi lo apprezz\u00f2 al livello degli episodi precedenti, dall'altro chi lo stronc\u00f2 come noioso e ripetitivo. Patrick Gibbs del \"Daily Telegraph\" giudic\u00f2 i dialoghi amorosi tra Ian e Leila \"ridicoli\" e il finale debole. Retrospettivamente \"Il ritorno dello Jedi\" fu parzialmente riabilitato, nonostante venga giudicato l'episodio meno riuscito della trilogia originale.\n\"La minaccia fantasma\" deluse le aspettative di coloro che speravano di ritrovare nei prequel gli stessi punti di forza che avevano convinto in \"Guerre stellari\" vent'anni prima. La critica rimprover\u00f2 in particolare a Lucas di aver privilegiato degli effetti speciali complessi a discapito della trama e della sceneggiatura, ritenute lacunose e in grado di allettare solo a un pubblico giovanile. Mancavano invece il calore e la comicit\u00e0 dei primi episodi. I personaggi e la recitazione degli attori vennero giudicati mediocri; in particolare il personaggio di Jar Jar Binks attir\u00f2 commenti negativi da parte di critica e fan. \"L'attacco dei cloni\" si inser\u00ec nel solco del suo predecessore. I dialoghi vennero percepiti come forzati e scialbi. Allo stesso modo la storia d'amore tra Anakin e Padm\u00e9, che costituisce una sottotrama importante per lo sviluppo della saga, venne criticata per l'assenza di coinvolgimento e il ricorso a vuoti clich\u00e9. Nonostante i difetti e le inconsistenze a livello di sceneggiatura, il film venne accolto come migliore rispetto al precedente, pi\u00f9 bilanciato e ben strutturato. \"La vendetta dei Sith\" ricevette pareri pi\u00f9 positivi. Nonostante presenti alcune delle lacune degli episodi precedenti, come dei dialoghi troppo superficiali o performance legnose da parte degli attori, la sceneggiatura venne ritenuta solida e un adeguato anello di giunzione tra i prequel e i film originali. La critica lo lod\u00f2 all'unanimit\u00e0 come il miglior film della trilogia prequel, con A. O. Scott del \"New York Times\" che si spinse addirittura a definirlo il miglior film della saga diretto da Lucas.\nLa trilogia originale \u00e8 generalmente considerata superiore a quella prequel, come emerge dalle percentuali di gradimento delle pellicole sui siti di recensioni Rotten Tomatoes e Metacritic. Secondo Senh Duong, ci\u00f2 sarebbe dovuto in parte al fatto che la maggior parte delle recensioni dei film originali sono state scritte nel 1997, in occasione della riedizione delle pellicole, da critici che all'epoca dell'uscita originale erano bambini e conservavano ricordi nostalgici legati all'infanzia o una percezione distorta dallo status di classici a cui nel frattempo i film erano assurti: un'analisi pi\u00f9 approfondita delle critiche contemporanee all'uscita dei film, infatti, mostrerebbe che i prequel ottennero recensioni paragonabili se non migliori dei film della trilogia originale.\n\"Il risveglio della Forza\" venne accolto positivamente, con la maggior parte dei critici che apprezz\u00f2 lo spirito avventuroso e l'energia della pellicola, cos\u00ec come il ritorno di alcuni degli attori pi\u00f9 amati della trilogia originale a fianco all'introduzione di nuovi personaggi. Diversi lamentarono per\u00f2 che la pellicola si limita a riproporre eventi e situazioni gi\u00e0 viste nei primi film senza aggiungere niente di nuovo e originale. \"Gli ultimi Jedi\" ricevette critiche positive per l'intreccio, i personaggi pi\u00f9 delineati e soprattutto un certo passo avanti rispetto all'episodio precedente, mostrando coraggio e inventiva. Una fetta degli appassionati per\u00f2 non apprezz\u00f2 le scelte del regista di dare nuove sfumature e significati alla Forza e di tratteggiare il personaggio di Luke Skywalker come un eremita disilluso a causa degli sbagli del passato, facendolo apparire troppo diverso rispetto al Jedi pieno di speranza apparso nella trilogia originale. \"L'ascesa di Skywalker\" venne accolto invece in maniera contrastante da parte della critica, a causa di una trama troppo veloce e piena di vicende confusionarie, mentre vennero valutate positivamente le interpretazioni di Daisy Ridley e Adam Driver. Il film fu apprezzato maggiormente dai fan che vi riscontrarono un ritorno allo stile pi\u00f9 nostalgico e rassicurante di Abrams, rispetto a quello pi\u00f9 \"profano\" di Rian Johnson. Il finale soddisf\u00f2 in larga parte gli spettatori e venne giudicato una conclusione appropriata alla saga.\nPremi e riconoscimenti.\nI film principali della serie di \"Guerre stellari\" sono stati insigniti di svariati premi e riconoscimenti. Candidati a 37 premi Oscar ne hanno ottenuti in totale 10, di cui tre Oscar Special Achievement Award per contributi eccezionali nel campo del suono, per le voci degli alieni e dei droidi, e degli effetti visivi. Le varie colonne sonore valsero al compositore John Williams, oltre a un premio Oscar, sei Grammy e un Golden Globe.\nNel 1989, la Biblioteca del Congresso ha selezionato \"Guerre stellari\" per essere conservato nel National Film Registry, in virt\u00f9 della sua \u00abrilevanza culturale, storica o estetica\u00bb. Il sequel \"L'Impero colpisce ancora\" \u00e8 stato incluso nel 2010.\nUniverso espanso.\nIl termine Universo espanso (in inglese \"Expanded Universe\" e abbreviato in EU) venne introdotto per indicare tutte quelle produzioni \u2014 fumettistiche, letterarie, televisive, videoludiche \u2014 di \"Guerre stellari\" realizzate dal 1977 al 2014 al di fuori dei primi sei film, di \"\" e della . Esso espande e continua la storia trattata nei film in un intervallo di tempo che va da anni prima de \"La minaccia fantasma\" fino a 134 anni dopo \"Il ritorno dello Jedi\". L'Universo espanso contribu\u00ec in modo decisivo a mantenere vivo l'interesse per il franchise di \"Guerre stellari\" negli anni a cavallo tra la realizzazione delle due trilogie.\nLa prima storia dell'Universo espanso apparve nel numero 7 della collana fumettistica \"Star Wars\" nel gennaio 1978 (i primi sei numeri costituivano l'adattamento del primo film), seguita a un mese di distanza dal romanzo di Alan Dean Foster \"La gemma di Kaiburr\". Per la televisione furono prodotti tre film, \"The Star Wars Holiday Special\" (1978), \"L'avventura degli Ewoks\" (1984), \"Il ritorno degli Ewoks\" (1985), e tre serie animate, \"Droids Adventures\" (1985-1986), \"Ewoks\" (1985-1987) e \"\" (2003-2005). Queste produzioni si rivolgono prettamente a un pubblico pi\u00f9 giovane rispetto a quello della trilogia cinematografica. Lucas svolse il ruolo di produttore esecutivo e in alcuni casi collabor\u00f2 ai soggetti e alle sceneggiature. Numerosi romanzi furono pubblicati dalla Bantam Books e dalla Del Rey Books. Le prime serie a fumetti di \"Guerre stellari\", ambientate nello stesso periodo dei film e pubblicate fino al 1987, furono prodotte dalla Marvel Comics, inizialmente con un ottimo successo di vendite, che tuttavia and\u00f2 a rapidamente a scemare con la conclusione della prima trilogia e il calo dell'interesse del pubblico. Nel 1991 la Dark Horse Comics acquis\u00ec la licenza, dando il via alla pubblicazione di numerose saghe, che ampliavano di molto il periodo storico rappresentato, raccontando anche il lontano passato della repubblica e il futuro dei discendenti di Luke e Leila.\nA parte l'arco temporale precedente a \"Una nuova speranza\", che Lucas volle riservarsi per la trilogia prequel, la Lucasfilm permise grande libert\u00e0 artistica agli autori dell'Universo espanso, a patto che non venissero fatti morire personaggi principali. Elementi e personaggi introdotti nelle opere derivate vennero in alcuni casi ripresi da Lucas nei suoi film, come il pianeta Coruscant o la Jedi Aayla Secura. Con l'acquisizione della Lucasfilm da parte della Disney, la pubblicazione di nuove opere dell'Universo espanso \u00e8 stata interrotta e tutto il materiale edito in precedenza raccolto sotto una nuova etichetta chiamata \"Star Wars Legends\". L'istituzione di un nuovo canone di \"Guerre stellari\", ha escluso l'Universo espanso dalla \"continuity\" della saga, salvo poter essere usato come ispirazione per eventuali ambientazioni e tecnologie.\nOpere canoniche.\nIl canone di \"Guerre stellari\" \u00e8 l'insieme dei prodotti che formano la \"continuity\" ufficiale del franchise di \"Guerre stellari\". Il canone \u00e8 stato completamente rivisto in seguito all'acquisizione della Lucasfilm da parte della Disney. I sei film originali e la serie televisiva \"\", compreso l', sono considerati i pilastri base del nuovo canone, dal momento che Lucas ha lavorato personalmente alla loro produzione; fanno parte del canone anche la trilogia sequel, la serie \"Anthology\", la serie televisiva \"Rebels\" e tutti i libri, fumetti e videogiochi usciti a partire dal 25 aprile 2014. Ogni prodotto che fa parte del canone \u00e8 supervisionato da un team dedicato, il Lucasfilm Story Group, onde evitare incongruenze e gestire meglio i collegamenti tra le varie opere.\nSpin-off televisivi.\nSerie animate.\nSulla scia di ', Lucas e Dave Filoni idearono ', una serie televisiva d'animazione in grafica computerizzata ambientata nello stesso periodo tra gli episodi II e III. La serie venne realizzata dalla Lucasfilm Animation e dalla sua divisione Lucasfilm Animation Singapore in collaborazione con la casa di produzione CGCG. Esord\u00ec in prima serata su Cartoon Network il 3 ottobre 2008, preceduta da un , uscito nei cinema il 15 agosto 2008. La trasmissione prosegu\u00ec per cinque stagioni, fino al 2013, quando la Disney cancell\u00f2 la serie. Una sesta e una settima stagione conclusive vennero trasmesse su Netflix nel 2014 e su Disney+ nel 2020.\nAltre serie animate sono: \"Star Wars Rebels\", una ambientata tra gli avvenimenti degli episodi III e IV, che segue un gruppo di ribelli in lotta contro l'Impero. La serie, creata da Simon Kinberg, Dave Filoni e Carrie Beck, ha debuttato il 3 ottobre 2014 su Disney Channel ed \u00e8 proseguita poi su Disney XD. \"\", che ruota attorno ai principali personaggi femminili della saga, tra cui la Principessa Leila, Rey, Jyn Erso, Ahsoka Tano e Padm\u00e9 Amidala. L'inizio della trasmissione \u00e8 avvenuto a luglio 2017 sul canale Disney di YouTube. \"Star Wars Resistance\", una serie televisiva in stile anime che ha debuttato il 7 ottobre 2018. Essa \u00e8 ambientata circa sei mesi prima de \"Il risveglio della Forza\" e incentrata sul personaggio di Kazuda Xiono, un giovane pilota della Resistenza al quale viene assegnato il compito di sorvegliare la crescente minaccia del Primo Ordine.\nIl 4 maggio 2021 \u00e8 stata trasmessa su Disney+ la serie televisiva d'animazione \"\", sequel e spin-off di \"The Clone Wars\".\nIl 22 settembre 2021, sempre su Disney+, \u00e8 stata pubblicata \"\", una serie original net anime prodotta da Lucasfilm Animation e da sei studi d'animazione giapponesi.\n\u00c8 in fase di sviluppo un'ulteriore serie intitolata \"Star Wars: A Droid Story\".\nSerie live-action.\nCon l'avvento della Disney sono iniziati i lavori per la realizzazione delle prime serie televisive live-action di \"Guerre stellari\". Il 12 novembre 2019 \u00e8 approdata su Disney+ \"The Mandalorian\", una serie ambientata cinque anni dopo \"Il ritorno dello Jedi\" e venticinque anni prima de \"Il risveglio della Forza\". \"The Book of Boba Fett\" \u00e8 la seconda serie live-action ambientata nell'universo di \"Guerre stellari\" e \"spin-off\" di \"The Mandalorian\"; vede protagonista il cacciatore di taglie Boba Fett e la mercenaria Fennec Shand. La serie \u00e8 stata trasmessa da Disney+ a partire dal 29 dicembre 2021.\nIn parallelo \u00e8 stata annunciata \"Andor\", una serie prequel di \"Rogue One\" che segue il personaggio di Cassian Andor cinque anni prima degli eventi del film. Ideatore e showrunner \u00e8 Tony Gilroy, mentre Diego Luna, che riprender\u00e0 il ruolo di Andor, \u00e8 accreditato come produttore esecutivo. La produzione \u00e8 iniziata nel 2020 per un'uscita prevista per il 2022 su Disney+.\nNel 2019 \u00e8 stata annunciata la produzione della miniserie \"Obi-Wan Kenobi\" che rivedr\u00e0 Ewan McGregor ed Hayden Christensen riprendere rispettivamente i ruoli di Obi-Wan Kenobi e Dart Fener. Inizialmente pensato come terzo spin-off della serie \"Anthology\", la miniserie sar\u00e0 composta da sei episodi e ambientata circa dieci anni dopo gli eventi di \"\", in pieno regime imperiale. L'uscita \u00e8 prevista il 25 maggio 2022 sulla piattaforma Disney+.\nAltre serie live-action in produzione sono: \"Ahsoka\", \"Lando\" e \" The Acolyte\".\nRomanzi.\nIl 2 settembre 2014 \u00e8 uscito il primo romanzo del nuovo canone: ', prequel della serie animata \"Star Wars Rebels\". Nel 2015 sono usciti altri cinque libri: ', ', ', ' e \"Battlefront: Compagnia Twilight\". Inoltre \u00e8 stato avviato il progetto \"Viaggio verso Star Wars: Il risveglio della Forza\", che comprende ', \"Lost Stars\", \"Moving Target: A Princess Leia Adventure\", \"Smuggler's Run: A Han Solo &amp; Chewbacca Adventure\", \"The Weapon of a Jedi: A Luke Skywalker Adventure\", fino ad arrivare a \"Before the Awakening\" e '. Nel il 2016 sono usciti \"Bloodline\", ', ' e ', nel 2017 \"Aftermath: Empire's End\", ' e ', mentre nel 2019 \u00e8 uscito \"Master and Apprentice\".\nFumetti.\nNel 2014, due anni dopo l'acquisizione della Lucasfilm da parte della Disney, i diritti di pubblicazione dei fumetti di \"Guerre stellari\" sono tornati alla Marvel, nel frattempo divenuta anch'essa di propriet\u00e0 della Disney. I primi fumetti canonici sono: \"Star Wars\", ', ' e '. Il primo numero della serie \"Star Wars\" ha venduto pi\u00f9 di un milione di copie, rendendolo il fumetto pi\u00f9 venduto degli ultimi 20 anni. Nel corso del 2015 sono poi usciti: ', ', ' e il crossover '. Per il 2016 ', \"C-3PO\", \"Poe Dameron\", \"\" e \"Doctor Aphra\".\nVideogiochi.\nCon l'acquisizione del franchise da parte di Disney, LucasArts venne sostituito come sviluppatore dei videogiochi di \"Guerre stellari\" da Visceral Games, DICE e BioWare e i diritti di distribuzione assegnati a Electronic Arts. Il primo titolo a essere pubblicato \u00e8 stato ', nel 2015, con un sequel uscito il 17 novembre 2017. Il 13 aprile 2019 durante la Star Wars Celebration di Chicago \u00e8 stato presentato in anteprima mondiale il trailer del nuovo gioco di Star Wars distribuito da Electronic Arts: ' sviluppato da Respawn Entertainment e distribuito in tutto il mondo a partire dal 15 novembre 2019. La rivista \"Play Generation\" la classific\u00f2 come una delle quattro migliori saghe ambientate nello spazio. Durante i Game Awards 2021 \u00e8 stato annunciato Star Wars Eclipse, sviluppato da Quantic Dream.\n\"Star Wars Anthology\".\nNel 2013 la Disney ha annunciato la produzione di una serie di film spin-off della saga, ognuno incentrato su uno specifico personaggio, con l'idea di far uscire un nuovo film di \"Guerre stellari\" all'anno, alternando trilogia sequel e spin-off. Questi film, chiamati \"Star Wars Anthology\", esploreranno l'universo in cui \u00e8 ambientata la saga da un punto di vista geografico e temporale e varieranno in genere e stile.\nLa prima pellicola della serie \" \u00e8 incentrata su un gruppo di spie ribelli in missione per rubare i piani della nuova arma dell'Impero Galattico, la Morte Nera. \u00c8 stata diretta da Gareth Edwards, scritta da Chris Weitz e Tony Gilroy e distribuita in anteprima a partire dal 10 dicembre 2016.\nIl secondo spin-off \", con protagonista un giovane Ian Solo e scritto da Lawrence e Jon Kasdan, \u00e8 uscito il 23 maggio 2018. Le riprese del film sono iniziate nel gennaio 2017 con Phil Lord e Christopher Miller alla regia, tuttavia nel giugno 2017 i due hanno lasciato il progetto per divergenze creative e sono stati sostituiti da Ron Howard.\nEredit\u00e0 culturale.\n\"Guerre stellari\" ha profondamente influenzato l'estetica e la narrazione del cinema statunitense, spostando l'attenzione dell'industria dei film di Hollywood dalle storie profonde, sofisticate e di critica della prima \"Nuova Hollywood\" a pellicole cariche di effetti speciali pi\u00f9 semplici e superficiali. Insieme a \"Lo squalo\", \"Guerre stellari\" \u00e8 accreditato per aver avviato il fenomeno dei blockbuster estivi, con film fortemente promozionati che debuttano contemporaneamente in un gran numero di sale per puntare su rapidi guadagni. La saga ha rappresentato inoltre uno dei primi esempi di franchise filmico di successo, una formula che \u00e8 diventata un marchio di fabbrica del cinema statunitense, con sequel prodotti sulla scia di film di grande successo.\nLa serie ha stabilito un nuovo standard per gli effetti speciali, comparto che non aveva subito innovazioni significative fin dagli anni cinquanta. Il suo successo ha segnato un incremento negli investimenti in questo campo e nello sviluppo della computer grafica, tanto che compagnie come l'Industrial Light &amp; Magic vennero fondate appositamente per provvedere a questi nuovi effetti. Il certificato di qualit\u00e0 THX, introdotto ne \"Il ritorno dello Jedi\", segn\u00f2 un nuovo standard per la qualit\u00e0 del suono e venne applicato per anni alla maggior parte dei film e cinema statunitensi. \"Guerre stellari\" ha contribuito a popolarizzare il genere fantascientifico, che fino a quel momento era stato considerato di serie B, al cinema, rendendolo un genere mainstream. Negli anni immediatamente successivi all'uscita del film, videro la luce numerose imitazioni a basso costo, che cercavano di cavalcare l'onda del successo della pellicola ricalcandone i paradigmi. Ispirati dal suo successo, inoltre, numerosi registi e produttori riesumarono i loro progetti per film di fantascienza, e negli anni immediatamente successivi videro la luce, tra gli altri, \"Alien\", \"Star Trek\" e \"Flash Gordon\". Anche il franchise di James Bond cavalc\u00f2 l'onda spaziale, ritardando l'uscita di \"Solo per i tuoi occhi\", che era stato annunciato come sequel nei titoli di coda de \"La spia che mi amava\", e sostituendolo nel 1979 con \"Moonraker - Operazione spazio\". Tra i registi che sono stati influenzati dalla saga figurano Peter Jackson, James Cameron, Ridley Scott, Roland Emmerich e Kevin Smith. Il mondo di \"Guerre stellari\", contrariamente a molti film fantascientifici dell'epoca caratterizzati da atmosfere e luoghi puliti e intonsi, mostrava ambienti sporchi e logori; la visione di Lucas di un \"universo usato\" ispir\u00f2 Jackson, Scott e Joss Whedon rispettivamente nella trilogia de \"Il Signore degli Anelli\", \"Alien\" e \"Serenity\".\n\"Guerre stellari\" \u00e8 stato oggetto di numerose parodie e omaggi. Tra le pi\u00f9 famose figurano il film di Mel Brooks del 1987 \"Balle spaziali\", i tre speciali della serie televisiva in stop motion \"Robot Chicken\" e gli episodi della serie animata \"I Griffin\", \"Blue Harvest\", \"Something, Something, Something, Dark Side\" e \"It's a Trap!\", che riprendono rispettivamente il primo, secondo e terzo episodio della trilogia originale. Lo speciale \"R2-D2: Beneath the Dome\" \u00e8 stato creato nel 2002 in occasione dell'uscita de \"L'attacco dei cloni\" dalla Lucasfilm. Esso narra, sotto forma di falso documentario, la vita d'attore di R2-D2, passando dal successo di \"Guerre stellari\", fino all'oblio della dipendenza da alcool e della disoccupazione. Il fumettista italiano Leo Ortolani ha omaggiato la serie nelle parodie \"Star Rats\", \"Star Rats - Episodio I\", \"Star Rats - Episodio II\" e \"Star Rats - Episodio III\", che reinterpretano la trama della saga in chiave comica con i personaggi del suo fumetto \"Rat-Man\". La pellicola turca del 1982 \"D\u00fcnyay\u0131 Kurtaran Adam\" (lett. \"L'uomo che ha salvato il mondo\") fa largo uso di materiale preso illegalmente dai film della saga. Nel 2001 la Lucasfilm querel\u00f2 la Media Market Group nel tentativo di bloccare la distribuzione di un cartone animato pornografico ritenuto compromettente, \"Star Ballz\". Inizialmente ne ottenne il ritiro cautelativo, ma perse la causa e la distribuzione pot\u00e9 riprendere. Nel motivare la sentenza, il giudice dichiar\u00f2 che la saga era troppo famosa perch\u00e9 quel prodotto potesse causare confusione tra i consumatori. Il cantante \"Weird Al\" Yankovic ha registrato due canzoni omaggianti la saga: \"Yoda\", una parodia di \"Lola\" dei The Kinks che descrive l'addestramento di Luke da parte del maestro Jedi, e \"The Saga Begins\", parodia di \"American Pie\" di Don McLean che narra gli eventi de \"La minaccia fantasma\" dal punto di vista di Obi-Wan Kenobi.\nIl titolo della serie \u00e8 stato addirittura ripreso nel contesto della guerra fredda. Quando infatti il presidente Ronald Reagan propose la Strategic Defense Initiative, nel 1983, per utilizzare sistemi d'arma basati al suolo e nello spazio per proteggere gli Stati Uniti da attacchi di missili balistici con testate nucleari, il piano fu soprannominato \"Star Wars\". Essendo il titolo della saga coperto da copyright, Lucas intent\u00f2 delle azioni legali contro alcune lobby che supportavano il programma e ricorrevano a un uso estensivo del nome \"Star Wars\" a fini pubblicitari. Nel novembre 1985 il giudice federale Gerhard Gesell sentenzi\u00f2 tuttavia che il termine \"Star Wars\" poteva essere usato da chiunque senza restrizioni. Questo fatto, unito all'interruzione del programma per mancanza di fondi, mise fine alla vicenda.\nLa saga di \"Guerre stellari\" \u00e8 diventata un fenomeno culturale di massa, fin dall'uscita del primo film, che funse da unificatore culturale e fu ben accolto da un ampio spettro di persone. La serie ha avuto un forte impatto sulla moderna cultura pop. Le sue citazioni si sono radicate nell'uso quotidiano e frasi come \u00abChe la Forza sia con te\u00bb o \u00abIo sono tuo padre\u00bb sono diventate parte integrante del lessico della popolazione, mentre \u00abla Forza\u00bb e \u00abLato Oscuro\u00bb sono state incluse nell\"'Oxford English Dictionary\".\nFandom.\nLa serie di \"Guerre stellari\" ha trovato una vasta schiera di fan e appassionati. Il loro entusiasmo ha portato alla creazione di numerosi fan film sulla saga, tra i quali: \"Hardware Wars\", una parodia di 13 minuti in forma di trailer del 1978 che Lucas ha definito il suo fan film preferito; il cortometraggio del 1997 \"Troops\" di Kevin Rubio, parodia di \"Cops\" con personaggi di \"Guerre stellari\"; e \"Star Wars Uncut\", un rifacimento del 2010 del primo film della saga composto da un montaggio di sequenze amatoriali di 15 secondi girate e inviate da fan da tutto il mondo. La Lucasfilm ha perlopi\u00f9 tollerato la realizzazione di queste opere, a patto che non cercassero di trarre profitti ai danni di \"Guerre stellari\" o ledere il franchise in alcun modo. Nel 2002 la Lucasfilm ha addirittura istituito gli Star Wars Fan Film Awards per premiare i fan film pi\u00f9 meritevoli.\nLa Star Wars Celebration, promossa per la prima volta dalla Lucasfilm nel 1999 per l'uscita de \"La minaccia fantasma\" e ripetutasi in dodici occasioni negli Stati Uniti e all'estero, ha dato il via a numerosi convegni di fan dedicati al franchise. In queste occasioni molti appassionati praticano il cosplay, dando vita in alcuni casi a vere e proprie associazioni, come la 501st Legion composta da oltre membri attivi in tutto il mondo. I fan della saga hanno inoltre dichiarato il 4 maggio Star Wars Day, a causa dell'assonanza che la data letta in inglese, \"May the Fourth\", ha con l'espressione \"May the Force be with you\" (lett. \u00abChe la Forza sia con te\u00bb). Il Los Angeles City Council ha invece istituito tale ricorrenza il 25 maggio, per celebrare l'anniversario dell'uscita del primo film della saga.\nNel 2001, in occasione dei censimenti nazionali di alcuni Paesi anglofoni, diverse centinaia di migliaia di persone rivendicarono l'appartenenza alla religione Jedi scrivendo \u00abJedi\u00bb o \u00abCavaliere Jedi\u00bb nel campo religione. Sebbene la maggior parte delle risposte fosse di natura ironica o intesa come forma di contestazione, diverse migliaia di persone nel mondo si riconoscono nel Jedismo, una filosofia di vita che si basa sui principi Jedi.\nMerchandising.\n\"Guerre stellari\" ha segnato un'importante innovazione anche sul fronte del merchandising, che, fino a quel periodo, non veniva considerato come parte fondamentale dello sfruttamento commerciale di un film. Solo una casa di produzione aveva, infatti, un dipartimento addetto a quella attivit\u00e0: la Universal; in ogni caso, soltanto la Disney riusciva a trarre lauti guadagni da quella pratica. La saga dimostr\u00f2 come i diritti di sfruttamento di una pellicola potessero generare pi\u00f9 entrate del film stesso. Il merchandising legato a essa, infatti, prese sempre pi\u00f9 piede, espandendosi nei settori pi\u00f9 disparati: costumi, figure, riproduzioni di oggetti di scena, capi di vestiario e poster sono solo una parte dell'immenso impero di prodotti correlati a \"Guerre stellari\". Nel 2012, la vendita dei prodotti derivanti dalla saga \u00e8 stata valutata in 20 miliardi di dollari, e nel 2017 il valore dell'intero brand stimato in 43 miliardi.\nL'opinione comune \u00e8 che, nel definire gli accordi con la 20th Century Fox per \"Guerre stellari\", Lucas, piuttosto che chiedere un aumento della paga di regista, chiese ai produttori i diritti delle licenze per il merchandising e i profitti dei prodotti derivati, i quali accettarono, incuranti del potenziale del film. In realt\u00e0 il contratto conferiva alla Lucasfilm i diritti esclusivi per i soli sequel, a patto che Lucas avesse iniziato a produrli entro due anni dalla conclusione di \"Guerre stellari\", mentre il merchandising venne diviso equamente tra le due compagnie. Quando per\u00f2 il film si rivel\u00f2 un successo travolgente, Lucas pot\u00e9 rinegoziare gli accordi da un punto di forza. Egli richiese cos\u00ec i pieni diritti sul merchandising concedendo in cambio alla Fox i diritti di distribuzione dei film per un periodo prefissato di anni, al termine dei quali sarebbero tornati alla Lucasfilm. La Fox accett\u00f2 per evitare che Lucas proponesse i sequel ad altri studi di produzione, ma si rifiut\u00f2 di rinegoziare gli accordi per il primo film, mantenendone ad oggi i diritti esclusivi.\nNel 1976, durante la lavorazione del primo film, venne proposta la produzione di una linea di \"action figure\" alla casa di giocattoli statunitense Mego, celebre all'epoca per la produzione di personaggi da 8\" dei fumetti DC Comics e Marvel, che per\u00f2 rifiut\u00f2. La licenza venne quindi acquisita dalla rivale Kenner, allora una piccola ditta, per e il 5% dei proventi. La Kenner produsse una linea di \"action figure\" da 3.75\" e le distribu\u00ec in tempo per Natale 1977, ottenendo cos\u00ec un grosso successo di vendite. Il numero di esemplari prodotti fu tuttavia inferiore rispetto alle richieste arrivate dopo l'uscita del primo film della saga. La ditta mise cos\u00ec in commercio delle confezioni, chiamate \"Early Bird\", contenenti soltanto un biglietto, nel quale si attestava l'acquisto e si prometteva l'invio delle \"action figure\" non appena queste si fossero rese disponibili. Per la fine del 1978, la Kenner aveva venduto pi\u00f9 di 40 milioni di figure e ottenuto ricavi per 100 milioni di dollari. La ditta realizz\u00f2 in seguito le \"action figure\" di tutta la trilogia originale, dal 1977 al 1985 e, nel 1995, una nuova linea di personaggi dell'aspetto molto pi\u00f9 muscoloso.\nLa Kenner venne successivamente assorbita dalla Hasbro, che acquis\u00ec cos\u00ec la licenza di produzione per il merchandising di \"Guerre stellari\". Oltre a numerose linee di \"action figure\", l'azienda ha prodotto una gran variet\u00e0 di giocattoli, maschere e un'edizione in tema \"Guerre stellari\" di Monopoly. Con il declino di popolarit\u00e0 delle \"action figure\" e il contemporaneo aumento dei costi di manodopera, la Hasbro ha deciso nel 2013 di creare una nuova linea di figure da 6\", che mantenevano il livello di dettaglio e di articolazione delle precedenti ma erano dedicate a un pubblico di collezionisti, mentre le figure da 3.75\" sono state semplificate e indirizzate prevalentemente a un pubblico pi\u00f9 giovanile.\nNel 1999 il gruppo LEGO strinse un accordo con la Lucasfilm per la produzione di set di \"Guerre stellari\", che rappresent\u00f2 la prima partnership dell'azienda danese con altri franchise. Il contratto venne esteso pi\u00f9 volte, l'ultima delle quali nel 2012 per ulteriori dieci anni. La linea tematica LEGO Star Wars si \u00e8 espansa per accogliere pi\u00f9 di 340 set differenti e oltre 425 minifigure. In collaborazione con Traveller's Tales la LEGO ha sviluppato poi una serie di videogiochi che riprende le due trilogie cinematografiche e la serie \"The Clone Wars\". Dal 2005 sono stati inoltre distribuiti cinque cortometraggi e tre serie televisive. La ditta di caramelle austriaca Pez ha prodotto a partire dal 1997 delle versioni dei dispenser raffiguranti i personaggi della saga."}
{"id": "16044", "revid": "399", "url": "https://it.wikipedia.org/wiki?curid=16044", "title": "Guerra del Vietnam", "text": "La guerra del Vietnam (in inglese \"Vietnam War\", in vietnamita \"Chi\u1ebfn tranh Vi\u1ec7t Nam\"), nota nella storiografia vietnamita come \"guerra di resistenza contro gli Stati Uniti\" (in vietnamita \"Kh\u00e1ng chi\u1ebfn ch\u1ed1ng M\u1ef9\") o anche come \"guerra statunitense\" (\"Chi\u1ebfn Tranh Ch\u1ed1ng M\u1ef9 C\u1ee9u N\u01b0\u1edbc\", letteralmente \u201cguerra contro gli statunitensi per salvare la nazione\u201d) fu un conflitto armato combattuto in Vietnam fra il 1\u00ba novembre 1955 (data di costituzione del Fronte di Liberazione Nazionale filo-comunista) e il 30 aprile 1975 (con la caduta di Saigon, il crollo del governo del Vietnam del Sud e la riunificazione politica di tutto il territorio vietnamita sotto la dirigenza comunista di Hanoi). Il conflitto si svolse prevalentemente nel territorio del Vietnam del Sud e vide contrapposte le forze insurrezionali filocomuniste\u00a0\u2013 sorte in opposizione al governo autoritario filostatunitense costituitosi nel Vietnam del Sud\u00a0\u2013 e le forze governative della cosiddetta Repubblica del Vietnam \u2013 creata dopo la conferenza di Ginevra del 1954, successiva alla guerra d'Indocina contro l'occupazione francese.\nIl conflitto, iniziato fin dalla met\u00e0 degli anni cinquanta con il primo manifestarsi di un'attivit\u00e0 terroristica e di guerriglia in opposizione al governo sudvietnamita, vide il diretto coinvolgimento degli Stati Uniti d'America, che incrementarono progressivamente secondo la strategia dell\"'escalation\" le loro forze militari in aiuto al governo del Vietnam del Sud, fino ad impegnare un'enorme quantit\u00e0 di forze terrestri, aeree e navali dal 1965 al 1972, con un picco di 550.000 soldati nel 1969. Nonostante questo spiegamento di forze, il governo degli Stati Uniti non riusc\u00ec a conseguire la vittoria politico-militare, ma sub\u00ec al contrario pesanti perdite, finendo per abbandonare nel 1973 il governo del Vietnam del Sud. In appoggio alle forze statunitensi parteciparono al conflitto anche contingenti inviati dalla Corea del Sud, dalla Thailandia, dall'Australia, dalla Nuova Zelanda e dalle Filippine. Sull'altro versante, intervenne direttamente in aiuto delle forze filocomuniste dell'FLN (definite Viet Cong dalle autorit\u00e0 statunitensi e sudvietnamite) l'esercito regolare del Vietnam del Nord, che infiltr\u00f2, a partire dal 1964, truppe sempre pi\u00f9 numerose nel territorio del Vietnam del Sud, impegnandosi in duri combattimenti contro le forze statunitensi nel corso di offensive culminate nella campagna di Ho Chi Minh nel 1975. La Cina e l'Unione Sovietica, inoltre, appoggiarono il Vietnam del Nord e le forze Viet Cong con continue e massicce forniture di armi e con il loro appoggio politico-diplomatico.\nEssa non fu un conflitto formalmente dichiarato tra potenze sovrane: pot\u00e9 essere descritta come un'azione di livello minore o di differente natura, continuando la tendenza seguita dalla fine del secondo conflitto mondiale di proiettare il termine \"guerra\" in un nuovo contesto, come per la guerra di Corea, che venne definita come un'\"azione di polizia\" sotto la supervisione dell'Organizzazione delle Nazioni Unite. La guerra del Vietnam non interess\u00f2 soltanto il territorio del Paese asiatico, ma coinvolse progressivamente il Laos (ufficialmente neutrale, ma in realt\u00e0 oggetto di operazioni belliche segrete statunitensi e di infiltrazioni continue di truppe nordvietnamite) e la Cambogia, interessata massicciamente da attacchi aerei e terrestri americani (1969-1970) e infine invasa dalle forze nordvietnamite in appoggio alla guerriglia degli Khmer rossi. Anche lo stesso Vietnam del Nord venne ripetutamente colpito da pesanti e continui bombardamenti degli aerei statunitensi (dal 1964 al 1968 ed ancora nel 1972), sferrati per indebolire le capacit\u00e0 militari nordvietnamite e per frantumare la volont\u00e0 politica del governo di Hanoi di continuare la lotta insurrezionale al sud. La guerra ebbe fine il 30 aprile 1975, con la caduta di Saigon, in cui gli Stati Uniti subirono la prima vera sconfitta politico-militare della propria storia, e dovettero accettare il totale fallimento dei loro obiettivi politici e diplomatici.\nIl contesto storico.\nLa guerra d'Indocina e la conferenza di Ginevra.\nIl tentativo della Francia di riprendere possesso dei vecchi territori coloniali dopo l'occupazione giapponese dell'Indocina durante la seconda guerra mondiale aveva provocato la dura resistenza del movimento nazionalista Viet Minh, strettamente legato alle potenze cinese e sovietica e guidato da un capo notevole come Ho Chi Minh.. La guerra fu combattuta ostinatamente dalla Francia e si concluse con una sconfitta di quest'ultima, malgrado il notevole impegno militare e il crescente supporto logistico e finanziario concesso dagli Stati Uniti d'America secondo la teoria politica della dottrina Truman, volta al \"contenimento\" della \u00abinfezione comunista\u00bb ovunque nel mondo, anche quando mascherata da movimento indipendentista e nazionalista; la battaglia di \u00d0i\u1ec7n Bi\u00ean Ph\u1ee7, combattuta fra il 13 marzo e il 7 maggio 1954, sanc\u00ec la sconfitta definitiva delle forze francesi, facendo guadagnare enorme prestigio al generale V\u00f5 Nguy\u00ean Gi\u00e1p e al movimento Vi\u1ec7t Minh.\nAl termine del conflitto Stati Uniti, Cina, Unione Sovietica e Regno Unito discussero della questione indocinese alla conferenza di pace di Ginevra, che si concluse il 21 luglio 1954 in modo insoddisfacente per il movimento Viet Minh (anche a causa della tendenza al compromesso da parte di Cina e Unione Sovietica): la penisola indocinese fu, infatti, divisa nei quattro stati indipendenti di Laos, Cambogia, Vietnam del Nord e Vietnam del Sud, questi ultimi separati lungo il 17\u00ba parallelo; nel Vietnam del Nord si costitu\u00ec una repubblica popolare di tipo totalitario comunista guidata da Ho Chi Minh e dal movimento Viet Minh (con capitale Hanoi), strettamente legata alla Cina e all'Unione Sovietica, mentre nel Vietnam del Sud si instaur\u00f2 il governo autoritario del presidente cattolico Ng\u00f4 \u0110\u00ecnh Di\u1ec7m (con capitale Saigon), appoggiato economicamente e militarmente dagli Stati Uniti.\nGli accordi di Ginevra, nel luglio 1954, specificavano la provvisoriet\u00e0 di questa soluzione, in attesa di libere elezioni volte ad unificare la nazione, da tenersi entro luglio 1956, ma queste elezioni non si sarebbero mai svolte; Diem era ancora debole politicamente nel Sud e quindi rifiut\u00f2 di organizzare le elezioni, affermando che, a causa del potere comunista a Nord, non avrebbero potuto essere \"assolutamente libere\" e prefer\u00ec nel mese di ottobre del 1956, indire un referendum popolare per stabilire se lo Stato dovesse essere una monarchia con B\u1ea3o \u0110\u1ea1i come imperatore o una repubblica con Di\u1ec7m stesso come presidente. Il referendum, organizzato con modalit\u00e0 discutibili dal punto di vista della regolarit\u00e0, venne agevolmente vinto da Diem con una percentuale del 99% di consensi. Il governo del Vietnam del Sud del presidente Di\u1ec7m, appoggiato dagli Stati Uniti dell'amministrazione Eisenhower, invi\u00f2 Edward Lansdale, su incarico di Allen Welsh Dulles, come capo della missione militare e poi come direttore della CIA, per gli affari interni del Vietnam del Sud.\nIl governo Di\u1ec7m, con l'aiuto del consigliere americano Lansdale, si rafforz\u00f2, nei primi anni dopo la sua costituzione, grazie al successo propagandistico ottenuto con l'afflusso di quasi un milione di vietnamiti, principalmente della minoranza cattolica emigrati a sud dopo aver abbandonato il nord comunista (cosiddetta operazione \"Passage to Freedom\", orchestrata dagli statunitensi), a un'energica politica di repressione delle forze vietminh rimaste al sud e a un'efficace lotta contro le societ\u00e0 segrete che cercavano di minare l'autorit\u00e0 governativa. Profondamente ostile a Ho Chi Minh e al governo comunista nordvietnamita, Di\u1ec7m (non privo di qualit\u00e0 e personalmente incorruttibile), sostenuto dagli statunitensi che incrementavano gli aiuti economico-militari e rafforzavano il loro contingente di consiglieri militari, rifiut\u00f2 di far tenere le elezioni generali previste per il 1956, che avrebbero potuto favorire l'influenza comunista sul governo del Sud. Il governo comunista di Ho Chi Minh inizialmente mantenne un atteggiamento prudente (sollecitato in questo senso anche da Cina e Unione Sovietica) in attesa delle previste elezioni generali da cui ci si attendevano risultati favorevoli, nonostante il rovinoso fallimento della sua riforma agricola di stampo collettivistico, che gli aveva alienato molte delle simpatie guadagnate con la lotta indipendentistica.\nInizio dell'insurrezione nel Vietnam del Sud.\nDi fronte all'ostilit\u00e0 di Di\u1ec7m e all'aggressivit\u00e0 delle forze militari sudvietnamite contro i nuclei vietminh ancora presenti a sud, la dirigenza di Hanoi (sotto l'impulso principalmente di L\u00ea Du\u1ea9n) decise, all'inizio del 1957, di riprendere la lotta rivoluzionaria contro il governo di Saigon, organizzando alcune decine di gruppi armati principalmente nelle aree impenetrabili del delta del Mekong. Nel corso del 1957 i guerriglieri filocomunisti (il \"Khang Chien\", la resistenza, nella terminologia delle forze insurrezionali) uccisero oltre 400 funzionari governativi e iniziarono a minare l'autorit\u00e0 del governo di Di\u1ec7m in molte aree contadine, mentre le truppe nordvietnamite invadevano Laos e Cambogia.\nNegli anni successivi, la situazione nel Vietnam del Sud peggior\u00f2 continuamente, in primo luogo per i gravi errori politici ed economici del governo di Di\u1ec7m: le autorit\u00e0 imposero tasse ai contadini e organizzarono il rovinoso esperimento dei cosiddetti \"villaggi strategici\" (\"agrovilles\" o \"Khu Tru mat\"), che, ideato e voluto dagli statunitensi per isolare la guerriglia dalle popolazioni, provoc\u00f2 in realt\u00e0 enormi proteste nelle campagne e sconvolse il tradizionale ambiente sociale delle risaie del Vietnam del Sud. La diffusa corruzione nelle campagne e tra le autorit\u00e0 amministrative min\u00f2 il prestigio del governo e favor\u00ec la propaganda e il proselitismo delle forze guerrigliere tra le popolazioni contadine, spesso vittime degli abusi dei funzionari governativi. Di\u1ec7m, inoltre, accentu\u00f2 ancor pi\u00f9 gli elementi autoritari del suo governo (dominato da personaggi appartenenti al suo ampio nucleo di familiari, tra cui il fratello Ng\u00f4 \u0110\u00ecnh Nhu e la cognata Madame Nhu), schiacciando le opposizioni e limitando la libert\u00e0 di stampa e di critica, alienandosi in questo modo una buona parte degli elementi nazionalisti inizialmente a lui favorevoli. Sorsero, quindi, i primi gruppi di opposizione interna e furono ordite le prime trame complottistiche tra i militari e funzionari allo scopo di destituire Di\u1ec7m.\nParallelamente all'indebolimento del governo di Di\u1ec7m, nonostante i crescenti sostegni politici, economici e militari delle autorit\u00e0 statunitensi, il movimento guerrigliero conobbe una costante crescita numerica e organizzativa. Nel maggio 1959 i politici di Hanoi crearono l'\"Unit\u00e0 559\", incaricata di ingrandire e potenziare l'impervia strada bordeggiante il Laos e la Cambogia, su cui far transitare uomini, rifornimenti e mezzi per rafforzare le forze insurrezionali (il cosiddetto \"sentiero di Ho Chi Minh\"). Sempre nel 1959 giunsero le prime precise direttive dal governo di Hanoi per l'organizzazione di una \"lotta armata\", limitata al Vietnam del Sud, allo scopo di indebolire politicamente il regime di Di\u1ec7m. Gli attacchi e gli attentati terroristici si moltiplicarono: i funzionari uccisi passarono dai 1.200 del 1958 ai 4\u00a0000 del 1960.\nInfine, nel dicembre 1960 venne annunciata la costituzione di un \"Fronte di Liberazione Nazionale\" (FLN) raggruppante non solo le forze di resistenza comunista, ma anche altri elementi in opposizione al regime di Di\u1ec7m: capo formale del FLN era Nguy\u1ec5n H\u1eefu Th\u1ecd, personaggio indipendente di scarso potere politico, mentre un ruolo pubblico di rilievo veniva esercitato dalla signora Nguy\u1ec5n Th\u1ecb B\u00ecnh (futuro ministro degli esteri del \"Governo Rivoluzionario Provvisorio del Vietnam del Sud\" - GRP - costituito formalmente dalle forze insurrezionali nel giugno 1969 con presidente Hu\u1ef3nh T\u1ea5n Ph\u00e1t); in realt\u00e0 il FLN era dominato dalle forze comuniste, che seguivano le direttive di Hanoi ed erano guidate da abili comandanti come Nguy\u1ec5n Ch\u00ed Thanh, Tr\u1ea7n V\u0103n Tr\u00e0 e Tr\u1ea7n \u0110\u1ed9, la cui identit\u00e0 rimase celata fino a dopo la guerra. Gli elementi fondamentali del Fronte furono sempre il Partito Popolare Rivoluzionario (comunista) e l'Esercito di Liberazione (dominato sempre da dirigenti comunisti). Da quel momento il FLN (definito spregiativamente Viet Cong - vietnamita rosso - dal governo di Di\u1ec7m e dagli statunitensi) avrebbe ulteriormente incrementato l'intensit\u00e0 della lotta, passando alla guerriglia e anche alla guerra aperta contro le forze militari corrotte e poco efficienti del regime sudvietnamita.\nL'attivit\u00e0 statunitense dal 1962 al 1965.\nIl coinvolgimento degli Stati Uniti nella guerra fu graduale, con personale militare che arriv\u00f2 in Vietnam gi\u00e0 nel 1950 per aiutare i francesi. Durante la presidenza di Dwight D. Eisenhower, l'8 luglio 1959 il maggiore Dale Richard Buis e il sergente Chester Melvin Ovnand, inviati insieme a circa 700 consiglieri militari presenti in Vietnam del Sud, vennero uccisi durante un attacco di guerriglieri Viet Cong alla base aerea di Bien Hoa; essi furono i primi caduti statunitensi della guerra in Vietnam\nCon la presidenza di John Fitzgerald Kennedy, su consiglio di Eisenhower e dopo numerose discussioni e pareri ampiamente contrastanti, e nonostante i timori circa il pericolo di una guerra estesa in Asia con il possibile coinvolgimento della Cina, venne organizzata una seconda conferenza di Ginevra, con la quale venne sancita nel luglio 1962, tra le grandi potenze, la neutralit\u00e0 del Laos (che divenne in seguito oggetto di interventi segreti delle forze americane e di infiltrazioni continue nordvietnamite), e poi decise di potenziare la missione militare in Vietnam del Sud, con un notevole incremento di consiglieri militari e con l'afflusso di reparti di forze speciali per organizzare la lotta controinsurrezionale secondo le nuove dottrine belliche sviluppate dal Pentagono. Gi\u00e0 nel biennio 1962 - 1963 erano iniziati i voli di elicotteri e aerei statunitensi impegnati ad irrorare con sostanze chimiche - tra cui l'\"Agente Arancio\" - la giungla del Vietnam del Sud al fine di colpire la guerriglia ed i vietcong e di impedire i rifornimenti a questi ultimi.\nNella terminologia statunitense dell'epoca, si parl\u00f2 di \"aggressione\" delle forze comuniste del Vietnam del Nord, sulla base di direttive concrete dei due giganti Cina e Unione Sovietica, al libero e democratico stato del Vietnam del Sud (aggressione considerata naturalmente solo come il primo passo della \"teoria del domino\" in tutto il Sud-est asiatico e forse nel Pacifico); in tal modo l'intervento militare statunitense pot\u00e9 essere definito dalla propaganda come un \"nobile impegno\" per aiutare il governo sudvietnamita. Anche se la guerra del Vietnam fu dipinta dalla propaganda statunitense come lo sforzo di una coalizione di stati democratici in lotta contro la sovversione comunista, la gran parte delle nazioni coinvolte a fianco del Vietnam del Sud mand\u00f2 \"pro forma\" solo contingenti simbolici, per onorare gli obblighi con gli Stati Uniti previsti dai patti di mutua difesa della SEATO. Il pi\u00f9 significativo di essi fu senza dubbio il contingente della Corea del Sud, che arriv\u00f2 a contare ben 48\u00a0000 soldati, combattivi e particolarmente temuti; a seguire, subito dopo, l'Australia (7\u00a0000 combattenti al 1967), la Thailandia (una divisione nel 1968), le Filippine (2\u00a0000 uomini al 1966), Taiwan (altri 2\u00a0000 uomini) e la Nuova Zelanda (552).\nLe presidenze Kennedy, Johnson e il colpo di Stato nel Vietnam del Sud.\nAlla met\u00e0 del 1962 il numero dei consiglieri militari americani era gi\u00e0 salito a 12\u00a0000 uomini, spesso impegnati in modo diretto nelle operazioni antiguerriglia, con 31 caduti, mentre gi\u00e0 nel febbraio 1962 venne costituito un grande comando combinato in Vietnam, il MACV (Military Assistance Command, Vietnam) comandato inizialmente dal generale Paul Harkins e poi, nel giugno 1964, dal generale William Westmoreland.\nCon la presidenza di John Fitzgerald Kennedy la politica, gi\u00e0 delineata nella campagna per la presidenza del 1960, riteneva indispensabile, di fronte all'indebolimento della posizione statunitense a livello mondiale e dopo lo smacco di Cuba, una dimostrazione di potenza politico-militare nel Sud-est asiatico, ritenuto un banco di prova della determinazione americana a sostenere la lotta contro la sovversione comunista. Contemporaneamente all'incremento del numero dei consiglieri, si moltiplicarono durante la presidenza Kennedy le \"covert operations\", non divulgate ufficialmente per mascherare il coinvolgimento statunitense, finalizzato a minare la compattezza del Vietnam del Nord e a bloccare il suo sostegno alla lotta insurrezionale nel Vietnam del Sud.\nGli sforzi del presidente Kennedy furono diretti a rafforzare economicamente, politicamente e militarmente il regime del Sud, auspicandone la trasformazione in un fiorente stato democratico in grado di fronteggiare la sfida del movimento guerrigliero Viet Cong. L'aiuto al Sud venne spesso concesso a patto che il governo locale attuasse determinate riforme politiche. Ben presto i consiglieri del governo statunitense giocarono un ruolo determinante, influenzando a ogni livello il governo sudvietnamita.\nIn realt\u00e0 il governo di Di\u1ec7m, durante gli anni della presidenza Kennedy, scivol\u00f2 pericolosamente sempre pi\u00f9 verso l'autoritarismo e la corruzione; la struttura amministrativa si indebol\u00ec, le campagne, sempre pi\u00f9 ostili (anche a causa dell'inviso programma di \"villaggi strategici\"), furono profondamente infiltrate dal movimento insurrezionale, la lotta contro i Viet Cong fu costellata da umilianti fallimenti nonostante l'aiuto americano (come la clamorosa sconfitta di Ap Bac del gennaio 1963); all'interno lo spiccato nepotismo di Di\u1ec7m e il suo favoritismo nei confronti della minoranza cattolica scatenarono violente proteste, culminate in clamorose manifestazioni autodistruttive durante la crisi buddista del Vietnam, che scatenarono a loro volta la violenta reazione governativa. Il pomeriggio del 17 giugno 1963 Ho Chi Mihn riun\u00ec il comitato centrale del partito comunista nordvietnamita, informandolo delle trattative in corso con gli Stati Uniti e chiedendo che la nazione si preparasse a una lunga guerra. Concluse dicendo: \u00abMcNamara ci ha intimato di smettere di appoggiare la guerriglia comunista sudvietnamita, altrimenti riceveremo pi\u00f9 bombe di quante non ne abbiano avute Italia, Germania, Giappone e Corea del Nord messi assieme e questo solo perch\u00e9 gli abbiamo chiesto - se egli si fosse trovato nei nostri panni - se avrebbe accettato un diktat di uno stato straniero che gli vietasse la riunificazione generale. Ebbene, io lo ammonisco che la guerra che verr\u00e0 sar\u00e0 dura e che io potr\u00f2 perdere anche mille uomini per ogni soldato americano caduto, ma l'esito sar\u00e0 ugualmente quello da me atteso, perch\u00e9 noi vinceremo la guerra e gli Stati Uniti la perderanno\u00bb.\nGi\u00e0 dal 1961 erano per\u00f2 in corso operazioni di spionaggio-sabotaggio da parte degli USA sul territorio nordvietnamita, ma il costante deterioramento della situazione politica e militare nel Vietnam del Sud e il dispotismo di Di\u1ec7m provocarono grandi discussioni tra i dirigenti americani dell'amministrazione Kennedy; si parl\u00f2 della necessit\u00e0 di riformare il governo sudvietnamita, sacrificando all'occorrenza anche lo stesso Di\u1ec7m, ritenuto inetto e ostinato. I funzionari americani dell'ambasciata, guidati dall'ambizioso ed energico ambasciatore statunitense Henry Cabot Lodge Jr., e alcuni inviati speciali presero i primi accordi con alcuni capi militari sudvietnamiti per un eventuale colpo di Stato.\nAlcuni ambiziosi generali sudvietnamiti, apparentemente sollecitati dal personale dell'ambasciata americana e aiutati da un personaggio controverso, l'ex agente segreto Lucien Conein, organizzarono quindi un violento colpo di Stato, rovesciando e uccidendo Di\u1ec7m e il fratello Nhu il 1\u00ba novembre 1963. Ancora oggi non \u00e8 del tutto chiaro il ruolo di Kennedy e dei massimi dirigenti dell'amministrazione americana in questa confusa macchinazione per rovesciare Di\u1ec7m. Ben lontana dall'unire e rafforzare la nazione sotto la nuova leadership, la morte di Di\u1ec7m rese il sud ancor pi\u00f9 instabile. I nuovi governanti militari (prima il generale D\u01b0\u01a1ng V\u0103n Minh, poi il generale Nguy\u1ec5n Kh\u00e1nh nel 1964 e infine la coppia Nguy\u1ec5n Cao K\u1ef3 - Nguy\u1ec5n V\u0103n Thi\u1ec7u nel 1967) erano poco esperti di questioni politiche ed erano ancora pi\u00f9 corrotti e inefficienti dell'amministrazione Di\u1ec7m. La lotta contro i Viet Cong diede risultati sempre pi\u00f9 disastrosi e l'autorit\u00e0 centrale perse ulteriore prestigio e potere, con grande irritazione e sconcerto dei dirigenti americani e dei sempre pi\u00f9 numerosi consiglieri politici e militari inviati sul posto per salvare una situazione seriamente compromessa. Tre settimane dopo la morte di Di\u1ec7m e l'assassinio di John Fitzgerald Kennedy, la nuova presidenza di Lyndon B. Johnson si dimostr\u00f2 favorevole all'impegno statunitense in Indocina, confermando fin dal 24 novembre 1963 che gli Stati Uniti intendevano continuare ad appoggiare il Vietnam del Sud, militarmente ed economicamente, nonostante non fosse privo di dubbi e incertezze sull'esito finale dell'impresa.\nNonostante l'attivit\u00e0 statunitense, le azioni dei guerriglieri Viet Cong furono pressoch\u00e9 continue, realizzandosi anche in alcuni attentati di particolare rilevanza, come il bombardamento del Brinks Hotel di Saigon nel 1964 e l'attentato alla vecchia ambasciata americana di Saigon nel 1965.\nL'incidente del golfo del Tonchino.\nJohnson non aveva fatto parte della cerchia ristretta dei collaboratori di Kennedy e quindi era stato spesso escluso dalle decisioni fondamentali riguardo al Vietnam; inoltre non era stato coinvolto nel colpo di Stato contro Di\u1ec7m (in una visita ufficiale in quel paese, in precedenza aveva definito retoricamente il presidente sudvietnamita \"il Churchill del sud-est asiatico\"). Egli assunse pienamente la responsabilit\u00e0 della guerra, pur organizzando continue riunioni e missioni speciali dei suoi collaboratori sul posto, alla ricerca di nuove soluzioni e di risultati positivi, principalmente per il timore di apparire \"debole\" con i comunisti e, quindi, rischiare di essere attaccato dai politici di destra, che avrebbero potuto mettere in pericolo il suo grandioso piano di riforme sociali (il progetto della \"Great Society\"); inoltre contava di riuscire a circoscrivere l'impegno statunitense e di poter controllare l'attivismo e l'interventismo dei militari. Al contrario, diede inizio a una catena di eventi che lo avrebbero lentamente coinvolto sempre pi\u00f9 nel \"pantano\" indocinese.\nJohnson alz\u00f2 ulteriormente il livello del coinvolgimento statunitense gi\u00e0 il 27 luglio 1964, quando altri 5\u00a0000 consiglieri militari vennero inviati nel Vietnam del Sud, il che port\u00f2 il numero totale di forze statunitensi in Vietnam a 21\u00a0000. Inoltre sorse a questo punto il problema della necessit\u00e0 di un documento legislativo che autorizzasse il presidente a sviluppare e potenziare a discrezione la politica di intervento militare, sollecitata continuamente dai suoi consiglieri pi\u00f9 influenti (il segretario della Difesa Robert McNamara, l'ambasciatore Maxwell Taylor, il generale Westmoreland, McGeorge Bundy e Walt Rostow). Eventi confusi verificatisi nel golfo del Tonchino nell'estate 1964 diedero il pretesto per ottenere il mandato del Congresso degli Stati Uniti d'America necessario al presidente.\nNel quadro del cosiddetto \"programma DeSoto\", che prevedeva operazioni segrete e incursioni terrestri e navali da parte di reparti sudvietnamiti e statunitensi nel territorio del Vietnam del Nord, il 31 luglio 1964 alcune unit\u00e0 navali statunitensi (il cacciatorpediniere e la portaerei ) furono coinvolte in un primo scontro con torpediniere nordvietnamite. Ben coscienti del rischio di queste missioni di dubbia legalit\u00e0 internazionale, i dirigenti statunitensi autorizzarono una seconda missione in acque nordvietnamite da parte del \"Maddox\", ora affiancato anche dal .\nIl 4 agosto ebbe quindi inizio il nuovo pattugliamento, finalizzato a intercettare con dispositivi elettronici le comunicazioni nordvietnamite, e durante la mattina di quel giorno si verific\u00f2 uno scontro a fuoco tra motovedette nordvietnamite ed un pattugliatore statunitense. Sembra che il cacciatorpediniere \"C. Turner Joy\" abbia ritenuto, sulla base di confusi segnali radar percepiti durante una notte di maltempo, di essere di nuovo sotto attacco nordvietnamita, e quindi abbia dato il via ad un caotico scontro a fuoco delle navi statunitensi contro bersagli forse inesistenti. Sulla base dei documenti desecretati nel 2005, in uno dei casi le navi americane interpretarono erroneamente un segnale sonoro come un nuovo attacco, ma vennero confermati gli attacchi nordvietnamiti in acque internazionali\nNonostante le incertezze e la confusione dei rapporti, Johnson e i suoi collaboratori sfruttarono questo presunto secondo attacco per presentare finalmente al Congresso il documento (gi\u00e0 pronto da tempo) che avrebbe dato all'amministrazione il via libera per prendere le misure ritenute necessarie per difendere e salvaguardare il personale statunitense e soprattutto per condurre vittoriosamente la guerra in Vietnam.\nI bombardamenti sul Vietnam del Nord.\nIl Senato statunitense approv\u00f2 quindi la \u00abrisoluzione del Golfo del Tonchino\u00bb il 7 agosto 1964, con la quale confer\u00ec pieni poteri al presidente Johnson per aumentare il coinvolgimento statunitense nella guerra \u00abcome il presidente riterr\u00e0 opportuno\u00bb al fine di \u00abrespingere gli attacchi contro le forze degli Stati Uniti e per prevenire ulteriori aggressioni\u00bb. In un messaggio televisivo alla nazione, Johnson sostenne che \u00abla sfida che stiamo affrontando oggi, nel sud-est asiatico, \u00e8 la stessa che affrontammo con coraggio in Grecia e in Turchia, a Berlino e in Corea, in Libano e a Cuba\u00bb, una lettura semplicistica delle questioni politiche del conflitto vietnamita.\nDurante la seconda met\u00e0 del 1964 e gli inizi del 1965 la situazione sul campo nel Vietnam del Sud continu\u00f2 a peggiorare per le forze governative: i reparti Viet Cong, saliti a oltre 170\u00a0000 combattenti e supportati per la prima volta dall'infiltrazione di forze regolari nordvietnamite dell'agguerrito Esercito Popolare Vietnamita (in tutto il 1964 oltre 10\u00a0000 soldati nordvietnamiti passarono al sud e quasi 20\u00a0000 nel 1965), sferrarono una serie di attacchi che misero in grave difficolt\u00e0 l'esercito sudvietnamita; a dicembre 1964, nel villaggio di Binh Gia, i reparti sudvietnamiti caddero in una sanguinosa imboscata Viet Cong, subendo pesanti perdite. A Washington Johnson, sempre pi\u00f9 inquieto ed indeciso, moltiplic\u00f2 le riunioni con i suoi consiglieri per decidere le misure da prendere per salvare una situazione apparentemente compromessa.\nI membri del National Security Council, tra cui McNamara, il segretario di Stato Dean Rusk e Maxwell Taylor, concordarono quindi il 28 novembre 1964 di suggerire al presidente Johnson una campagna di bombardamenti progressivi sul Vietnam del Nord e anche sul Laos come strumento di pressione sul governo nordvietnamita; per il momento furono invece rinviate decisioni sull'intervento diretto delle forze terrestri statunitensi (proposto dal consigliere Walter Rostow).\nUna serie di attacchi Viet Cong contro le basi e il personale statunitense in Vietnam avrebbe fatto precipitare la situazione nei primi mesi del 1965, portando a decisioni cruciali dell'amministrazione Johnson: prima l'attacco del 24 dicembre 1964 al Brinks Hotel di Saigon (dove erano alloggiati ufficiali americani) e soprattutto l'attacco Viet Cong contro installazioni statunitensi alla base aerea di Pleiku (6 febbraio 1965) fornirono l'occasione alla dirigenza politica statunitense per iniziare i bombardamenti aerei sistematici sul Vietnam del Nord; in risposta a questi attacchi il presidente Johnson ordin\u00f2 quindi l'inizio immediato dell'operazione Flaming Dart, consistente in attacchi aerei di rappresaglia.\nDopo questa prima fase, il 2 marzo 1965 inizi\u00f2 il piano di attacchi aerei sistematici sulle strutture logistiche e militari del Vietnam del Nord, con aerei decollati dalle basi aeree americane in via di organizzazione in Thailandia e dalle portaerei posizionate al largo delle coste nordvietnamite; tali posizioni furono soprannominate \"Yankee Station\". I bombardamenti (operazione Rolling Thunder), inizialmente previsti per la durata di otto settimane, sarebbero continuati, sempre pi\u00f9 violenti ed estesi su nuovi bersagli, quasi ininterrottamente fino alla met\u00e0 del 1968: fu la campagna di bombardamento aereo pi\u00f9 pesante dai tempi della seconda guerra mondiale (300\u00a0000 missioni), vennero sganciate pi\u00f9 bombe sul Vietnam del Nord che sulla Germania (860\u00a0000 tonnellate), ma i risultati furono nel complesso deludenti.\nIl morale della popolazione e la volont\u00e0 politica della dirigenza nemica non croll\u00f2 e anzi uscirono rafforzati dagli attacchi: i danni strutturali furono rilevanti, ma non decisivi in una societ\u00e0 arretrata e contadina come quella vietnamita; gli intralci alla macchina militare nordvietnamita (rifornita principalmente da Cina e URSS attraverso il porto di Haiphong) furono scarsi e l'infiltrazione delle truppe regolari al sud viceversa aument\u00f2 costantemente. Le forze aeree statunitensi subirono inoltre perdite rilevanti (922 aerei perduti) di fronte alla valida difesa antiaerea nemica e alle pericolose forze aeree nordvietnamite.\nL'intervento diretto degli USA.\nDurante la presidenza di Lyndon B. Johnson l'amministrazione statunitense si affid\u00f2 come giustificazione per l'intensificazione del conflitto e l'invio di forze combattenti sul campo di battaglia al suo ruolo di comandante in capo delle forze armate, in base alla \"risoluzione del Golfo del Tonchino\", votata a larghissima maggioranza dal Congresso statunitense, che autorizzava il presidente a prendere le disposizioni ritenute, a sua discrezione, necessarie per proteggere gli interessi statunitensi. Tale questione avrebbe dovuto ragionevolmente essere risolta dalla Corte suprema degli Stati Uniti, ma nessun caso venne mai portato all'attenzione della corte; inoltre tutte le risoluzioni parlamentari presentate per limitare i poteri del presidente vennero sistematicamente respinte almeno fino al 1969; la risoluzione venne revocata solo nel maggio 1970.\nLe attivit\u00e0 operative.\nL'arrivo dei primi reparti da combattimento.\nSotto il comando del contrammiraglio Donald W. Wulzen, la VII\u00aa Forza anfibia della United States Navy inizi\u00f2 le operazioni di sbarco sulla costa del Vietnam del sud alle 8.15 dell'8 marzo 1965: 3\u00a0500 marines della 9\u00aa Marine Expeditionary Brigade (MEB), guidata dal generale di brigata Frederick J. Karch, accompagnati da elicotteri, mezzi da sbarco, autocarri e jeep, presero terra sulle spiagge denominate in codice \"Red Beach Two\" e \"China Beach\" lungo il litorale limitrofo alla citt\u00e0 portuale di \u0110\u00e0 N\u1eb5ng, riunendosi poi 4 miglia a nord-ovest di questa; non ci fu opposizione da parte di guerriglieri e la popolazione accolse festosamente le truppe statunitensi. I marines andarono ad aggiungersi ai 25\u00a0000 consiglieri militari statunitensi che erano gi\u00e0 sul posto.\nLa pianificazione originale prevedeva che questa unit\u00e0 dei Marines fosse impiegata solo per proteggere la grande base militare di Da Nang da eventuali minacce del nemico e Johnson ebbe cura di minimizzare l'importanza dell'arrivo delle prime truppe da combattimento sul suolo vietnamita, ma ben presto i marines sarebbero entrati direttamente in azione contro i reparti Viet Cong presenti nell'area.\nIl 5 maggio entrarono in campo anche i primi reparti combattenti dell'esercito statunitense; la 173\u00aa brigata aviotrasportata (facente parte delle forze di intervento rapido del Pacifico) venne rischierata d'urgenza per via aerea da Okinawa alla base di Bien Hoa per rafforzare le difese dell'area di Saigon pericolosamente minacciate dalle truppe Viet Cong. L'unit\u00e0 aviotrasportata avrebbe dovuto essere impiegata solo temporaneamente per tamponare la situazione d'emergenza, ma dovette subito entrare in azione e in pratica sarebbe poi rimasta in Vietnam fino al 1970.\nInfine il 28 luglio 1965 Johnson, di fronte alla crescente disgregazione delle forze sudvietnamite e all'aggressivit\u00e0 dei Viet Cong ora rinforzati dall'afflusso di reparti regolari nordvietnamiti, decise definitivamente di accettare le richieste di uomini e mezzi e il piano di guerra del comandante supremo in Vietnam, il responsabile del Military Assistance Command, Vietnam (\"Comando Assistenza Militare, Vietnam\" o MACV), generale William Westmoreland, che prevedeva un impegno quasi illimitato delle truppe da combattimento statunitensi direttamente nella guerra, e diede annuncio pubblicamente delle sue decisioni (anche se continu\u00f2 in parte a mascherare con artifizi propagandistici la gravit\u00e0 del suo passo). Prese quindi avvio la vera \"escalation\" americana del conflitto in Indocina.\nIl giorno dopo, 29 luglio, 4\u00a0000 paracadutisti appartenenti alla 1\u00aa brigata della 101st Airborne Division arrivarono in Vietnam, atterrando nella baia di Cam Ranh per rinforzare ancora l'ordine di battaglia americano in Vietnam e proteggere la regione montuosa e impervia degli altopiani centrali.\nI piani di guerra statunitensi.\nIl piano delineato dal generale Westmoreland, sostanzialmente condiviso dal segretario della difesa Robert McNamara e approvato \"in linea di principio\" dal presidente Johnson, prevedeva un complesso programma di potenziamento graduale, scaglionato su vari anni, delle forze combattenti statunitensi; grazie al continuo afflusso di nuove truppe potentemente armate e dotate di un formidabile sostegno logistico, il generale intendeva in primo luogo costituire una solida struttura di basi e supporti per le sue truppe. Quindi sarebbero stati bloccati (nella seconda met\u00e0 del 1965), grazie all'intervento diretto dei reparti combattenti statunitensi, i tentativi offensivi delle forze comuniste, respingendo e schiacciando i loro tentativi di far crollare l'esercito sudvietnamita e tagliare in due parti il Vietnam del Sud con un'avanzata dagli altopiani centrali in direzione della costa.\nOttenuto questo primo risultato, nel 1966 sarebbero iniziate le grandi operazioni offensive di \"ricerca e distruzione\" (\"Search and destroy\" nella terminologia dell'esercito statunitense) dei principali raggruppamenti nemici e delle loro roccaforti geografiche. Le forze da combattimento statunitensi sarebbero penetrate in queste regioni dominate dal nemico e, contando su una formidabile potenza di fuoco terrestre e aerea e sulla mobilit\u00e0 fornita dagli elicotteri, avrebbero affrontato e distrutto i reparti Viet Cong o nordvietnamiti che avessero opposto resistenza, infliggendo perdite debilitanti.\nIn una terza fase, prevista per il 1967-1968, le forze statunitensi, dopo aver rastrellato le roccaforti nemiche e aver assicurato le aree pi\u00f9 popolate, avrebbero respinto le residue truppe nemiche nelle regioni pi\u00f9 spopolate e impervie del Vietnam del Sud e avrebbero conseguito la vittoria finale, costringendo il nemico alla resa politica o alla capitolazione militare, dopo avergli inflitto, per mezzo di questa guerra di attrito, perdite sempre pi\u00f9 gravi e insostenibili (causandone anche un crollo della determinazione politico-militare).\nI punti deboli di questa strategia si sarebbero rivelati, anzitutto, la difficolt\u00e0 di agganciare e distruggere concretamente le forze nemiche, combattive, molto mobili anche in terreni impervi, resistenti alla demoralizzazione e in grado di sfuggire al nemico, nonch\u00e9 di sferrare improvvisi attacchi di piccole unit\u00e0, infliggendo in questo modo continue perdite alle forze statunitensi. Inoltre, a causa dell'impossibilit\u00e0 per ragioni politiche da parte delle forze militari statunitensi di penetrare direttamente in Laos e Cambogia, il Vietnam del Nord fu in grado di infiltrare, a partire dal 1964, reparti del suo esercito regolare sempre pi\u00f9 numerosi (79\u00a0000 soldati nel 1966 e 150\u00a0000 nel 1967) nel Vietnam del Sud, attraverso il cosiddetto sentiero di Ho Chi Minh che attraversava questi territori formalmente neutrali, con cui sostenere e rafforzare la lotta delle truppe guerrigliere Viet Cong.\nIn secondo luogo, si sarebbe ben presto evidenziata l'impossibilit\u00e0 di mantenere permanentemente occupate e sicure le roccaforti del nemico apparentemente rastrellate pi\u00f9 volte, ma sempre infiltrate nuovamente dalle forze comuniste, con la conseguenza, per le truppe statunitensi, di dover organizzare e condurre nuove snervanti e pericolose operazioni offensive per bonificare temporaneamente sempre gli stessi territori.\nIn terzo luogo, in una guerra di attrito le perdite statunitensi, notevoli anche se molto inferiori a quelle nemiche, avrebbero finito per provocare un crollo della volont\u00e0 politico-militare proprio dell'opinione pubblica e della stessa dirigenza americana, insoddisfatta dei risultati, turbata dalle perdite, moralmente scossa dalla violenza degli scontri e dall'imprevedibile durata della guerra.\nNella fase iniziale dell'intervento statunitense vennero studiati anche altri progetti operativi, che poi non vennero applicati: il piano del capo di stato maggiore, il generale dell'esercito sudvietnamita Cao Van Vien, prevedeva per esempio la fortificazione di una zona lungo il 17\u00ba parallelo da Dong Ha, in Vietnam, a Savannakhet, al confine tra Laos e Thailandia. Sembra che un piano simile fosse stato proposto anche dal comando riunito degli stati maggiori americani 6nell'agosto 1965 e che lo stesso generale Westmoreland non fosse contrario.\nLo studio JASON e l'\"escalation\".\nA partire dalla met\u00e0 del 1965 ebbe inizio il continuo afflusso di enormi forze statunitensi, distribuite nelle quattro regioni militari in cui era suddiviso il Vietnam del Sud e subito impiegate sul campo per mettere in esecuzione i piani del generale Westmoreland. Dopo l'arrivo della 3\u00aa divisione Marines e la costituzione della III MAF (Marine Amphibious Force) nella I regione militare (che comprendeva la zona smilitarizzata sul confine del 17\u00ba parallelo), quello della 173\u00aa brigata aviotrasportata e della 1\u00aa brigata della 101\u00aa divisione aviotrasportata, rispettivamente nella III (Saigon) e nella II regione militare (province centrali), nel resto del 1965 arrivarono anche la 1\u00aa divisione cavalleria aerea, la 1\u00aa divisione fanteria e la 3\u00aa brigata della 25\u00aa divisione fanteria, portando il totale delle forze americane sul terreno a 184\u00a0000 uomini. Nell'estate del 1966, presso la scuola di Wellesley nel Massachusetts, quarantasei studiosi e consiglieri accademici elaborarono lo \"studio JASON\", sulla base delle cui elaborazioni si sosteneva che:\nNel 1966, l\"'escalation\" sarebbe continuata con l'arrivo della 1\u00aa divisione Marines, delle altre due brigate della 25\u00aa divisione fanteria, della 196\u00aa e della 199\u00aa brigata fanteria leggera, dell'11\u00ba reggimento cavalleria corazzata e, infine, della 9\u00aa divisione fanteria (schierata nel delta del Mekong, IV regione militare). Inoltre il 15 marzo 1966 vennero costituiti due grandi comandi tattici dell'esercito (equivalenti a comandi di corpo d'armata): la I Field Force, Vietnam, incaricata delle operazioni nella II regione militare, e la II Field Force, Vietnam, assegnata alla III e alla IV regione militare. Alla fine del 1966 erano presenti in Vietnam 385\u00a0000 soldati americani, costantemente impegnati nelle missioni di \"ricerca e distruzione\" delle forze nemiche.\nInfine nel 1967, terzo anno di \"escalation\" e, secondo i progetti di Westmoreland, anno in cui sarebbe stata impressa una svolta decisiva alle operazioni, le forze statunitensi raggiunsero il numero di 472\u00a0000 uomini. Gli arrivi di nuovi reparti organici furono continui durante tutto l'anno, anche se in misura minore e in ritardo rispetto ai piani del generale a causa delle continue incertezze del presidente Johnson (e in questa fase anche del ministro della difesa McNamara), preda sempre pi\u00f9 spesso di dubbi e preoccupazioni sull'esito reale della guerra.\nArrivarono quindi successivamente in Vietnam: due reggimenti della nuova 5\u00aa divisione Marines, che rafforzarono la III MAF nell'instabile I regione militare; due nuove brigate di fanteria (l'11\u00aa e la 198\u00aa), che furono aggregate alla 196\u00aa brigata fanteria leggera gi\u00e0 presente sul posto, per costituire la 23\u00aa divisione fanteria (la cosiddetta \"Americal Division\"), subito inviata in aiuto dei marines al nord inquadrata nella \"Task Force Oregon\"; infine la 4\u00aa divisione fanteria e le altre due brigate (2\u00aa e 3\u00aa) della 101\u00aa divisione aviotrasporta, che vennero schierate nell'area di confine con il Laos e la Cambogia per impegnare e distruggere le sempre crescenti forze nordvietnamite che si infiltravano lungo il sentiero di Ho Chi Minh.\nLe offensive statunitensi.\nPienamente fiducioso nelle sue forze e nei suoi piani, il generale Westmoreland il 18 agosto 1965 diede quindi inizio all'operazione Starlite, nome in codice della prima offensiva americana di \"ricerca e distruzione\" della guerra: 5.500 marines distrussero una roccaforte Viet Cong sulla penisola di Van Tuong, nella provincia di Quang Ngai. Le forze Viet Cong e nordvietnamite, tuttavia, compresero da questa prima sconfitta campale la pericolosit\u00e0 di affrontare direttamente la schiacciante superiorit\u00e0 tecnologica statunitense e quindi si concentrarono su azioni di guerra e guerriglia di piccole dimensioni per infliggere perdite e logorare lentamente il potente nemico.\nDurante la seconda met\u00e0 del 1965 le forze combattenti statunitensi intervennero in tutto il territorio vietnamita. I soldati americani arginarono le pericolose avanzate delle forze nordvietnamite negli altopiani centrali dove ebbe luogo la battaglia di Ia Drang dell'ottobre-novembre 1965, che si concluse, dopo cruenti scontri, con il parziale successo delle truppe della cavalleria aerea statunitense, impegnate per la prima volta contro gli agguerriti reparti regolari nordvietnamiti. Inoltre le truppe del generale Westmoreland entrarono in azione per contrastare le forze Viet Cong attive e pericolose nell'area della capitale e per stabilizzare la situazione lungo la zona smilitarizzata di confine. Nel dicembre 1965 si svolse l'operazione Harvest Moon, con i marines per la prima volta impegnati nel difficile terreno delle risaie.\nI risultati furono, nel complesso, soddisfacenti, ma fin dall'inizio si evidenziarono difficolt\u00e0 per le forze statunitensi; i nordvietnamiti e i Viet Cong si dimostrarono in grado di infliggere continue perdite alle truppe americane, come dimostrato per la prima volta dalla drammatica battaglia della Landing Zone Albany del 17 novembre 1965, dove un battaglione di cavalleria aerea venne quasi distrutto dai nordvietnamiti (lo scontro singolo con il pi\u00f9 alto numero di perdite per gli americani di tutta la guerra). Risult\u00f2, inoltre, impossibile per le truppe statunitensi, per ragioni di politica internazionale e per timore di un intervento cinese, penetrare in Cambogia e in Laos per attaccare i cosiddetti \"santuari\" nemici, dove le forze comuniste si ritiravano, si riorganizzavano e si rafforzavano dopo i combattimenti.\nNel febbraio 1966, durante una riunione tra il comandante supremo statunitense e Johnson a Honolulu, l'ufficiale americano sostenne che l'intervento delle forze statunitensi aveva evitato la sconfitta e il crollo politico del Vietnam del Sud, ma che sarebbero state necessarie molte pi\u00f9 truppe per poter passare all'offensiva; un aumento immediato poteva portare a raggiungere il \"punto di svolta\" nelle perdite di Viet Cong e nordvietnamiti per gli inizi del 1967. Johnson, preoccupato dell'evolversi della situazione sul campo, fin\u00ec per autorizzare un incremento delle truppe fino a 429\u00a0000 unit\u00e0 per l'agosto 1966.\nNel 1966 Westmoreland diede inizio, quindi, alle grandi operazioni di \"ricerca e distruzione\", con lo scopo di strappare l'iniziativa al nemico, attaccarlo direttamente nelle sue roccaforti e infliggergli perdite devastanti grazie alle sue potenti forze aeromobili e al sostegno massiccio dell'aviazione. In tutte e quattro le regioni militari si succedettero durante l'anno continue e ambiziose operazioni offensive statunitensi; i successi tattici furono rilevanti e la cosiddetta \"conta dei corpi\" (i conteggi empirici del servizio informazioni americano sulle perdite presunte del nemico) diede ufficialmente la misura delle vittorie statunitensi sul campo.\nLe maggiori operazioni si svolsero nella zona smilitarizzata, dove i marines furono duramente impegnati dall'esercito regolare nordvietnamita (operazione Prairie e battaglia di Mutter's Ridge); nella provincia costiera di Binh Dinh, dove la cavalleria aerea inflisse notevoli perdite alle forze nemiche (operazione Masher); nell'area degli altopiani centrali contro le nuove infiltrazioni nordvietnamite (operazione Thayer e operazione Hawthorne condotte dagli aviotrasportati della 101\u00aa); infine nelle aree intorno alla capitale Saigon, dove le forze Viet Cong furono spesso in grado di sfuggire ai colpi nemici e contrattaccare (operazione El Paso e, soprattutto, la deludente operazione Attleboro).\nAlla fine del 1966, le perdite americane erano gi\u00e0 salite a oltre 7\u00a0000 morti, un numero molto inferiore alle perdite presunte del nemico, ma tuttavia sufficiente a cominciare a scuotere il morale delle truppe, dell'opinione pubblica americana in patria e della stessa dirigenza americana. Nonostante le ottimistiche dichiarazioni di Westmoreland e di altri ufficiali americani, cominciavano gi\u00e0 a sorgere i primi dubbi sulla razionalit\u00e0 ed efficacia dei piani e dei metodi adottati dalle truppe e dai comandi americani, secondo alcuni esperti troppo concentrati sulle grandi operazioni convenzionali e poco interessate a sviluppare adeguati piani di pacificazione, riforma economica e miglioramento delle condizioni delle popolazioni dei villaggi contadini.\nNonostante queste critiche, il generale Westmoreland, sempre convinto della validit\u00e0 della sua strategia di guerra d'attrito, increment\u00f2 ancora durante la prima met\u00e0 del 1967 il ritmo delle sue operazioni offensive di \"ricerca e distruzione\"; le forze e i mezzi impiegati furono notevoli, gli obiettivi sempre pi\u00f9 ambiziosi, ma i risultati rimasero nel complesso discutibili e non decisivi. A gennaio e a marzo 1967 grandi forze statunitensi vennero impiegate nel cosiddetto triangolo di ferro (operazione Cedar Falls, la pi\u00f9 grande offensiva americana della guerra) e nella provincia di Tay Ninh alla ricerca del fantomatico COSVN (Central Office of South Vietnam), il presunto quartier generale delle forze comuniste (operazione Junction City); nonostante l'enorme impiego di truppe e mezzi, il nemico sfugg\u00ec ancora alla distruzione e il COSVN, se veramente esistente, ripieg\u00f2 al sicuro in Cambogia.\nNella zona smilitarizzata i marines si impegnarono in continue offensive (operazioni Belt Tight, Hickory e Buffalo) per impedire le infiltrazioni nordvietnamite, ma subirono un forte logorio senza riuscire a impedire il concentramento nemico contro le basi di fuoco statunitensi organizzate sul confine. Infine, nella provincia di Binh Dinh, l'interminabile operazione Pershing (durata quasi un anno) di nuovo non riusc\u00ec a sradicare definitivamente la presenza nemica nella regione.\nLe perdite inflitte alle forze nordvietnamite e Viet Cong furono senza dubbio molto elevate, ma non impedirono, nella seconda met\u00e0 del 1967, al comando nordvietnamita e alla dirigenza di Hanoi di organizzare una serie di manovre offensive nella zona smilitarizzata e nella regione del confine con Laos e Cambogia (pianificate per incrementare le perdite americane e scuoterne il morale), che avrebbero provocato alcune delle pi\u00f9 dure battaglie della guerra.\nDurante queste \"battaglie dei confini\", le forze nordvietnamite tentarono audacemente di attaccare e conquistare alcune importanti postazioni isolate statunitensi; a Con Thien per mesi la guarnigione dei marines sub\u00ec attacchi e bombardamenti; a Loc Ninh e a \"Rockpile\" (un caposaldo e un'importante postazione di artiglieria dei marines) gli attacchi vennero respinti; nella provincia di Kon Tum la manovra nordvietnamita diede origine all'aspra battaglia di Dak To (novembre 1967), che termin\u00f2, dopo scontri sanguinosi, con la ritirata nordvietnamita e dure perdite per entrambe le parti. Infine a Khe Sanh inizi\u00f2 il concentramento nemico contro la sperduta base dei marines, che si sarebbe trasformato in un vero assedio nel gennaio 1968.\nWestmoreland interpret\u00f2 queste operazioni nemiche come tentativi disperati di evitare la sconfitta e, quindi, organizz\u00f2 massicci concentramenti di forze terrestri e aeree con cui respingere gli attacchi e infliggere ulteriori perdite; i risultati tattici furono soddisfacenti e aumentarono ancora l'ottimismo del generale e della maggior parte degli osservatori, ma il logoramento e il numero dei caduti americani raggiunsero livelli ormai preoccupanti (oltre 11\u00a0000 soldati morti solo nel 1967).\nAll'interno della stessa amministrazione statunitense si verificarono i primi grossi contrasti e le prime defezioni e lo stesso segretario alla difesa McNamara manifest\u00f2 le sue preoccupazioni e fin\u00ec per dimettersi alla fine del 1967; altri invece continuarono a mostrare ottimismo e fiducia sull'esito della guerra e sostennero con fermezza la necessit\u00e0 di continuare con vigore le operazioni. Il 12 ottobre 1967 il segretario di Stato Dean Rusk dichiar\u00f2 che le proposte del Congresso per un'iniziativa di pace erano futili, a causa dell'intransigenza del nemico. Precedenti tentativi di Johnson, nel 1966 e 1967, di organizzare una tregua e i primi colloqui di pace erano rapidamente naufragati di fronte alla rigidit\u00e0 delle due parti in lotta.\nJohnson, sempre pi\u00f9 preda di dubbi e foschi presentimenti, tenne durante questi anni di \"escalation\" continue riunioni e consultazioni con esperti, consiglieri e militari alla ricerca di supporti alla sua politica e anche di nuove vie di uscita dalla complessa situazione. Il 2 novembre, in una riunione segreta, con un gruppo dei pi\u00f9 prestigiosi uomini della nazione (\"i saggi\"), il presidente chiese suggerimenti per riunire il popolo statunitense attorno allo sforzo bellico. I \"saggi\" consigliarono in primo luogo di fornire rapporti pi\u00f9 ottimistici sul progredire della guerra.\nQuindi, basandosi sui rapporti che gli vennero consegnati il 13 novembre, Johnson disse alla nazione, il 17 novembre, che mentre molto rimaneva da fare, \u00abstiamo infliggendo perdite pi\u00f9 pesanti di quelle che subiamo [...] Stiamo facendo progressi\u00bb. Pochi giorni dopo, il generale Westmoreland, di ritorno negli Stati Uniti per consultazioni con il presidente, alla fine di novembre disse ai cronisti: \u00abAbbiamo raggiunto un punto importante, dal quale si incomincia a intravedere la fine\u00bb. Due mesi dopo, l'offensiva del T\u00eat avrebbe clamorosamente smentito queste affermazioni.\nL'offensiva del T\u00eat.\nAssedio a Khe Sanh.\nFin dall'8 gennaio 1968 aveva avuto inizio l'assedio della base isolata dei marines di Khe Sanh; lungi dal rinunciare alla lotta o da ridurre la portata delle operazioni, le forze nordvietnamite avevano effettuato un minaccioso concentramento offensivo intorno alla base, apparentemente allo scopo di ottenere una nuova Dien Bien Phu con cui costringere gli americani a cedere.\nPer due mesi il presidente Johnson e il generale Westmoreland concentrarono grandi forze terrestri e aeree al nord (venne costituito un nuovo \"Provisional corps, Vietnam\", per aiutare i marines con elementi della 1\u00aa divisione cavalleria aerea, della 101\u00aa aviotrasportata e della \"Americal Division\") per contrastare gli apparenti obiettivi nemici, evitare una sconfitta campale ed esorcizzare lo spettro di Dien Bienh Phu. Dal punto di vista militare, i nordvietnamiti non riuscirono a ottenere i loro obiettivi tattici n\u00e9 a costringere alla resa la base dei marines e, al contrario, subirono grosse perdite da parte dell'aviazione americana. Westmoreland pot\u00e9 sbandierare la \"vittoria\" (sblocco della guarnigione l'8 aprile con l'operazione Pegasus), ma in realt\u00e0 ancora oggi non sono chiari i veri obiettivi nordvietnamiti e, inoltre, il concentramento effettuato al nord per proteggere Khe Sanh sicuramente indebol\u00ec le forze americane negli altri settori e ingann\u00f2 i comandi statunitensi, favorendo la sorpresa iniziale dell'offensiva del T\u00eat, che ebbe inizio il 30 gennaio 1968.\nL'attacco di sorpresa durante il T\u00eat.\nLa fede dell'opinione pubblica nella \"luce alla fine del tunnel\", ripetutamente sostenuta dai roboanti proclami dei comandi e delle autorit\u00e0 americane, venne frantumata, il 30 gennaio 1968, dall'inaspettata offensiva generale sferrata dal nemico, dipinto come prossimo al collasso, alla vigilia della festivit\u00e0 del T\u00eat (il \"T\u1ebft Nguy\u00ean \u00d0\u00e1n\", l'anno nuovo lunare, la pi\u00f9 importante festivit\u00e0 vietnamita).\nL'offensiva del T\u00eat, sferrata da quasi 70\u00a0000 combattenti Viet Cong e nordvietnamiti, si estese fulmineamente sulla maggior parte dei centri abitati e delle regioni pi\u00f9 popolate del Vietnam del Sud, ottenendo un grosso effetto sorpresa e sconvolgendo, in un primo momento, la catena di comando alleata e i suoi apprestamenti difensivi. Vennero attaccati i grandi centri costieri, come \u0110\u00e0 N\u1eb5ng, Quy Nh\u01a1n e H\u1ed9i An e le citt\u00e0 collinari, come Pleiku, Kon Tum, Ban M\u00ea Thu\u00f4t, Da Lat; i comunisti occuparono gran parte delle capitali provinciali e delle sedi distrettuali nel delta del Mekong. Venne bombardata la grande base americana di Cam Ranh; le forze regolari nordvietnamite irruppero dentro l'antica capitale Hu\u1ebf, riuscendo a conquistare la cittadella fortificata e asserragliandosi sulle posizioni conquistate (dove successivamente vennero trovate le fosse comuni con i corpi degli oppositori al regime nordvietnamita); soprattutto, i Viet Cong scatenarono uno spettacolare attacco a sorpresa contro la stessa Saigon.\nQuasi 40\u00a0000 combattenti Viet Cong attaccarono la capitale e i centri di comando periferici di Bi\u00ean H\u00f2a, Tan Son Nhut (sede del MACV del generale Westmoreland), Loc Binh (sede del comando della II Field Force, Vietnam del generale Weyand); la stessa ambasciata statunitense venne colpita e fu salvata solo dopo scontri sanguinosi contro alcune squadre suicide nemiche. La battaglia dentro Saigon fu particolarmente violenta: le forze Viet Cong agirono di sorpresa, divise in squadre supportate da elementi gi\u00e0 infiltrati in precedenza; la reazione statunitense si scaten\u00f2 violenta con l'impiego di una grande potenza di fuoco. Dopo molte ore di battaglia l'attacco fin\u00ec per essere respinto e la maggior parte degli assalitori venne eliminata (a volte con metodi sommari). Nonostante il fallimento finale a Saigon, la violenza e la temerariet\u00e0 dell'attacco sconcertarono i comandi e le truppe alleate e sconvolsero l'opinione pubblica statunitense in patria.\nSul campo, dopo il primo momento di sorpresa e confusione, le forze statunitensi e anche i reparti sudvietnamiti (che non crollarono come auspicato dai dirigenti comunisti, ma riuscirono invece a sostenere gli scontri) contrattaccarono con efficacia; invece di ritirarsi, i reparti Viet Cong spesso cercarono di resistere e nella maggior parte dei casi vennero sconfitti o distrutti. Tutti i grandi centri vennero rapidamente riconquistati dalle truppe alleate; le forze vietnamite subirono gravi perdite e la situazione venne ristabilita entro pochi giorni, tranne nel caso dalla battaglia di Hu\u1ebf, che dur\u00f2 alcuni mesi.\nNella cittadella dell'antica citt\u00e0 rimasero abbarbicati per molti giorni numerosi e combattivi reparti nordvietnamiti, che resistettero strenuamente alla controffensiva delle forze alleate; alcuni battaglioni di marines dovettero impegnarsi in sanguinosi ed estenuanti scontri urbani casa per casa in quella che forse fu la battaglia pi\u00f9 dura e cruenta di tutta la guerra. Gli statunitensi, dopo alcune settimane di aspri combattimenti ravvicinati, finirono per aver ragione delle truppe nemiche e riconquistarono la cittadella di Hu\u1ebf, che venne completamente devastata a causa della violenza degli scontri e dell'impiego da parte statunitense dell'aviazione e del fuoco delle navi da guerra ancorate al largo. Quando la citt\u00e0 venne ripresa dai sudvietnamiti, vennero scoperte fosse comuni con numerosi cadaveri di oppositori ai nord vietnamiti.\nAnche se in nessuna localit\u00e0 le forze insurrezionali comuniste conseguirono un reale successo n\u00e9 raggiunsero dei concreti obiettivi militari (ma al contrario finirono per subire perdite molto ingenti) e anche se il Vietnam del Sud non croll\u00f2 come auspicato dalla dirigenza di Hanoi, la sorprendente capacit\u00e0 di un nemico ormai dato per sconfitto di riuscire semplicemente a lanciare una simile offensiva generale convinse molti statunitensi che la vittoria era impossibile. L'offensiva del T\u00eat provoc\u00f2 quindi un rovinoso crollo della credibilit\u00e0 del generale Westmoreland, dei dirigenti americani e dello stesso presidente Johnson, che da parte sua rimase sconcertato e quasi sconvolto dalla vastit\u00e0 e dalla temerariet\u00e0 dell'attacco nemico.\nDi conseguenza, l'offensiva del T\u00eat segn\u00f2 un punto di svolta decisivo della guerra, se non dal punto di vista militare, senza dubbio da quello politico-morale; di fronte alle nuove ingenti richieste di truppe provenienti dal generale Westmoreland (oltre 200\u00a0000 soldati), il presidente Johnson, dopo una serie di frenetiche riunioni e colloqui e su consiglio del nuovo segretario alla difesa Clark Clifford, decise di dare una svolta radicale al conflitto.\nLe richieste di Westmoreland vennero respinte (e lo stesso generale venne sostituito nel giugno 1968); vennero inviate solo due nuove brigate da combattimento (la 3\u00aa brigata dell'82\u00aa divisione aviotrasportata e la 1\u00aa brigata della 5\u00aa divisione fanteria, che portarono il totale delle forze americane in Vietnam a 540\u00a0000 uomini) e il presidente Johnson, in un drammatico discorso alla nazione il 31 marzo, annunci\u00f2 la sua rinuncia a ricandidarsi alla presidenza e la sua decisione di non proseguire con la \"escalation\", ma viceversa di fare i primi passi per ridurre l'intensit\u00e0 della guerra aerea e terrestre e per intraprendere colloqui di pace con la controparte.\nNei mesi seguenti, mentre peraltro in Vietnam continuavano duri scontri, nuove offensive americane e pericolosi attacchi delle forze comuniste (in maggio\u00a0\u2013 il mese con il pi\u00f9 alto numero di caduti americani di tutta la guerra con 2.412 soldati morti - il FLN sferr\u00f2 una nuova offensiva generale che venne subito denominata \"Mini-T\u00eat\"). Ebbero quindi inizio a Parigi i colloqui di pace (13 maggio 1968); infine, il 31 ottobre, il presidente Johnson, ormai alla fine del suo mandato, annunci\u00f2 alla nazione che aveva ordinato una completa cessazione di \"tutti i bombardamenti aerei, navali e di artiglieria sul Vietnam del Nord\", effettiva dal 1\u00ba novembre, in cambio del tacito assenso nordvietnamita alla cessazione degli attacchi attraverso la zona smilitarizzata e contro le grandi citt\u00e0 del Vietnam del Sud.\nIl 1968, quindi, si concluse con un sostanziale cambiamento della situazione: le forze statunitensi avevano subito dure perdite (oltre 14\u00a0000 uomini nell'arco dell'anno), i bombardamenti sul Vietnam del Nord erano cessati, la dirigenza americana aveva rinunciato alla vittoria militare e avevano avuto inizio complessi e difficili colloqui di pace tra le parti in causa.\nOpposizione alla guerra.\nLe proteste universitarie e la renitenza alla leva.\nL'opposizione alla guerra inizi\u00f2 fin dal 1964 nei campus delle universit\u00e0. Si trattava di un periodo storico caratterizzato da attivismo politico studentesco di sinistra senza precedenti e dall'arrivo all'et\u00e0 dell'universit\u00e0 della numerosa generazione dei cosiddetti \"baby boomers\". La crescente opposizione alla guerra \u00e8 certamente attribuibile in parte anche al pi\u00f9 ampio accesso alle informazioni sul conflitto, soprattutto grazie all'estesa copertura televisiva.\nMigliaia di giovani statunitensi scelsero la fuga in Canada o in Europa occidentale piuttosto che rischiare la coscrizione. A quel tempo solo una frazione di tutti gli uomini in et\u00e0 di leva veniva effettivamente chiamata alle armi; gli uffici del sistema di reclutamento, in ogni localit\u00e0, avevano ampia discrezionalit\u00e0 su chi arruolare e chi dispensare, in quanto non c'erano delle linee guida chiare per l'esonero.\nAllo scopo di guadagnarsi l'esenzione o il rinvio del servizio militare, molti ragazzi scelsero di frequentare l'universit\u00e0, il che permetteva di ottenere l'esonero al compimento del 26\u00ba anno di et\u00e0; alcuni si sposarono, il che rimase motivo di esenzione per tutto il corso della guerra. Altri trovarono dei medici accondiscendenti che certificarono le basi mediche per un'esenzione \"4F\" (inadeguatezza mentale), anche se i medici dell'esercito potevano dare, e davano, un loro giudizio. Altri ancora si unirono alla Guardia Nazionale, come sistema per evitare il Vietnam. Tutte queste questioni sollevarono preoccupazioni sull'imparzialit\u00e0 con cui le persone venivano scelte per un servizio non volontario, in quanto toccava spesso ai poveri, ai membri delle minoranze etniche (neri e ispanici erano in effetti percentualmente predominanti nei reparti operativi da combattimento) o a quelli che non avevano appoggi influenti essere arruolati.\nGli arruolati stessi iniziarono a protestare quando, il 15 ottobre 1965, l'organizzazione studentesca \"Comitato di coordinamento nazionale per la fine della guerra in Vietnam\" inscen\u00f2 la prima manifestazione pubblica negli Stati Uniti in cui vennero bruciate le cartoline di leva.\nIl dibattito nell'opinione pubblica.\nL'opinione pubblica statunitense si divise nettamente sul problema della guerra. Molti sostenitori della guerra ritenevano corretta quella che era conosciuta come la \"teoria del domino\", enunciata per la prima volta dal presidente Eisenhower in una conferenza stampa il 7 aprile 1954. Essa sosteneva che, se il Vietnam del Sud avesse ceduto alla guerriglia comunista, altre nazioni, principalmente nel sud-est asiatico, sarebbero cadute in rapida successione, come pezzi del domino. Alcuni militari critici verso la guerra puntualizzarono che il conflitto era politico e che la missione militare mancava di obiettivi chiari. I critici civili argomentarono che il governo del Vietnam del Sud mancava di legittimazione politica e morale. George Ball, sottosegretario di stato del presidente Johnson, fu una delle voci solitarie dell'amministrazione a manifestare dubbi e timori sul coinvolgimento in Vietnam.\nAlcune clamorose manifestazioni autodistruttive di dissenso da parte di pacifisti (il 2 novembre 1965 il trentaduenne quacchero Norman Morrison si diede fuoco davanti al Pentagono e il 9 novembre il ventiduenne cattolico Roger Allen LaPorte fece lo stesso davanti al palazzo delle Nazioni Unite, ad imitazione dei gesti dei monaci buddisti in Vietnam) portarono alla luce il disagio morale presente in alcuni strati dell'opinione pubblica statunitense. Il crescente movimento pacifista allarm\u00f2 molti all'interno del governo statunitense e ci furono tentativi, peraltro falliti, di istituire una legislazione punitiva di queste presunte \"attivit\u00e0 antiamericane\".\nMolti americani si opposero alla guerra per questioni morali, vedendola come un conflitto distruttivo contro l'indipendenza vietnamita o come un intervento in una guerra civile straniera; altri invece si opposero per l'evidente mancanza di obiettivi chiari e per l'impossibilit\u00e0 di ottenere la vittoria. Alcuni pacifisti erano essi stessi veterani del Vietnam, come evidenziato dall'organizzazione \"Veterani del Vietnam contro la guerra\". Nonostante le notizie sempre pi\u00f9 deprimenti sulla guerra, molti statunitensi continuarono ad appoggiare gli sforzi del presidente Johnson. A parte la teoria del domino, era diffuso il sentimento che impedire il sovvertimento del governo filo-occidentale sudvietnamita da parte dei comunisti fosse un obiettivo nobile.\nMolti statunitensi erano anche preoccupati di \"salvare la faccia\" in caso di un disimpegno dalla guerra o, come venne successivamente detto da Nixon, \"ottenere la pace con onore\". Molti degli oppositori alla guerra del Vietnam erano visti all'epoca, e sono visti tuttora, pi\u00f9 come sostenitori dei nordvietnamiti e dei Viet Cong che come contrari alla guerra in quanto tale; il pi\u00f9 famoso di questi fu l'attrice Jane Fonda. Molti dei contestatori vennero accusati di \"disprezzare i soldati del proprio paese impegnati in Vietnam\" dopo il loro ritorno; comunque, la validit\u00e0 di queste accuse rimane ampiamente controversa.\nL'elezione di Richard Nixon.\nLe elezioni presidenziali statunitensi del 1968 furono tra le pi\u00f9 turbolente della storia degli Stati Uniti, costellate di manifestazioni di protesta, di scontri e gravi sommosse (come durante la convenzione democratica di Chicago), di attentati e omicidi (il 6 giugno 1968 il palestinese Sirhan B. Sirhan assassin\u00f2 Robert Kennedy, possibile candidato pacifista del Partito Democratico, in protesta al sostegno per Israele del giovane Kennedy). Dopo la clamorosa rinuncia di Johnson del 31 marzo il Partito Democratico, profondamente diviso sul problema della guerra del Vietnam, fin\u00ec per candidare il vicepresidente Hubert Humphrey, fedele continuatore della politica di Johnson, mentre i repubblicani ripresentarono Richard Nixon, tornato alla ribalta dopo una serie di sconfitte elettorali. Le elezioni furono vinte di stretta misura proprio da Nixon, che durante la campagna elettorale aveva misteriosamente fatto trapelare la notizia di un suo \"piano segreto\" sul Vietnam studiato per evitare la sconfitta e raggiungere una pace favorevole; in realt\u00e0 in quel momento non esisteva alcun piano segreto e solo dopo la sua elezione Nixon avrebbe cominciato ad affrontare concretamente l'esasperante e intricato problema vietnamita.\nLa \"vietnamizzazione\" e le fasi finali.\nLa \"Dottrina Nixon\".\nCon la presidenza di Richard Nixon, personalit\u00e0 complessa e contraddittoria, fin dall'inizio venne elaborata ed attuata una nuova strategia globale statunitense - detta dottrina Nixon - per la guerra in Indocina, basata su una realistica valutazione della situazione locale e internazionale e su una spregiudicata applicazione di nuovi programmi diretti a evitare in ogni caso la sconfitta finale degli Stati Uniti.\nCoadiuvato da abili collaboratori, come Henry Kissinger, consigliere per la sicurezza nazionale, e Melvin Laird, nuovo segretario alla difesa, Nixon accett\u00f2 in primo luogo l'ormai acquisita impossibilit\u00e0, per ragioni tattico-operative e di politica interna, di ottenere una vittoria militare e, quindi, ripieg\u00f2 su una politica pur sempre basata principalmente sulla forza, ma pi\u00f9 accorta e segreta, i cui cardini furono:\nQuesto complesso e articolato programma politico-militare venne quindi messo in atto gradualmente a partire dal gennaio 1969, ma venne presto intralciato, e in parte compromesso, da nuove difficolt\u00e0 impreviste, da improvvise contingenze sul campo, da nuovi ostacoli interni e internazionali, da comportamenti contraddittori dello stesso presidente Nixon e anche da un ulteriore incremento delle proteste pubbliche negli Stati Uniti, che condussero a una crisi interna senza precedenti nella storia della democrazia statunitense nel XX secolo.\nL'estensione della guerra in Laos e Cambogia.\nSul campo di battaglia, inizialmente il capace generale Creighton Abrams, nuovo responsabile del MACV al posto di Westmoreland (sostituito nella primavera del 1968), continu\u00f2 con risultati sconfortanti (battaglia di Hamburger Hill) le grandi operazioni offensive degli anni precedenti; di fronte alle dure perdite subite (in febbraio-marzo 1969) dopo che le forze comuniste intrapresero una nuova offensiva durante il T\u00eat, che inflisse nuove perdite agli statunitensi e diede pretesto all'amministrazione Nixon di dare il via ai bombardamenti segreti sulla Cambogia (operazione Menu). In ottemperanza alle esigenze politico-propagandistiche di Nixon, il generale Abrams, dopo gli incontri di Guam del luglio 1969, dovette quindi adottare la nuova strategia della riduzione degli impegni operativi dei soldati statunitensi e di passaggio a posizioni difensive.\nAbrams dovette inoltre programmare un ritiro totale delle forze combattenti, scaglionato in 14 fasi su quattro anni (programma \"One War\"). Il primo ritiro di 25\u00a0000 uomini ebbe inizio nella seconda met\u00e0 del 1969 e le forze americane si ridussero, quindi, da 543\u00a0000 (numero massimo della primavera 1969) a meno di 500\u00a0000 alla fine dell'anno.\nNel frattempo, dall'agosto 1969 Kissinger aveva intrapreso i primi colloqui segreti con la controparte nordvietnamita (prima Xuan Thuy e quindi dal febbraio 1970 L\u00ea \u0110\u1ee9c Th\u1ecd); durante gli snervanti e interminabili colloqui Kissinger ebbe modo di apprezzare l'abilit\u00e0 e la tenacia del suo interlocutore, ma anche queste sedute segrete finirono per trascinarsi per anni senza risultati soddisfacenti per gli statunitensi, messi di fronte all'intransigenza nordvietnamita.\nNegli Stati Uniti le proteste pubbliche contro la guerra, invece di ridursi come auspicato da Nixon, aumentarono continuamente di fronte alla divulgazione di clamorose notizie riservate sulla guerra (come i cosiddetti \"Pentagon Papers\"), alla persistenza dei combattimenti, alla sterilit\u00e0 dei colloqui di pace, alle continue perdite di soldati in un conflitto ormai ritenuto inutile e immorale. Il 15 ottobre e il 15 novembre 1969 si svolsero a Washington le prime gigantesche manifestazioni di protesta contro la guerra (le cosiddette \"moratorie\").\nNixon, estremamente irritato da questi eventi interni, fece appello in un famoso discorso televisivo alla cosiddetta \"maggioranza silenziosa\" e riusc\u00ec momentaneamente a radunare un certo consenso alla sua politica di lenta ricerca di soluzioni politico-militari soddisfacenti per la potenza statunitense, ma ulteriori complicazioni in Cambogia e Laos produssero un'inaspettata nuova \"escalation\" sul campo di battaglia e di conseguenza nuove tragiche esplosioni di proteste pubbliche negli Stati Uniti. Di fronte all'instabilit\u00e0 politica in Cambogia dopo la destituzione del sovrano Norodom Sihanouk e l'assunzione del potere del generale Lon Nol, Nixon, in accordo con Kissinger e sollecitato anche da Abrams e altri consiglieri militari a dare una dimostrazione di potenza militare per confortare il debole e corrotto governo sudvietnamita di Van Thieu, decise di mostrare la determinazione americana nell'ottenere risultati militari decisivi con la distruzione delle strutture di comando e logistiche nemiche al riparo nel vicino paese confinante, venendo allo scoperto e, a partire dal 30 aprile 1970, cominci\u00f2 a rendere pubblici alcuni interventi fatti in Cambogia, in relazione alla guerra civile che stava iniziando in quello Stato asiatico, e nell'altro paese confinante attraversato dal Sentiero di Ho Chi Minh, il Laos, dove la guerra civile si stava combattendo gi\u00e0 da tempo e coinvolgeva dal 1965 l'aviazione statunitense.\nI risultati sul campo furono in apparenza soddisfacenti, ma come sempre del tutto transitori (anche se forse rallentarono per qualche mese il rafforzamento nemico al confine con il Vietnam del Sud). In realt\u00e0 le incursioni contribuirono ad indebolire ulteriormente il fragile paese cambogiano, indussero i nordvietnamiti a rafforzare il loro impegno diretto nella regione e forse innescarono anche la sollevazione dei Khmer rossi. Nell'immediato l'inaspettato incremento delle operazioni attive statunitensi, dopo tante assicurazioni pubbliche su ritiri e vietnamizzazioni, fece esplodere proteste senza precedenti negli Stati Uniti, culminate tragicamente il 4 maggio 1970 dai sanguinosi incidenti alla Kent State University.\nLa venuta alla luce, fin dal 1969, del caso della strage di civili di My Lai da parte dei soldati guidati dal tenente William Calley, un capoplotone in Vietnam, rinfocol\u00f2 le polemiche sulla legittimit\u00e0 della guerra e sul comportamento e la saldezza morale dei soldati statunitensi. Di fronte a questi eventi Nixon dovette rapidamente sospendere le operazioni attive in Cambogia, presentare nuove e confuse proposte di \"cessate il fuoco con tregua\" e, soprattutto, incrementare massicciamente il ritiro delle proprie forze (scese a 280\u00a0000 uomini alla fine del 1970). Peraltro in questa fase si assistette a una notevole caduta del morale e della disciplina tra le forze combattenti statunitensi ancora presenti in Vietnam: senza prospettive concrete di vittoria, con nuovi impegni operativi, con continue perdite (negli anni di Nixon morirono oltre 21\u00a0000 soldati statunitensi, circa il 40% del totale di tutta la guerra) e alcuni sanguinosi scacchi (battaglie delle basi di fuoco Ripcord e Mary Ann), i soldati americani mostrarono atteggiamenti di opposizione alla guerra e di frustrazione che ne ridussero la combattivit\u00e0, imponendo un'accelerazione del ritiro nonostante l'insoddisfacente rafforzamento dell'esercito sudvietnamita.\nIl ritiro delle forze statunitensi e l'offensiva di Pasqua.\nIn realt\u00e0 la politica della vietnamizzazione, nel corso dei vari anni, non era stata del tutto priva di risultati positivi: grazie al successo del programma \"Phoenix\" e all'indebolimento delle strutture Viet Cong nelle campagne, la sicurezza nei villaggi e il consenso nei confronti del governo di Saigon erano aumentati in modo significativo; i programmi di sviluppo economico ottennero un certo successo (nonostante la persistente corruzione del governo sudvietnamita) e le forze statunitensi poterono essere ridotte senza provocare un crollo immediato del Vietnam del Sud. Anche le forze comuniste avevano subito grosse perdite e rallentarono i loro attacchi in attesa dei necessari rafforzamenti.\nInfine, l'audace diplomazia segreta di Nixon e Kissinger con Mosca e Pechino del 1971 e 1972 ottenne alcuni eccellenti risultati propagandistici ed effettivamente allent\u00f2 il sostegno di questi due paesi, desiderosi di un riavvicinamento con gli Stati Uniti, al Vietnam del Nord: quest'ultimo, tuttavia, guidato dopo la morte di Ho Chi Minh il 3 settembre 1969 da capi intransigenti come L\u00ea Du\u1ea9n e Ph\u1ea1m V\u0103n \u0110\u1ed3ng, mantenne la sua indipendenza strategica e persistette nei suoi obiettivi politici generali, indipendentemente dalle sollecitazioni alla moderazione cinesi o sovietiche.\nNonostante questi successi della politica di Nixon, la fallimentare offensiva in Laos sferrata nel febbraio 1971 dall'esercito sudvietnamita (senza appoggio diretto statunitense, in conseguenza delle limitazioni stabilite dal Congresso dopo gli eventi cambogiani dell'anno prima), considerata una prova dello sbandierato successo della vietnamizzazione e conclusasi con una disastrosa ritirata, dimostr\u00f2 ancora una volta la fragilit\u00e0 della situazione e il ruolo sempre determinante del sostegno militare americano (in questa fase in costante decremento: alla fine del 1971 le truppe statunitensi in Vietnam scesero a 140\u00a0000 uomini).\nIl sostegno dell'aviazione statunitense fu ancora decisivo nella primavera 1972, quando l'esercito nordvietnamita sferr\u00f2 una grande offensiva generale sperando di provocare il crollo definitivo del regime di Saigon e di costringere i loro alleati a cedere; l'offensiva di Pasqua termin\u00f2, dopo alcuni duri combattimenti, con un fallimento complessivo nordvietnamita. Il governo sudvietnamita non croll\u00f2 e l'esercito si batt\u00e9 coraggiosamente, supportato da un impiego senza precedenti dell'USAF. Nixon, timoroso di un cedimento generale, decise di riprendere i bombardamenti sul Vietnam del Nord, interrotti da Johnson fin dal novembre 1968: le incursioni Linebacker di USAF e US Navy, lanciate a partire dall'8 maggio 1972, furono molto pesanti e indebolirono certamente le forze nemiche; anche il porto di Haiphong venne minato. L'offensiva di Pasqua si concluse quindi con un insuccesso nordvietnamita e Nixon e Kissinger poterono riprendere i loro sforzi, nei colloqui con i diplomatici nordvietnamiti, alla ricerca di un accordo onorevole per raggiungere la \"pace con onore\".\nLa tregua del 1972, la caduta di Saigon e la fine della guerra.\nLe ultime fasi dei colloqui di pace furono particolarmente confuse: Kissinger fin\u00ec per accettare la maggior parte delle richieste nordvietnamite (soprattutto accett\u00f2 il cruciale mantenimento delle forze regolari nordvietnamite presenti al sud, al contrario del previsto ritiro totale statunitense); Van Thieu si oppose strenuamente a questo tipo di accordo, considerato la premessa della catastrofe.\nA ottobre 1972 l'accordo di pace sembr\u00f2 imminente: Kissinger parl\u00f2 di \"pace a portata di mano\" e queste notizie confortanti contribuirono alla schiacciante vittoria elettorale di Nixon nelle elezioni presidenziali del novembre 1972 contro il candidato pacifista democratico George McGovern.\nIn realt\u00e0 la situazione si complic\u00f2 nuovamente alla fine dell'anno: i colloqui furono interrotti di nuovo a causa dell'intransigenza di Le Duc Tho e anche dell'ostruzionismo di Van Thieu; nel tentativo di sbloccare drammaticamente la situazione, di dare un'ultima dimostrazione di forza militare e di rafforzare psicologicamente il regime di Saigon, Nixon decise il 18 dicembre 1972 di sferrare nuovi duri bombardamenti sul Vietnam del Nord con l'impiego in massa dei B-52. I \"bombardamenti di Natale\" durarono undici giorni, soprattutto su Hanoi e Haiphong, e apparentemente indussero il Vietnam del Nord a ritornare al tavolo dei negoziati e accettare il compromesso. A gennaio 1973 l'accordo era ormai in vista, i bombardamenti erano stati interrotti il 30 dicembre 1972; i soldati statunitensi ancora presenti in Vietnam erano scesi a meno di 50\u00a0000 uomini. La guerra termin\u00f2 infine nel 1975 con la conquista di Saigon da parte dell'esercito del Vietnam del Nord, immediatamente preceduta dall'evacuazione dei civili statunitensi ancora presenti nella capitale del Vietnam del Sud.\nGli accordi di Parigi e la fine della guerra.\nL'amministrazione governativa americana aveva cercato di ritrarre le ostilit\u00e0 come una guerra di difesa democratica, inquadrata nell'ambito della guerra fredda, contro le forze dell'esercito nordvietnamita e le loro \"creature\" rivoltose, mentre i dirigenti nordvietnamiti propagandavano il conflitto come uno scontro patriottico di insorti sudvietnamiti del Fronte Nazionale di Liberazione, considerato una guerra d'indipendenza, contro gli alleati \"fantoccio\" dell'amministrazione statunitense. Queste contrapposte dichiarazioni propagandistiche vennero sfruttate nei primi colloqui di pace, nei quali il dibattito ruot\u00f2 per oltre tre mesi - fino al 16 gennaio 1969 - attorno alla \"forma del tavolo delle trattative\", nel quale ognuna delle parti cercava di rappresentare se stessa come entit\u00e0 distinta pienamente legittima opposta a una singola potenza contornata da governi \"fantoccio\". Gli accordi di pace di Parigi vennero infine firmati il 27 gennaio 1973, ponendo quindi ufficialmente termine all'intervento statunitense nel conflitto del Vietnam. Il primo prigioniero di guerra statunitense venne rilasciato l'11 febbraio e il ritiro totale americano venne completato entro il 29 marzo; il MACV (comandato dal 1972 dal generale Frederick Weyand) venne sciolto e sostituto con un modesto ufficio dipendente dall'ambasciata americana a Saigon. Al contrario, secondo gli accordi, le forze dell'esercito nordvietnamita gi\u00e0 presenti in Vietnam del Sud poterono rimanere sul campo, inserendo in questo modo un elemento di debolezza e di fragilit\u00e0 strutturale nelle possibilit\u00e0 concrete di sopravvivenza del regime filoamericano di Van Thieu.\nIn realt\u00e0 Nixon aveva assicurato ripetutamente il massiccio sostegno militare a Saigon in caso di una rottura degli accordi e di una nuova aggressione delle forze comuniste, ma poi concretamente le circostanze della politica statunitense vanificarono qualsiasi promessa ed influirono sugli sviluppi finali della guerra del Vietnam: in primo luogo il Congresso vot\u00f2 contro ogni ulteriore sovvenzionamento dell'azione militare nella regione e a favore di una limitazione dei poteri del presidente di intraprendere avventure militari all'estero; in secondo luogo, soprattutto, Nixon stava ormai lottando disperatamente per la sua sopravvivenza politica e morale, di fronte al continuo aggravarsi dello scandalo Watergate. Di conseguenza il sostegno statunitense e i promessi aiuti non si materializzarono mai se non in piccola parte, cosicch\u00e9 il governo di Saigon, sempre pi\u00f9 fragile e instabile, venne progressivamente abbandonato al suo destino.\nLe conseguenze.\nLa campagna di Ho Chi Minh e l'unificazione del Vietnam.\nAnche se limitati aiuti economici continuarono ad arrivare, la maggior parte venne dissipata da elementi corrotti del governo della Repubblica del Vietnam, e poco venne effettivamente impiegato per rafforzare il dispositivo militare del Vietnam del Sud. Il Congresso statunitense, alla fine, vot\u00f2 un taglio totale di tutti gli aiuti, a partire dall'inizio dell'anno fiscale 1975-76 (1\u00ba luglio 1975). Allo stesso tempo gli aiuti militari al Vietnam del Nord da parte di Unione Sovietica e Cina furono invece incrementati, di fronte all'indebolimento politico di Nixon e agli sviluppi della situazione complessiva ormai chiaramente favorevoli alle forze comuniste.\nAll'inizio del 1975 il Vietnam del Nord, dopo alcune discussioni tra i vari dirigenti politico-militari sui tempi e la modalit\u00e0 dell'attacco e su sollecitazione soprattutto del comandante Tran Van Tra, scaten\u00f2 l'offensiva finale venendo meno agli accordi di Parigi e invase il sud (campagna di Ho Chi Minh); l'esercito sudvietnamita si disgreg\u00f2 e, nonostante un'ultima coraggiosa resistenza a Xuan Loc, croll\u00f2 di fronte alle superiori forze nordvietnamite, comandante dal generale V\u0103n Ti\u1ebfn D\u0169ng. Dopo un'avanzata trionfale, scarsamente contrastata e la fuga in massa della popolazione, l'esercito nordvietnamita circond\u00f2 la capitale con un imponente schieramento di forze ed entr\u00f2 a Saigon il 30 aprile 1975 (caduta di Saigon); i soldati di Hanoi issarono la bandiera Viet Cong sul famoso palazzo presidenziale nel centro cittadino (definito dalla propaganda comunista per tanti anni \"palazzo del presidente fantoccio\", attualmente denominato \"palazzo della riunificazione\").\nIl personale statunitense ancora presente nella capitale venne evacuato con una disperata operazione di salvataggio con elicotteri; in precedenza il nuovo presidente Gerald Ford aveva pubblicamente dichiarato il disinteresse statunitense per le nuove e drammatiche vicende belliche. La guerra del Vietnam si concluse quindi con la vittoria totale delle forze comuniste in tutta la regione indocinese e con il completo fallimento politico e militare americano.\nIl Vietnam del Sud fu annesso al Vietnam del Nord il 2 luglio 1976, per formare la Repubblica Socialista del Vietnam; Saigon venne ribattezzata Ho Chi Minh, in onore dell'ex presidente nordvietnamita. Centinaia di sostenitori del governo sudvietnamita vennero arrestati e giustiziati: si stima che almeno un milione di vietnamiti vennero spediti in campi di \"rieducazione\", dove trovarono la morte circa 165\u00a0000 persone, e altre migliaia furono violentate, torturate e brutalmente uccise; negli anni seguenti pi\u00f9 di due milioni di vietnamiti cercarono di abbandonare il paese via mare su imbarcazioni di fortuna e durante la fuga trovarono la morte un gran numero di persone con stime che vanno dalle 30\u00a0000 alle 250\u00a0000.\nI riflessi nella societ\u00e0 e nella politica negli USA.\nNaturalmente l'esito del conflitto intacc\u00f2 la reputazione degli Stati Uniti come prima superpotenza mondiale. Le massicce perdite americane, la mancanza di una vittoria decisiva e un'efficace propaganda disfattista da parte di contestatori politicizzati crearono un grande disgusto dell'opinione pubblica nei confronti dell'interventismo armato per contenere l'espansionismo sovietico-comunista. Politicamente, l'insufficiente pianificazione della guerra, la confusione delle direttive e della catena di comando e, soprattutto, la discrezione del potere esecutivo presidenziale, portarono il congresso degli Stati Uniti d'America a rivedere il modo in cui gli Stati Uniti possono dichiarare guerra. A causa degli sviluppi della guerra del Vietnam, il Congresso promulg\u00f2 la risoluzione sui poteri di guerra (7 novembre 1973), che ridusse la capacit\u00e0 del presidente di impegnare truppe in azione senza aver prima ottenuto l'approvazione del Congresso stesso. Dal punto di vista sociale, la guerra mut\u00f2 sensibilmente il pensiero di molti giovani statunitensi, dimostranti e soldati bilateralmente, mutando le loro opinioni riguardo alla politica estera adottata dal governo e la moralit\u00e0 del conflitto. Infine la guerra del Vietnam dimostr\u00f2 come l'opinione pubblica potesse influenzare la politica del governo, attraverso la mobilitazione e la protesta; un esempio di ci\u00f2 fu l'abolizione della leva obbligatoria a partire dal 1973. Il 21 gennaio 1977 il nuovo presidente statunitense Jimmy Carter, continuando la sua politica di riconciliazione nazionale, grazi\u00f2 praticamente tutti quelli che si erano sottratti alla coscrizione per la guerra.\nLa guerra e le sue conseguenze portarono a una massiccia emigrazione dal Vietnam verso gli Stati Uniti. Questa comprendeva sia i figli di soldati americani e giovani donne sudvietnamite sia i rifugiati vietnamiti, che scapparono subito dopo la presa del potere da parte dei comunisti. Durante l'anno successivo, pi\u00f9 di un milione di queste persone arriv\u00f2 negli Stati Uniti. Nel 1982 inizi\u00f2 la costruzione del memoriale dei Veterani del Vietnam (conosciuto anche come \"il muro\"), situato al \"Mall\" di Washington DC adiacente al Lincoln Memorial. Si tratta di una lastra di pietra nera lucida parzialmente interrata su un pendio su cui sono incisi i nomi di tutti i caduti della guerra; semplice e austera, simboleggia la tragedia del Vietnam.\nAver prestato servizio nella guerra, anche se inizialmente impopolare, divenne presto fonte di rispetto, anche se il conflitto in s\u00e9 rimane oggetto di un'ampia variabilit\u00e0 di opinioni; durante e dopo il conflitto il cinema statunitense produsse un gran numero di film sulla guerra del Vietnam, e molti politici statunitensi sfruttarono gli anni di servizio nelle loro campagne elettorali, come fece John McCain, ex prigioniero di guerra del Vietnam, nella sua corsa al Senato, mentre il fatto che i presidenti Bill Clinton e George W. Bush avessero evitato il servizio militare in Vietnam gioc\u00f2 a sfavore degli stessi durante le rispettive campagne elettorali. Dopo essere entrato in carica, Bill Clinton annunci\u00f2 il desiderio di normalizzare le relazioni con il Vietnam. La sua amministrazione tolse le sanzioni economiche alla nazione nel 1994 e nel maggio del 1995 i due stati rinnovarono le relazioni diplomatiche, con gli Stati Uniti che aprirono un'ambasciata sul suolo vietnamita per la prima volta dal 1975.\nI risarcimenti.\nSono stati erogati anche aiuti economici per i rifugiati vietnamiti, i figli dei soldati statunitensi nati in Vietnam e i colpiti dall'agente Orange. I reduci che parteciparono alla guerra in Vietnam ricettevero un risarcimento di 180 milioni di dollari nel 1984. La Croce Rossa vietnamita ha registrato circa un milione di persone disabili a seguito della esposizione all'agente Orange e, secondo alcune stime, si calcolano circa 2 milioni di persone affette da problemi di salute derivanti dalle tossine irrorate sul territorio.\nAl 2015 non era ancora stato stanziato un risarcimento per i danni di guerra ai contadini cambogiani, laotiani e vietnamiti.\nLe cause della sconfitta statunitense.\nLa guerra del Vietnam ebbe importanti ripercussioni a lungo termine sulla societ\u00e0 statunitense, sulla sua politica estera e sugli equilibri geopolitici mondiali. In primo luogo, la guerra fu la prima significativa sconfitta militare degli Stati Uniti. Le cause della sconfitta vanno ricercate fondamentalmente:\nVittime.\nStimare il numero di vittime del conflitto \u00e8 risultato difficile, poich\u00e9 le registrazioni ufficiali sono difficili da reperire o inesistenti, e molti degli uccisi vennero smembrati dai bombardamenti rendendo impossibile l'identificazione dei cadaveri; inoltre ancora oggi si verificano tragici incidenti a causa degli innumerevoli ordigni inesplosi, in particolare dalle bombe a grappolo. Gli effetti sull'ambiente prodotti dagli agenti chimici (come l'agente arancio) e i grandi problemi sociali causati da una nazione devastata hanno sicuramente prodotto la perdita di ulteriori vite.\nLa pi\u00f9 bassa stima delle vittime, basata su dichiarazioni nordvietnamite che vengono ora scartate dal Vietnam stesso, \u00e8 di circa 1,5 milioni di vietnamiti uccisi. Il Vietnam ha rilasciato delle cifre il 3 aprile 1995, che parlano di un milione di combattenti vietnamiti e 4 milioni di civili uccisi durante la guerra. Da parte degli americani, 58.226 vennero uccisi in azione o classificati come dispersi in combattimento. Altri 303.704 soldati vennero feriti. L'esercito degli Stati Uniti ebbe la maggior parte delle perdite, con 38.216 morti, il corpo dei Marines soffr\u00ec 14.840 morti, la marina 2.556 morti, mentre l'aviazione sub\u00ec le perdite pi\u00f9 basse in termini di percentuale sulle forze impiegate, con 2.585 morti.\nAnche gli alleati degli Stati Uniti subirono perdite. La Corea del Sud perse oltre 5\u00a0000 uomini con 10\u00a0000 feriti. L'Australia perse oltre 500 uomini ed ebbe 2.400 feriti su un totale di 47\u00a0000 soldati dispiegati in Vietnam. La Nuova Zelanda ebbe 38 morti e 187 feriti. La Thailandia ebbe 351 vittime e le Filippine 9. Anche se il Canada non fu coinvolto nella guerra, decine di migliaia di canadesi si arruolarono nell'esercito statunitense e prestarono servizio in Vietnam: tra i morti statunitensi ci sono almeno 56 cittadini canadesi.\nSia durante sia dopo la guerra si ebbero significative violazioni dei diritti umani. Sia i nordvietnamiti sia i sudvietnamiti detenevano molti prigionieri politici, molti dei quali vennero uccisi o torturati. Dopo la guerra le azioni intraprese dai vincitori in Vietnam, compresi plotoni d'esecuzione, campi di concentramento e \"rieducazione\" portarono all'esodo di centinaia di migliaia di vietnamiti: molti di questi rifugiati scapparono con barche, facendo nascere la locuzione \"boat people\". Queste persone emigrarono verso Hong Kong, Francia, Stati Uniti, Canada e altre nazioni creando comunit\u00e0 di espatriati di dimensioni considerevoli, soprattutto negli USA.\nTra le molte vittime della guerra ci furono anche le persone che vivevano nella confinante Cambogia. I Khmer rossi, nazionalisti e comunisti, presero il potere in conseguenza della guerra e continuarono a massacrare i loro oppositori (reali o presunti). Circa 1,7 milioni di cambogiani vennero assassinati o caddero vittime dell'inedia e delle malattie, prima che il regime venisse rovesciato dalle forze vietnamite nel 1979. Molti effetti dell'animosit\u00e0 e del rancore generati durante la guerra del Vietnam sono sentiti ancora oggi, tra coloro che vissero in quell'epoca tragica per la storia degli Stati Uniti e dell'Indocina.\nI costi del conflitto.\nI costi della guerra per i contribuenti statunitensi furono:\nGlobalmente il costo diretto della guerra, secondo un calcolo ufficiale, ammont\u00f2 a 165 miliardi di dollari."}
{"id": "16047", "revid": "2024989", "url": "https://it.wikipedia.org/wiki?curid=16047", "title": "Star Wars", "text": ""}
{"id": "16053", "revid": "2181598", "url": "https://it.wikipedia.org/wiki?curid=16053", "title": "Walt Whitman", "text": "Considerato il padre della poesia americana, \u00e8 stato il primo poeta moderno ad utilizzare comunemente il verso libero, di cui \u00e8 considerato in un certo senso l'inventore. La sua opera pi\u00f9 famosa, la raccolta poetica \"Foglie d'erba\", pubblicata in diverse edizioni a partire dal 1855, \u00e8 considerata un classico della letteratura, cos\u00ec come la sua celeberrima poesia \"O capitano! Mio capitano!\"\nFu cantore della democrazia, della libert\u00e0 e di un ideale visionario che pone l'uomo come momento centrale rispetto al senso di percezione e comprensione delle cose. Cant\u00f2, soprattutto, l'essenza di quello che diventer\u00e0 successivamente il \u00absogno americano\u00bb.\nBiografia.\nGiovinezza.\nWalter Whitman nacque a West Hills, cittadina di Long Island, il 31 maggio 1819, da Walter e Louisa Van Velsor Whitman, genitori che abbracciavano il pensiero quacchero. Condividendo il nome con il padre, il giovane Walter fu subito soprannominato \u00abWalt\u00bb. Ebbe numerosi fratelli: fra questi, tre prendevano i nomi di gloriosi politici americani, ovvero Andrew Jackson, George Washington, e Thomas Jefferson. Vi erano inoltre Jesse, il pi\u00f9 anziano, un altro bambino che mor\u00ec senza nome all'et\u00e0 di sei mesi, ed Edward, il pi\u00f9 giovane. I primissimi anni di vita li trascorse prevalentemente a Brooklyn, dove si trasfer\u00ec all'et\u00e0 di quattro anni a causa della rovinosa condizione finanziaria nella quale versava la famiglia. Whitman avrebbe poi ricordato la sua infanzia come triste ed irrequieta; l'unico momento felice fu quando nel 1825 il marchese di La Fayette, considerato il profeta dell'indipendenza americana, durante i festeggiamenti del 4 luglio lo sollev\u00f2 fra le braccia e lo baci\u00f2.\nIl giovane Walt frequent\u00f2 per alcuni anni la scuola e, compiuti gli undici anni, abbandon\u00f2 gli studi. Per aumentare le rendite familiari, entr\u00f2 come praticante nella redazione del \"Patriot\", quotidiano di Long Island curato da Samuel E. Clements; fu qui che Whitman apprese i rudimenti della stampa e della composizione tipografica. Il giornale, tuttavia, fu protagonista di uno scandalo quando Clements e due amici cercarono di disotterrare il cadavere di Elias Hicks per ottenere un calco della sua testa; Clements, con la carriera macchiata indelebilmente dall'episodio, rassegn\u00f2 le sue dimissioni dal \"Patriot\".\nInizi della carriera.\nL'estate successiva Whitman inizi\u00f2 a lavorare per un altro tipografo, Erastus Worthington, sempre a Brooklyn. La sua famiglia fece ritorno a West Hills nella primavera; tuttavia, Whitman prefer\u00ec non seguire i parenti, entrando invece nella bottega di Alden Spooner, curatore di un giornale simpatizzante per il partito Whig, il \"Long-Island Star\". Durante gli anni trascorsi alla \"Star\", Whitman inizi\u00f2 a frequentare lezioni di teatro, iscrivendosi anche alla biblioteca locale e ad un gruppo di discussione; pubblic\u00f2 anche i suoi primissimi componimenti poetici, seppure in forma anonima, sotto l'effigie del \"New-York Mirror\". Appena sedicenne, nel maggio 1835, Whitman abbandon\u00f2 la \"Star\" e Brooklyn, trasferendosi nel centro di New York per intraprendere la carriera di compositore. Il giovane Walt tuttavia non riusc\u00ec a trovare lavoro, complice la depressione economica che sfoci\u00f2 poi nel panico del 1837. Nel maggio 1836, ritorn\u00f2 a vivere con la propria famiglia, che nel frattempo si era trasferita a Hempstead, nella contea di Nassau. Qui insegn\u00f2 in varie scuole fino al 1838, applicando uno straordinario approccio pedagogico-educativo che si basava sul coinvolgimento e sul rispetto delle esigenze dei bambini.\nTerminata l'esperienza come docente, Whitman fece ritorno a Huntington, New York, per fondare un proprio giornale: il \"Long Islander\". La sua avventura giornalistica termin\u00f2 per\u00f2 il 12 luglio 1839, quando vendette la pubblicazione a E. O. Crowell. Dopo una breve parentesi al \"Long Island Democrat\", quotidiano del Queens per il quale lavor\u00f2 come compositore tipografico, Walt ricominci\u00f2 ad insegnare come maestro presso diverse scuole a partire dal 1840. In base a una storia probabilmente apocrifa, egli fu cacciato via da un istituto di Southold per condotta immorale. L'episodio lo ricopr\u00ec d'ignominia, tanto che venne dapprima ammonito da un prete, che lo accus\u00f2 di sodomia, per poi essere incatramato e impiumato. Il biografo Justin Kaplan diffida della veridicit\u00e0 della storia, poich\u00e9 Whitman fece regolarmente ritorno a Southold in coincidenza con festivit\u00e0 e turni di riposo. Analogamente, il biografo Jerome Loving definisce l'incidente \u00abun mito\u00bb. In ogni caso, fu proprio in questo periodo che Whitman divulg\u00f2 una serie di dieci editoriali, andata sotto il nome di \"Sun-Down Papers\u2014From the Desk of a Schoolmaster\", a tre intervalli distinti. In questi saggi, il poeta inizi\u00f2 a costruirsi la propria identit\u00e0 letteraria, impregnandola di umori trascendentalisti.\nNel maggio del 1841 Whitman trov\u00f2 impiego a New York, come tipografo per il \"New World\", sotto la guida di Park Benjamin, Sr. e Rufus Wilmot Griswold, per poi iniziare la sua collaborazione con l\"'Aurora\" prima (1842) e con il \"Brooklyn Eagle\" poi (1846-1848). Il rapporto di lavoro con il \"Brooklyn Eagle\" venne interrotto quando il poeta rese pubbliche le proprie simpatie per i Barnburner, fazione del partito democratico che si proponeva di combattere l'estensione di schiavit\u00f9 e gli abusi di potere; ci\u00f2 andava contro il pensiero del direttore, Isaac Van Anden, che invece andava d'accordo con l'ideologia conservativa degli Hunker. Le posizioni democratiche e antischiaviste di Walt vennero consolidate sempre nel 1848, quando divenne membro del Free Soil Party.\n\"Foglie d'erba\".\nIl primo viaggio sulle strade del continente avvenne nel febbraio del 1848, quando venne offerto a Whitman un impiego presso il \"Crescent\" di New Orleans. La proposta di lavoro fu un'occasione indiretta per estendere i suoi orizzonti: Walt ebbe cos\u00ec modo di conoscere parti lontane della patria tanto amata, attraverso un complicato itinerario che lo port\u00f2 per ferrovia via Baltimora e Cumberland, poi per via fiume, discendendo l'Ohio e il Mississippi, fino al porto della Louisiana.\nA New Orleans rimase solo per quattro mesi ed \u00e8 questo un periodo poco conosciuto e sul quale si sono fatte numerose congetture. Si \u00e8 parlato di amore appassionato, amore deluso e persino di qualche figlio illegittimo, ma nessuna di esse ha mai trovato valido sostegno.\nLasciata New Orleans, Whitman attravers\u00f2 i Grandi Laghi, il Canada, e le Cascate del Niagara, e fece ritorno a New York dove fond\u00f2 il \"Freeman\", un giornale legato al partito antischiavista \"Freesoil\". Dopo questo periodo giornalistico, tanto breve quanto fallimentare, Walt si un\u00ec nuovamente all'azienda paterna di carpentiere e costruttore. Avendo questo mestiere un'elasticit\u00e0 d'orario pi\u00f9 elevata di quella consentita dal giornalismo, Whitman ebbe modo s\u00ec di trascorrere pi\u00f9 tempo all'aria aperta, ma soprattutto di procedere con la propria formazione poetica, imbevuta delle letture di Omero, Ossian, e del prediletto Dante Alighieri.\nSfruttando l'esperienza di stampatore ed il periodo trascorso leggendo i classici, nel 1855 Whitman si autopubblic\u00f2 la prima edizione di \"Foglie d'erba\", un volumetto di novantaquattro pagine in quarto, contenente solo dodici composizioni. Venne stampato un totale di 795 copie: il frontespizio della prima edizione, pur presentando un bel ritratto di Walt (frutto della matita di Samuel Hollyer), non riportava il nome dell'autore, che invece era celato nel corso del testo: \u00abWalt Whitman, uno dei rudi, un cosmo, riottoso carnale e sessuale [...] che mangia, beve e procrea, non sentimentale [...] non al di sopra di uomini e donne, o discosto da essi [...] non pi\u00f9 modesto che immodesto\u00bb. Ad aprire la raccolta vi era un poema che solo nell'edizione del 1881 prese il titolo definitivo di \"Song of Myself\" (\"Il canto di me stesso\"), pi\u00f9 una prefazione di 827 righe dove il poeta non esit\u00f2 ad affermare il suo tumultuoso americanismo. I critici si divisero in due. Vari furono quelli che manifestarono il proprio scontento per l'amore paganamente puro professato nelle poesie: Peter Lesley fu categorico nel definire il libro \u00abdozzinale, profano ed osceno\u00bb e l'autore \u00abun idiota pretenzioso\u00bb. Numerosi furono tuttavia quelli che lodarono le nude e vergini foglie d'erba whitmaniane: fra questi vi era Ralph Waldo Emerson, fervente ammiratore del libro, che scrisse una lettera di plauso di cinque pagine, dove elogi\u00f2 il magistrale crisma della sua poesia. Nel frattempo, l'11 luglio 1855, il padre di Whitman mor\u00ec all'et\u00e0 di 65 anni.Nei mesi successivi alla prima edizione di \"Foglie d'erba\", crebbero i commenti acri di quei critici che mal gradivano l'esplodere dell'eros, tema di molti dei versi del poeta. Ciononostante la seconda edizione venne data alle stampe, con 20 poesie supplementari, nell'agosto del 1856; una terza edizione, frutto di un'altra revisione strutturale, fu pubblicata nel 1860. Malgrado alcune voci contrarie, numerosi furono gli scrittori affermati che ammiravano e condividevano la poetica di Whitman, e che addirittura lo visitarono: fra questi, vale la pena citare Amos Bronson Alcott e Henry David Thoreau.\nNel frattempo, Whitman and\u00f2 incontro a varie difficolt\u00e0 finanziarie, che lo spinsero a ritornare a scrivere per i giornali: nel maggio 1857 entr\u00f2 fra le file del \"Daily Times\" di Brooklyn, dove supervisionava i contenuti del giornale, recensiva libri, scriveva editoriali. Lasci\u00f2 il lavoro nel 1859, anche se non \u00e8 ancora chiaro se fu una sua scelta o venne licenziato.\nGuerra di secessione americana.\nLo scoppio della guerra di secessione americana trov\u00f2 Whitman entusiasta partigiano del Nord, non tanto per la questione schiavista - ormai passata in sottordine - ma per il fatto che il Sud rompesse l'unit\u00e0 nazionale. Complice qualche residuo d'influsso quacchero, Whitman non si arruol\u00f2; al contrario, il fratello George entr\u00f2 tra le file dell'Unione, intraprendendo anche un vivido rapporto epistolare con Walt, desideroso di sapere i dettagli del conflitto. A mobilitarlo vi fu tuttavia un elenco dei caduti, nel quale figurava anche un certo \u00abG. W. Whitmore\u00bb; Whitman, temendo che si trattasse di un'allusione a George, subito si diresse verso il Sud, non senza difficolt\u00e0: \u00abcamminavo tutto il giorno e la notte, senza riuscire ad [...] ottenere informazioni\u00bb, avrebbe poi scritto. Il fratello per fortuna non mor\u00ec, nonostante le vistose ferite contratte in battaglia. Profondamente scosso dalla vista dei feriti e dei moribondi, il 28 dicembre 1862 Whitman lasci\u00f2 il Sud alla volta di Washington, promettendosi di non tornare mai pi\u00f9 a New York.\nNel soggiorno a Washington, Whitman venne assunto come impiegato addetto al pagamento degli stipendi: gli orari davano al poeta molto tempo libero, sicch\u00e9 lui inizi\u00f2 ad assistere i moribondi. In questi anni Whitman diede tutte le sue maggiori energie per rincuorare ed assistere migliaia di soldati feriti in guerra, manifestando una squisita carit\u00e0 ed un eroico senso di civilt\u00e0. Testimonianza di questi anni sono le lettere mandate alla madre, ma anche due suoi componimenti: \"The Great Army of the Sick\", divulgato in una rivista nel 1863, e - dodici anni dopo - \"Memoranda During the War\".\nVarie furono le tragedie sofferte dalla famiglia di Whitman in questo periodo. Il 30 settembre 1864 il fratello George venne catturato dalle milizie degli Stati Confederati, mentre un altro fratello, Andrew Jackson, mor\u00ec stroncato dalla tubercolosi il 3 dicembre. L'umore di Walt miglior\u00f2 solo quando riusc\u00ec ad ottenere un impiego pubblico all'Indian Office nel Ministero dell'interno, grazie ad una lettera di presentazione dell'amico William Douglas O'Connor. L'esperienza lavorativa ebbe inizio il 24 gennaio 1865: il salario ammontava a $1,200 l'anno, e Whitman ricevette addirittura una promozione. Esattamente un mese dopo, il 24 febbraio 1865, George venne rilasciato a causa della sua salute cagionevole.\nIl 30 giugno 1865, comunque, Whitman fu licenziato dal suo lavoro. La sanzione fu disposta dal nuovo Segretario degli Interni, James Harlan, che probabilmente lesse l'edizione del 1860 di \"Foglie d'erba\", ritenendola troppo indecente. O'Connor rimase indignato da quanto successo e, non riuscendo a impiegare nuovamente l'amico, lo vendic\u00f2 scrivendo uno studio biografico tanto parziale quanto esagerato, \"The Good Gray Poet\", nel gennaio 1866; Whitman venne dipinto come un prestigioso patriota, definizione che - pur non essendo affatto obiettiva - non fece che aumentare la sua popolarit\u00e0. A renderlo ancora pi\u00f9 famoso fu la pubblicazione dell'ode \"O capitano! Mio capitano!\", scritta in occasione della morte del presidente Abraham Lincoln. Nel frattempo, per guadagnarsi da vivere, Whitman inizi\u00f2 a lavorare nell'ufficio del procuratore generale.\nIl periodo successivo all'Indian Office fu molto ricco e vivace dal punto di vista letterario. Oltre all'ennesima edizione di \"Foglie d'erba\", pubblicata nel 1871, venne data alle stampe anche una raccolta di poesie, \"Poems of Walt Whitman\", sorta grazie agli influssi esercitati da William Michael Rossetti. Nel frattempo, la fama di Whitman continuava a crescere anche oltreoceano, l\u00ec pi\u00f9 che in America, dove il suo patriottismo veniva stigmatizzato dai suoi connazionali; nel Vecchio Continente, al contrario, \u00abla [sua] freschezza rec\u00f2 refrigerio a gente avvezza alle serre calde della poesia del tardo romanticismo\u00bb (Treccani). Abbandon\u00f2 l'ufficio del procuratore generale nel 1872, anche per prendersi cura della madre, ormai ottantenne ed afflitta da un'artrite particolarmente grave. Il poeta, tra l'altro, fu anche invitato a pronunciare il discorso per i nuovi studenti del Dartmouth College, celebre universit\u00e0 del New Hampshire, il 26 giugno 1872.\nUltimi anni.\nIl continuo eroico dono di s\u00e9 e la sua frenetica vita, cos\u00ec scevra di attimi di riposo, logorarono la salute di Whitman: nel gennaio del 1873 fu colpito da una paralisi, che lo indusse a trasferirsi a Camden, New Jersey, nella casa del fratello George Washington Whitman, al 431 di Stevens Street. Il dolore fisico fu subito seguito dal trapasso della madre, che annient\u00f2 psicologicamente Walt. Nonostante questi tragici eventi, Whitman fu comunque molto produttivo dal punto di vista letterario: risale a questo periodo \"Democratic Vistas\" (1871), importantissima opera in prosa che sottolinea la necessit\u00e0 di buoni oratori sui quali la nazione pu\u00f2 far affidamento nei tempi difficili, seguendo quel filone che gi\u00e0 Thomas Carlyle aveva timidamente annunciato descrivendo i suoi eroi. Nello stesso anno pubblic\u00f2 \"Passage to India\", dove la scoperta geografica assurge al ruolo di divino viaggio dell'anima, e la quinta edizione di \"Foglie d'erba\". Queste pubblicazioni, tuttavia, si rivelarono insufficienti a soddisfare il bisogno economico di Walt, che si recluse nella casa di Camden, in balia dell'infermit\u00e0 e della solitudine, consolato solo dalla visita di qualche amico, come Oscar Wilde e Thomas Eakins.\nAppena il fratello fu costretto a traslocare per motivi di lavoro, Whitman acquist\u00f2 un appartamento al 328 di Mickle Street, sempre a Camden. Qui strinse amicizia con Mary Oakes Davis, vedova di un marinaio, che abitava nelle immediate vicinanze;. La donna si trasfer\u00ec poi proprio nella casa di Whitman, prestando servizio come casalinga in cambio dell'alloggio. Tra l'altro, Mary Oakes port\u00f2 con s\u00e9 vari animali, fra cui un gatto, un cane, due tartarughe, un canarino ed altri ancora; Whitman era invece assorto nella revisione di \"Foglie d'erba\", riedita nel 1876, nel 1881 e nel 1889.\nGrazie all'azione di Rossetti, il quale sollecit\u00f2 numerosi aiuti finanziari dagli ammiratori inglesi, Whitman pot\u00e9 permettersi una residenza estiva a Laurel Springs, considerato \u00abil lago pi\u00f9 bello: sia in America che in Europa\u00bb. Una volta ristabilitosi, il vegliardo scrisse anche l'ultima edizione delle \"Foglie d'erba\", che il poeta stesso defin\u00ec \u00abDeathbed Edition\u00bb, presagendo che si sarebbe trattato dell'ultima. Pur avendo la gamba paralizzata e sentendo di stare in punto di morte, fece ancora i suoi ultimi viaggi: uno a St Louis (1879-80) a far visita al fratello Jefferson, e l'altro in Canada (giugno 1880). In effetti, nella sua ultima settimana, la sua costituzione era talmente miserabile che non ce la faceva neanche a reggere le posate: scrisse \u00absoffro tutto il tempo. Non ho alcun sollievo, alcuna via di fuga: \u00e8 monotonia, monotonia, monotonia, soffrendo il dolore\u00bb.\nWhitman mor\u00ec il 26 marzo 1892. Un'autopsia rivel\u00f2 che l'ossigenazione dei tessuti era pari a un ottavo rispetto al normale, sintomo di una polmonite, e che una delle costole era fortemente danneggiata. Il poeta, sinceramente pianto dai suoi contemporanei (prima del funerale, la tomba non era visibile per tutti i fiori e gli omaggi che vi riposero) fu sepolto con tutti gli onori al cimitero di Harleigh, a Camden.\nPoetica.\nQuando Whitman inizi\u00f2 la sua carriera letteraria, la poetica americana non faceva altro che ripetere fiaccamente gli schemi gi\u00e0 proposti ed esauriti dal Romanticismo europeo. Walt, inorridito, li scart\u00f2 subito come \u00abfeudali\u00bb e, con eccezionale audacia, ruppe con ogni tradizione, portando una ventata di novit\u00e0 nel Nuovo Mondo. Varie sono state le innovazioni apportate dal misticismo poetico di Whitman: la sua poesia, dallo stile perlopi\u00f9 prosaico, faceva spesso ricorso ad arditi simbolismi, come foglie marce, ciuffi di paglia, e detriti. Lo spirito whitmaniano si manifestava anche nell'utilizzo del verso libero - di cui \u00e8 considerato il padre per averlo effettivamente diffuso, anche se l'effettiva paternit\u00e0 va ricondotta ai laudari del Duecento - e nell'apertura pi\u00f9 totale ad argomenti considerati difficili, come la morte o la prostituzione.\nTra l'altro, Whitman nella prefazione dell'edizione del 1855 di \"Foglie d'erba\" scrisse che \u00abla prova di un poeta \u00e8 che il suo paese lo assorba tanto affettuosamente quanto lo ha assorbito lui\u00bb. Credeva che ci fosse un rapporto vitale, simbiotico fra il poeta e la societ\u00e0. Questo legame venne enfatizzato soprattutto ne \"Il canto di me stesso\", utilizzando un'efficace narrazione in prima persona. Inoltre, i racconti di Whitman non erano popolati da eroi ma da gente comune, come contadini, pescatori, vagabondi.\nStile di vita e pensiero.\nAlcol.\nWhitman era un fervente sostenitore della Temperanza (movimento che voleva proibire le sostanze alcoliche); nella sua giovent\u00f9, infatti, il poeta raramente beveva alcool. Le prime tracce di questa sua visione emergono nel romanzo \"The Inebriate\", pubblicato nel 23 novembre 1842, dove Walt diede la propria impronta nell'ambito di quel movimento. Whitman si sarebbe poi pentito del libro, definendolo una \u00abdannata sciocchezza\u00bb ed affermando che l'aveva scritto in tre giorni solo per motivi di denaro, probabilmente sotto l'effetto dell'alcol stesso. Ciononostante, varie sono le opere dove denuncia l'abuso di queste sostanze: prime tra tutte, \"The Madman\" ed il racconto \"Reuben's Last Wish\". Solo con la senilit\u00e0 Whitman divent\u00f2 pi\u00f9 liberale con l'alcol, godendo del consumo di buoni vini e di champagne.\nReligione.\nLa visione religiosa di Whitman era permeata dal deismo. Riconosceva s\u00ec l'esistenza di un Dio come prima causa, ma considerava di fatto ogni forma di fede un'inutilit\u00e0 pratica: in breve, rifiutava di pensare che una religione fosse pi\u00f9 importante di un'altra, e le abbracciava tutte equamente. A prova di ci\u00f2, ne \"Il canto di me stesso\" enumer\u00f2 tutte le religioni che considerava degne di rispetto, affermando di accettarle tutte \u2013 sentimento che poi fu enfatizzato nel canto \"With Antecedents\":\nNel 1874 fu invitato a scrivere una poesia sul movimento spiritualista: Whitman lo fece, ma fu categorico nel definirlo \u00abun imbroglio mediocre, scadente e primitivo\u00bb. In effetti il poeta, pur riconoscendo l'esistenza di tutte le religioni, non ne era fedele a nessuna. Dio, secondo Whitman, era sia immanente che trascendente e l'animo umano era s\u00ec immortale, ma in uno stato di progressivo sviluppo. \"American Philosophy: An Encyclopedia\" lo defin\u00ec come uno dei tanti che \u00abadott\u00f2 una visione della religione panteista o pandeista, rifiutando di vedere Dio come un'entit\u00e0 separata dal mondo\u00bb.\nVita privata.\nL'orientamento sessuale di Whitman \u00e8 stato molto discusso: basandosi sulla sua produzione letteraria e sulle sue esperienze biografiche, si presume che egli fosse omosessuale o bisessuale; la poetica di Whitman, infatti, \u00e8 costellata di metafore sessuali e omoerotiche, ben prima della medicalizzazione dell'omosessualit\u00e0 avvenuta nel tardo Ottocento. Sebbene \"Foglie d'erba\" sia stata spesso considerata oscena o pornografica, fu solo una la voce che si espresse in merito alla presunta attivit\u00e0 sessuale dell'autore: nel novembre 1855 Rufus Wilmot Griswold sugger\u00ec, infatti, che Whitman si fosse macchiato di \u00abquell'orribile peccato da non menzionare in presenza di Cristiani\u00bb, dato che Whitman, nel corso della sua vita, strinse intense amicizie con molte persone dello stesso sesso. La controversia, tuttavia, \u00e8 ancora aperta: sebbene vi siano alcuni biografi secondo i quali Whitman non ha mai avuto contatti sessuali con uomini, altri citano lettere, giornali, pubblicazioni ed altre fonti come presunte prove della sua omosessualit\u00e0. Whitman, rispondendo a John Addington Symonds che gli chiese se vi fosse un'impronta omofila nelle sue opere, neg\u00f2 vigorosamente, sottolineando il fatto che diede vita a sei figli, tutti illegittimi. Molti studiosi sono scettici riguardo a questa affermazione di Whitman, dubitando anche dell'esistenza dei sei figli, preferendo pensare che l'uomo nascondesse i suoi veri sentimenti per la paura della disapprovazione altrui. Analogamente, quando gli venne chiesto se i versi di \"Calamus\" fossero un inno all'amore gay, Whitman prefer\u00ec non rispondere.\n\u00c8 Peter Doyle il pi\u00f9 probabile protagonista dell'amore di Whitman. Doyle era un autista del bus che Whitman incontr\u00f2 nel 1866 circa; i due rimasero legati da un saldo rapporto per molti anni. Nei suoi taccuini, Whitman celava le iniziali di Doyle usando la sequenza numerica \u00ab16.4.\u00bb (occupando le lettere \u00abP\u00bb e \u00abD\u00bb il sedicesimo ed il quarto posto nell'alfabeto). Una seconda testimonianza, pi\u00f9 diretta, ci giunge da Oscar Wilde: Wilde incontr\u00f2 Whitman in America nel 1882 e scrisse all'attivista LGBT George Cecil Ives che non vi era alcun dubbio circa l'orientamento del poeta: \u00abconservo tuttora il bacio di Walt Whitman sulle mie labbra\u00bb, disse vantandosi. Nel 1924, un anziano Edward Carpenter descrisse molto dettagliatamente un rapporto erotico che ebbe proprio con Whitman. \nUn altro dei possibili amanti di Whitman era Bill Duckett, ragazzo che era quindicenne quando il poeta si trasfer\u00ec a Camden. La relazione che univa i due era molto intima: Whitman descrisse quest'amicizia come \u00absolida\u00bb. Sebbene alcuni biografi descrissero il ragazzino come ospite, i pi\u00f9 sanciscono la sua natura da amante. Anche la fotografia che si scattarono \u00e8 stata descritta come \u00abmodellata sulle convenzioni di un ritratto di matrimonio\u00bb, parte di una serie di scatti prodotti con i suoi giovani amici. Fra questi, vale la pena citare anche Harry Stafford, che Whitman incontr\u00f2 a Timber Creek nel 1876, quando il ragazzo aveva appena compiuto la maggiore et\u00e0. Pi\u00f9 tardi Whitman diede a Stafford un anello, che fu restituito e ridato nel corso di una burrascosa relazione che dur\u00f2 moltissimi anni.\nAlcune donne sono presenti nella biografia di Whitman, ma i loro legami con il poeta sembrano essere stati puramente platonici. Si sa che nel 1862 conobbe un'attrice di New York, Ellen Grey, verso cui il poeta nutr\u00ec una forma di amore sublimata, scevra per\u00f2 di pulsioni sessuali. Ne conserv\u00f2 dolcemente il ricordo anche quando si trasfer\u00ec a Camden, tanto che la chiamava \u00abuna mia vecchia fiamma\u00bb. In una lettera, datata 21 agosto 1890, cit\u00f2 anche l'esistenza di sei bambini; quest'affermazione non \u00e8 mai stata verificata, n\u00e9 tanto meno corroborata. Soprattutto al volgere della senilit\u00e0, i ricordi di Whitman erano costellati di fidanzate e vecchi amori, negando quanto sostenuto dal \"New York Herald\", secondo cui il poeta \u00abnon aveva mai avuto una relazione amorosa\u00bb. Come scrisse il biografo di Whitman, Jerome Loving, \u00abil dibattito sulla sessualit\u00e0 di Whitman non avr\u00e0 mai fine, a dispetto di quante prove possano mai emergere\u00bb.\nAttribuzione delle opere di Shakespeare.\nWhitman si occup\u00f2 anche del problema inerente all'attribuzione delle opere di Shakespeare, ritenendo che lo Shakespeare di Stratford fu il prestanome di un altro drammaturgo non svelatosi. Nelle sue \"Fronde di Novembre\" (1888) scrisse:\nSchiavit\u00f9.\nWhitman fu uno strenuo oppositore dell'estensione della schiavit\u00f9 nei Territori dell'Ovest, supportando il Wilmot Proviso. Paradossalmente, all'inizio si contrappose anche all'abolizionismo, ritenendo che questo movimento avrebbe causato pi\u00f9 danni che benefici; nel 1846 scrisse che gli abolizionisti rallentarono la propria causa proprio per \u00abil loro estremismo e la loro invadenza\u00bb. Whitman infatti, pur condividendone le istanze morali e le considerazioni umanitarie, bocciava i loro metodi, che erano in disaccordo con il processo democratico; a guadagnarsi le critiche del poeta vi fu anche il rifiuto degli stati del Sud di mettere gli interessi della nazione al di sopra dei propri. Nel 1856, nella sua opera mai pubblicata \"The Eighteenth Presidency\", rivolta agli uomini del Sud, scrisse che \u00abo siete voi ad abolire la schiavit\u00f9 o lei abolir\u00e0 voi\u00bb. Whitman sostenne addirittura che gli uomini afroamericani liberi non avrebbero dovuto godere del diritto di voto, rimanendo sconcertato dal crescente numero di afroamericani impiegati nella legislatura.\nRetaggio.\nWalt Whitman \u00e8 stato celebrato come il primo \u00abpoeta della democrazia\u00bb americano: tutta l'opera del poeta \u00e8 permeata dallo spirito democratico. Un'amica inglese di Walt, Mary Smith Whitall Costelloe, scrisse che \u00ab\u00e8 impossibile capire lo spirito americano senza Walt Whitman, senza le sue \"Foglie d'erba\"\u00bb. Andrew Carnegie lo ha definito come \u00abil pi\u00f9 grande poeta d'America di tutti i tempi\u00bb, mentre Ezra Pound disse: \u00abIl poeta dell'America... lui \u00e8 l'America\u00bb. In effetti, molte delle sue opere si possono considerare delle condensate dichiarazioni d'amore, verso la nazione natia che egli stesso definiva \u00abil poema pi\u00f9 grande\u00bb. Whitman si proponeva spesso come un profeta, un Messia che santificava tutto quello che toccava: come disse lui stesso, \u00abDivino io sono, dentro e fuori\u00bb. Questo paragone venne consolidato da William Sloane Kennedy, che ipotizz\u00f2 che \u00abun giorno, le persone celebreranno la nascita di Walt Whitman cos\u00ec come oggi celebrano la nascita di Cristo\u00bb.\nLo scrittore statunitense Henry Miller, nel suo \"Tropico del Cancro\", pone Whitman al centro del canone americano:\nLo stile \u00abvagabondo\u00bb della poetica di Whitman venne ripreso negli anni cinquanta e sessanta da autori di riferimento della Beat Generation come Allen Ginsberg e Jack Kerouac, e da poeti come Adrienne Rich e Gary Snyder. Lawrence Ferlinghetti si defin\u00ec come parte della \u00abselvaggia prole\u00bb del poeta, tanto che la sua opera \"Starting from San Francisco\" (1961) \u00e8 un chiaro riferimento a \"Starting from Paumanok\" di Whitman. Whitman fu una fonte d'ispirazione anche per Bram Stoker, autore di \"Dracula\"; Stoker nei suoi taccuini disse che Dracula in realt\u00e0 rappresentava la quintessenza mascolina che, secondo lui, si plasmava proprio in Whitman. \nAnche in chiave moderna Whitman ispira attraverso le sue ideologie e le sue opinioni autori di ogni genere, indirizzati a cercare in lui il moto e la spinta per animare e far muovere i propri personaggi. Un esempio citabile \u00e8 lo scrittore John Green, che nel suo romanzo \"Citt\u00e0 di carta\" si rif\u00e0 alla poetica e alle idee whitmaniane contenute nella raccolta \"Foglie d'erba\", introducendo la propria chiave di lettura dei versi poetici per motivare le azioni e le scelte dei protagonisti. , le foglie d'erba whitmaniane hanno affondato le proprie radici anche nella musica, avendo ispirato John Adams, Leonard Bernstein, Benjamin Britten, Rhoda Coghill, Ronald Corp, George Crumb, Frederick Delius, Karl Amadeus Hartmann, Hans Werner Henze, Paul Hindemith, Ned Rorem, Robert Strassburg, Ralph Vaughan Williams, Kurt Weill e Roger Sessions.\nA Whitman \u00e8 stato intitolato nel 1985 il cratere Whitman su Mercurio."}
{"id": "16060", "revid": "1543377", "url": "https://it.wikipedia.org/wiki?curid=16060", "title": "Vangelo secondo Filippo", "text": "Il Vangelo secondo Filippo \u00e8 un vangelo gnostico, probabilmente di scuola valentiniana, scritto in lingua copta nella seconda met\u00e0 del II secolo, probabilmente da un originale in lingua greca perduto. L'attribuzione pseudoepigrafa \u00e8 a Filippo apostolo. Contiene alcuni detti di Ges\u00f9, e fa particolare attenzione agli insegnamenti sui sacramenti, cui aggiunge quello della \"camera nuziale\".\nAndato perduto con l'estinguersi dello gnosticismo, non menzionato dai Padri della Chiesa, nel 1945 ne \u00e8 stato ritrovato un manoscritto di trentacinque pagine databile al IV secolo tra i codici di Nag Hammadi (codice II, trattato 3).\nLa sua importanza \u00e8 legata al fatto che getta luce sui sacramenti di una corrente gnostica cristiana, in particolare su quello, peculiare, della camera nuziale. Il \"Vangelo secondo Filippo\" \u00e8 particolarmente noto presso il pubblico in quanto citato dal romanziere Dan Brown nella sua popolare opera \"Il codice da Vinci\" (2003).\nComposizione.\nLa versione in lingua copta conservatasi in unica copia tra i Codici di Nag Hammadi \u00e8 la traduzione di una versione originale in lingua greca. La datazione di questo manoscritto originale di trentacinque pagine pu\u00f2 essere desunta dal tipo di teologia presente. Il \"Vangelo secondo Filippo\" contiene infatti riferimenti agli insegnamenti del teologo gnostico Valentino, attivo a Roma tra il 138 e il 158, ma il carattere di questi insegnamenti pare far riferimento ad una qualche evoluzione del pensiero dei valentiniani. La datazione pi\u00f9 diffusa tra gli studiosi \u00e8 quella del II secolo, ma \u00e8 stata anche proposta la seconda met\u00e0 del III secolo.\nAlcune considerazioni linguistiche fanno ricondurre la composizione del \"Vangelo secondo Filippo\" all'area siriana, probabilmente ad Edessa.\nContenuto.\nIl \"Vangelo secondo Filippo\" \u00e8 una collezione di materiale estratto da numerose fonti, per lo pi\u00f9 non identificate. Si tratta principalmente di lettere filosofiche, sermoni, trattati, detti o aforismi, dialoghi commentati, esegesi biblica, affermazioni dogmatiche. Solo alcuni brani sono identificabili certamente come di scuola valentiniana, alcuni forse scritti dallo stesso Valentino, e probabilmente non appartengono tutti alla stessa scuola. Alcuni brani fanno riferimento ad etimologie della lingua siriaca, probabilmente opera di un teologo valentiniano operante ad Edessa. Gli estratti sono presentati al di fuori del loro contesto, cosa che ne rende difficile la comprensione, e non seguono un'organizzazione evidente, ma si susseguono senza ordine, talvolta con salti notevoli, talvolta evidenziando un raggruppamento basato su di un concetto ricorrente, come quello di morte in 52,2-21. Una concezione di fondo \u00e8 la distinzione tra conoscenza esoterica, riservata agli iniziati gnostici, chiamati \"gentili\", e la conoscenza essoterica, posseduta dai cristiani non iniziati, detti \"ebrei\", i quali sbagliano nel considerare alcune dottrine, come la nascita virginale e la risurrezione di Ges\u00f9 come eventi storici invece di allegorie.\nIl \"Vangelo secondo Filippo\" include 17 detti di Ges\u00f9, di cui nove sono citazioni o commenti di detti riportati dai vangeli canonici e otto sono invece \"agrapha\". Sono riportati anche alcuni racconti sulla vita di Ges\u00f9: come sia apparso molto grande ai suoi apostoli durante un'apparizione su di una montagna, come avesse tre compagne di nome Maria, tra cui Maria Maddalena, che gode di un rapporto privilegiato, come Giuseppe avesse costruito la croce su cui poi Ges\u00f9 fu crocifisso.\nL'opera sembra avere la forma e la finalit\u00e0 delle catechesi \"ortodosse\" del II/IV secolo, con particolare enfasi sulla catechesi dei sacramenti. Fornisce una spiegazione del significato dei sacramenti iniziatici, interpreta i passi della Bibbia, fa uso di parabole e analogie.\nI sacramenti menzionati nell'opera sono il battesimo, il crisma, l'eucaristia, il riscatto e la camera nuziale. Il battesimo \u00e8 per immersione, rappresenta l'iniziazione ai misteri gnostici e conferisce l'immortalit\u00e0, concessa anche mediante il crisma, l'unzione con olio, che ha tuttavia una importanza superiore al battesimo. L'eucaristia si celebra mediante l'assunzione di pane e vino e ha il compito di far assaporare all'iniziato l'unione con il divino: mediante l'eucaristia lo gnostico diventa capace di ricevere l'\"uomo perfetto\", prefigurare l'unione con la propria \"immagine angelica\" alla propria morte, ricevendo al contempo la vita eterna e la perfezione. Non sono forniti dettagli per il sacramento del \"riscatto\" o della \"redenzione\"; potrebbe trattarsi dell'ultimo rito prima dell'ascesa ai cieli del fedele.\nEnfasi particolare \u00e8 data al sacramento della \"camera nuziale\", il pi\u00f9 importante e l'unico peculiare dei valentiniani. Nel commento alla \"Genesi\" (), si racconta che originariamente l'umanit\u00e0 era androgina; la separazione tra Eva e Adamo, con la conseguente differenziazione tra i sessi, \u00e8 stata causa della decadenza umana, con l'ingresso della morte nel mondo. Lo scopo della venuta di Cristo \u00e8 stato proprio la riunione tra maschio e femmina: cos\u00ec come marito e moglie si uniscono nella camera nuziale, allo stesso modo l'iniziato nella camera nuziale sacramentale (spirituale) riceve una anticipazione della sua unione con la sua controparte celeste.\nAltri concetti esposti includono la necessit\u00e0 di ottenere la risurrezione spirituale prima della morte fisica, e il significato dei nomi di Ges\u00f9.\nVangelo secondo Filippo e Codice da Vinci.\nDan Brown nel suo \"Il codice da Vinci\" (2003) cita, modificandolo, un passo del \"Vangelo secondo Filippo\" a sostegno della tesi centrale nella trama del romanzo relativa al presunto matrimonio tra Ges\u00f9 e la Maddalena.\nIn realt\u00e0 Dan Brown tralascia di riportare l'incipit del paragrafo:\nLa teologia gnostica prevede alcune divinit\u00e0 dette eoni, il cui numero varia a seconda delle varie religioni gnostiche (solitamente 9). Secondo gli gnostici due di questi eoni, Cristo e Sophia, corrispondenti rispettivamente al Figlio e allo Spirito Santo nella Trinit\u00e0, si sono incarnati rispettivamente in Ges\u00f9 e in Maria Maddalena, perpetuando sulla terra il loro legame celeste. Il passo potrebbe dunque essere inteso nel senso letterale fornito dal romanzo, oppure come una allegoria di una precisa visione teologica. Inoltre, in questo stesso vangelo, il bacio sulla bocca \u00e8 un segno rituale comune anche agli altri personaggi perch\u00e9 \u00abil Logos viene da quel luogo, egli nutre dalla sua bocca e sar\u00e0 perfetto. Il perfetto, infatti, concepisce e genera per mezzo di un bacio. \u00c8 per questo che noi ci baciamo l'un l'altro. Noi siamo fecondi della grazia che \u00e8 in ognuno di noi\u00bb."}
{"id": "16061", "revid": "124778504", "url": "https://it.wikipedia.org/wiki?curid=16061", "title": "Raymond Chandler", "text": "Biografia.\nChandler nacque a Chicago, Illinois, nel 1888, da padre statunitense e madre irlandese; ma nel 1895, al divorzio dei genitori, fu portato dalla madre in Gran Bretagna. Nel 1907 prese la cittadinanza britannica e nel 1912 torn\u00f2 negli Stati Uniti con la madre; nel 1917 si arruol\u00f2 nell'esercito canadese e combatt\u00e9 in Francia.\nNegli anni venti conobbe colei che divent\u00f2 l'amore della sua vita, Cissy, moglie di un pianista, di 18 anni pi\u00f9 grande di lui; per lui divorzi\u00f2 dal marito, ma solo nel 1924, alla morte della madre di Chandler, contraria a quest'unione, Raymond e Cissy si sposeranno. Inizi\u00f2 un periodo di relativa tranquillit\u00e0 per i due, fino al 1931 circa, Chandler fece carriera in una serie di aziende petrolifere e non scriveva pi\u00f9, nemmeno come giornalista. In una lettera di anni dopo confess\u00f2 di aver odiato quel lavoro, per cui nonostante il successo, ai primi degli anni trenta entr\u00f2 in crisi profonda: il matrimonio non funzionava, inizi\u00f2 a frequentare le segretarie, ma soprattutto inizi\u00f2 a bere, avendo problemi al lavoro (come il suo personaggio alter-ego, Philip Marlowe). \nNel 1932 il licenziamento lo port\u00f2 ad una crisi esistenziale ed economica, in questa crisi nera trov\u00f2 una sorta di \"disperazione rabbiosa e speranzosa\", che gli fece dire \"io sono vivo, attraverso la pagina, attraverso il racconto\".\nInizi\u00f2 a scrivere pulp fiction per guadagnarsi da vivere e pubblic\u00f2 il suo primo racconto \"I ricattatori non sparano\" nel 1933, all'et\u00e0 di quarantacinque anni, sulla rivista \"Black Mask\", una rivista che pubblicava racconti di vita vissuta, di indagini della strada, pieni di azione, con inseguimenti, con casi risolti con \"pugni e pistole\". \u00c8 un fervente ammiratore di Dashiell Hammett, che, a suo dire, ha restituito il delitto alla gente, perch\u00e9 \"Se la gente ammazza qualcuno lo fa per un motivo\". Pur non guadagnando molto era soddisfatto, e il rapporto con la moglie torn\u00f2 sereno.\nNel 1939 pubblic\u00f2 il suo primo romanzo, \"Il grande sonno\", dove compare per la prima volta il detective Philip Marlowe, che si muove nella Los Angeles bella e corrotta del decennio degli anni trenta. Il libro ebbe un discreto successo, ma solo nel 1942, quando fu scoperto da Hollywood, il successo gli arrise davvero, sia come romanziere che come sceneggiatore, per cui firm\u00f2 un contratto con la Paramount nel 1943. Scrisse una trentina di racconti nonch\u00e9 otto romanzi ed un racconto incompiuto, tutti e nove con il detective Marlowe come protagonista, dal 1939 al 1953; alcuni sono capolavori non solo del genere Noir. \nCome sceneggiatore per Hollywood traspose per il cinema molti dei suoi romanzi, con Robert Mitchum ed Humphrey Bogart considerati i migliori interpreti del suo rude detective dal cuore d'oro. Il suo lavoro ad Hollywood incluse anche sceneggiature per altri noir e polizieschi, le pi\u00f9 importanti sono quelle de \"La fiamma del peccato\" (di Billy Wilder, 1944), \"The Unseen\" (di Lewis Allen, 1945), \"La dalia azzurra\" (di George Marshall, 1946) e \"L'altro uomo\" (di Alfred Hitchcock, 1951). \nPrecipit\u00f2 nuovamente nel tunnel dell'alcolismo e tent\u00f2 una sorta di suicidio nel 1955, un anno dopo la morte dell'adorata moglie, Cissy Pascal. Prima di aver ultimato l'ottavo romanzo della saga di Marlowe, mor\u00ec di polmonite a La Jolla, nel 1959. Nel 1988 per il centenario della nascita dello scrittore, venne dato il compito di terminare quest'ultima opera al giallista Robert Parker.\nPensiero.\nFu molto critico verso il romanzo giallo tradizionale per la sua mancanza di realismo che bene espresse nel saggio intitolato \"La semplice arte del delitto\" scritto nel 1944 per la nota rivista \"The Atlantic Monthly\" di Boston. \"La semplice arte del delitto\", come scrivono Massimo Bonfantini e Carlo Oliva, resta un testo molto interessante. Esprime idee sensate sul come costruire un romanzo giallo e su quali sono il significato e la funzione di questa forma di letteratura. Contiene, soprattutto, una durissima polemica contro il giallo \"classico\" degli anni venti e trenta (e naturalmente i suoi prodotti tardivi).\nChandler si dimostra molto critico nei confronti dei romanzi di grande successo popolare, come quelli di Freeman Crofts, Dorothy Sayers, Agatha Christie e il suo giudizio diventa ancor pi\u00f9 duro verso i seguaci statunitensi di questo genere letterario, soprattutto S. S. Van Dine. Si distingue da loro non solo per la trama dei suoi romanzi e racconti, ma anche per lo stile originale, accurato, efficace soprattutto nell'uso del discorso diretto, che ricorda per certi versi scrittori pi\u00f9 considerati dalla critica, come ad esempio Hemingway. Chandler segu\u00ec la strada della narrativa hard boiled, iniziata da Dashiell Hammett.\nIl suo personaggio di gran lunga pi\u00f9 famoso \u00e8 l'investigatore duro ma onesto, riflessivo e tormentato, Philip Marlowe, portato sullo schermo con interpretazioni di vario calibro da attori come Dick Powell, Robert Mitchum, James Garner, Elliott Gould e soprattutto l'indimenticabile Humphrey Bogart. Considerato a lungo niente pi\u00f9 di un brillante artigiano, Chandler comincia a essere rivalutato come scrittore a tutto tondo: recentemente si \u00e8 dedicata maggiore attenzione alla sua complessa biografia, che ne fa un vero e proprio intellettuale prestato al giallo, si \u00e8 sottolineato il suo forte legame culturale con la Gran Bretagna (dove aveva studiato) e sono state notate numerose affinit\u00e0 tematiche e simboliche con il modernismo.\nMan mano che l'accettazione del giallo nell'ambito della letteratura in generale si fa sempre pi\u00f9 diffusa, Raymond Chandler viene sempre pi\u00f9 considerato un eccentrico esponente marginale del modernismo. Nel 1955 con il libro \"The Long Goodbye\" (\"Il lungo addio\") ha vinto il Premio pi\u00f9 importante nel campo del giallo: l'Edgar Allan Poe Award.\nLo stile e la critica.\nGli scritti di Chandler, sia i romanzi che i racconti brevi, hanno ridefinito il genere del giallo investigativo, detto anche \"noir\". La sua prosa evocativa descrive in modo approfondito l'area di Los Angeles degli anni trenta e quaranta del XX secolo, e sebbene utilizzi sempre degli pseudonimi, i luoghi che descrive sono reali: Bay City \u00e8 Santa Monica, Gray Lake \u00e8 Silver Lake e Idle Valley \u00e8 la San Fernando Valley.\nIl personaggio pi\u00f9 noto di Chandler \u00e8 indubbiamente il detective Philip Marlowe. Contrariamente allo stereotipo del genere, Marlowe non \u00e8 il classico uomo tutto d'un pezzo, bens\u00ec un individuo complesso, sentimentale, con pochi amici, colto (ha studi universitari ed \u00e8 appassionato di scacchi e musica classica) e dai forti principi morali.\nScrittori come per esempio W. H. Auden, Evelyn Waugh e Ian Fleming ammiravano profondamente la prosa di Chandler: in una discussione durante una trasmissione radiofonica, Fleming disse che Chandler offriva \"alcuni dei dialoghi pi\u00f9 raffinati della prosa moderna\". Non vanno comunque dimenticati i modelli ai quali lo stesso Chandler si ispir\u00f2, su tutti Dashiell Hammett. Sebbene oggi goda di ottime recensioni, Chandler non fu mai molto apprezzato dai critici a lui contemporanei: per esempio in una intervista al \"Washington Post\" il critico Patrick Anderson descriveva le sue trame come \"sconclusionate e incoerenti\", pur ammettendo che Chandler fosse il pi\u00f9 lirico dei grandi narratori di \"crime story\".\nDi sicuro, Chandler fu sempre molto apprezzato dagli sceneggiatori del grande schermo, basti pensare che il romanzo \"Ancora una notte\" \u00e8 l'unico a non essere mai stato adattato per il cinema. Il film pi\u00f9 noto basato sui suoi scritti \u00e8 \"Il grande sonno\" (1946), diretto da Howard Hawks con Humphrey Bogart nel ruolo di Philip Marlowe.\nSceneggiatura.\n1944 - La fiamma del peccato (Double Indemnity\") di\" Billy Wilder\n1951 - \"L'altro uomo\" (\"Strangers on a train\") di Alfred Hitchcock\nAl cinema.\n1947 - \"La moneta insanguinata\" (\"The Brasher Doubloon\") di John Brahm dal romanzo \"Finestra sul vuoto\" (\"The High window\") del 1942"}
{"id": "16063", "revid": "6923", "url": "https://it.wikipedia.org/wiki?curid=16063", "title": "Chilometro quadrato", "text": "Il chilometro quadrato (il cui simbolo \u00e8 km\u00b2 e che \u00e8 spesso erroneamente abbreviato con kmq) \u00e8 un'unit\u00e0 di misura di superficie ed \u00e8 per definizione l'area racchiusa da un quadrato di lato pari a un chilometro. Il chilometro quadrato \u00e8 un'unit\u00e0 derivata del sistema internazionale di unit\u00e0 di misura, multiplo del metro quadro (simbolo m\u00b2, spesso impropriamente abbreviato con mq).\nL'uso di mq e kmq \u00e8 improprio in quanto q \u00e8 il simbolo di quintale, e quindi mq potrebbe essere interpretato come milli-quintale, ovvero un ettogrammo, mentre kmq potrebbe essere inteso come chilometro per quintale.\nViene utilizzato per esprimere le estensioni di comuni, regioni, stati e pi\u00f9 in generale di porzioni di territorio."}
{"id": "16065", "revid": "42167970", "url": "https://it.wikipedia.org/wiki?curid=16065", "title": "San Remo", "text": ""}
{"id": "16069", "revid": "154893", "url": "https://it.wikipedia.org/wiki?curid=16069", "title": "Lingua Sarda", "text": ""}
{"id": "16070", "revid": "287204", "url": "https://it.wikipedia.org/wiki?curid=16070", "title": "Lingua Corsa", "text": ""}
{"id": "16074", "revid": "599013", "url": "https://it.wikipedia.org/wiki?curid=16074", "title": "Ganimede", "text": ""}
{"id": "16076", "revid": "367445", "url": "https://it.wikipedia.org/wiki?curid=16076", "title": "Cacao (disambigua)", "text": ""}
{"id": "16086", "revid": "120664553", "url": "https://it.wikipedia.org/wiki?curid=16086", "title": "Cronologia della guerra del Vietnam", "text": "La seguente \u00e8 una cronologia della guerra del Vietnam e degli eventi significativi che la precedettero creandone le condizioni.\nViene formata la SEATO, da: Pakistan, Thailandia, Filippine, Australia, Nuova Zelanda, Francia, Regno Unito e Stati Uniti. Vietnam del Sud, Laos e Cambogia si uniranno in seguito. Le nazioni concordano di consultarsi sulle questioni militari; l'impegno non \u00e8 cos\u00ec stretto o vincolante come quello richiesto dalla NATO.\nIn luglio, a Mosca, Ho Chi Minh accetta l'aiuto sovietico dopo aver negoziato a Pechino l'assistenza cinese.\nIl 23 ottobre Diem sconfigge Bao Dai in un referendum e diventa capo di Stato il 26 ottobre proclama la repubblica del Vietnam, autonominandosi presidente.\nl'8 maggio, in una visita negli Stati Uniti di dieci giorni, Diem incontra il presidente Eisenhower: gli USA riconfermano il sostegno al suo regime.\nIn ottobre, nel Sud inizia l'insurrezione comunista, mentre ad Hanoi si organizzano trentasette compagnie armate nel delta del Mekong. Durante l'anno vengono uccisi circa quattrocento funzionari sudvietnamiti."}
{"id": "16098", "revid": "110442432", "url": "https://it.wikipedia.org/wiki?curid=16098", "title": "38 (numero)", "text": "Trentotto (cf. latino \"duodequadraginta\", greco \"\u1f40\u03ba\u03c4\u1f7c \u03ba\u03b1\u1f76 \u03c4\u03c1\u03b9\u03ac\u03ba\u03bf\u03bd\u03c4\u03b1\") \u00e8 il numero naturale dopo il 37 e prima del 39."}
