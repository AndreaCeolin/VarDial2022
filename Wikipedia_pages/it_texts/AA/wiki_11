{"id": "2925", "revid": "345405", "url": "https://it.wikipedia.org/wiki?curid=2925", "title": "Musica barocca", "text": "Il termine Barocco fu introdotto nella storiografia per classificare le tendenze stilistiche che segnano l'architettura la pittura e la scultura, e per estensione la poesia e la letteratura tra il XVII secolo e la prima met\u00e0 del XVIII. Il termine \"barocco\" fu utilizzato in campo musicale, per definire lo stile della musica a partire ai primi del Novecento, come vediamo nel saggio di Curt Sachs \"Barokmusik\" del 1919.\nIn campo musicale il Barocco pu\u00f2 essere considerato come uno sviluppo di idee maturate nel tardo Rinascimento ed \u00e8 perci\u00f2 difficile, e anche arbitrario, voler stabilire una netta demarcazione cronologica precisa di inizio e di fine del periodo barocco in musica.\nDal punto di vista geografico, la musica barocca ha origini in Italia, grazie al lavoro di compositori come Claudio Monteverdi, bench\u00e9 verso la met\u00e0 del XVII secolo essa iniziasse a prendere piede e svilupparsi anche in altri paesi europei, sia attraverso i musicisti italiani (compositori, cantanti, strumentisti) che vi erano emigrati, sia attraverso i compositori autoctoni che svilupparono un autonomo indirizzo stilistico, come per esempio in Francia dalla seconda met\u00e0 del XVII secolo.\nIl termine \"musica barocca\" \u00e8 rimasto convenzionalmente in uso per indicare indistintamente qualunque genere di musica evolutosi fra il tramonto della musica rinascimentale e il sorgere dello stile galante e poi di quello classico, in un arco cronologico che, secondo gli schemi di periodizzazione adottati dai maggiori dizionari e repertori bibliografici musicali andrebbe dal 1600 (prima opera giunta integra fino a noi) al 1750 (morte di Johann Sebastian Bach) \nIl termine \"musica barocca\", pur entrato nel linguaggio comune, e la relativa periodizzazione, tuttavia, non sono praticamente pi\u00f9 utilizzati dalla musicologia, a causa dell'estrema variet\u00e0 di stili e dell'eccessiva ampiezza temporale e geografica, che non consente di vedere in modo unitario e coerente diverse manifestazioni dell'arte musicale. Del problema era gi\u00e0 cosciente il musicologo Manfred Bukofzer che nel 1947 pubblic\u00f2 il libro \"Music in the Baroque Era from Monteverdi to Bach\", a lungo rimasto manuale di riferimento, in cui significativamente preferiva parlare, gi\u00e0 dal titolo, di \"Musica nell'et\u00e0 barocca\" e non di \"musica barocca\". In altre parole per Bukofzer la musica barocca, intesa come uno stile unitario ed organico, non esisteva. Per questo motivo proponeva di adottare, invece, il criterio della distinzione tra i tre grandi stili che attraversano la musica occidentale tra la fine del Seicento e la prima met\u00e0 del Settecento: lo stile concertante italiano, lo stile contrappuntistico tedesco e lo stile strumentale francese; operando, poi, un'ulteriore bipartizione, ovvero quella tra idioma strumentale e idioma vocale. Esso tuttavia presuppone una rigida visione dei fenomeni musicali legati a un'ideologia nazionalistica di stampo ottocentesco, contraddetta dai fatti storici, che non tiene in debito conto la circolazione di idee, pratiche sociali e musicali, come pure di musicisti e musiche nell'Europa del XVII e XVIII secolo. Nel 1982, in un volume della \"Storia della musica a cura della Societ\u00e0 Italiana di Musicologia\", dedicato alla musica del XVII secolo, il musicologo Lorenzo Bianconi rifiutava di usare il termine \"barocco\" o anche \"musica dell'et\u00e0 barocca\", a motivo dei fenomeni diversi e antitetici, e dell'eterogeneit\u00e0 di tante correnti e tradizioni che caratterizzano la musica di quell'epoca storica.\nIn generale, oggi, in campo musicologico pi\u00f9 che di \"musica barocca\" si preferisce talvolta parlare di \"musica del Seicento\", estendendo questa periodizzazione non soltanto alle musiche prodotte nel XVII secolo, ma anche a quelle di compositori nati in quel secolo, oppure di scorporare il primo Settecento, definendolo come \"l'et\u00e0 di Bach e Handel\", massimi compositori dell'epoca, legati al linguaggio musicale ereditato dal Seicento e a una scrittura fondata sul contrappunto, pur fondato sulla moderna tonalit\u00e0 e sull'armonia che ne consegue, e sul suo sfruttamento in senso espressivo. La musica dei due sommi compositori tedeschi \u00e8 caratterizzata da elementi tanto dello stile italiano che francese, da loro magistralmente assorbiti, elaborati e adoperati in modo originale nella loro produzione.\nProblemi di definizione.\nIl termine \"barocco\" dal latino \"verruca\" (escrescenza) compare nelle lingue neolatine del XVI e XVII secolo (\"berruecca\" in portoghese, \"barrucco\" in spagnolo, \"baroque\" in francese) a indicare perle o pietre preziose deformi o irregolari. Barocco divenne una categoria estetica nella cultura francese del Settecento per giudicare opere d'arte ritenute eccessivamente innaturali, irregolari, forzate, ampollose. In campo musicale fu il filosofo Jean-Jacques Rousseau, nel suo \"Dictionnaire de musique\" (1768), a parlare di \"musique baroque\", per definire un genere di musica in cui \u00abl'armonia \u00e8 confusa, sovraccarica di modulazioni e dissonanze, il canto duro e poco naturale, l'intonazione difficile e il movimento forzato\u00bb. Principale bersaglio dell'aspra critica erano le musiche delle opere di Rameau, Lully e di altri francesi, il cui stile veniva contrapposto alla naturalezza di quello dell'opera italiana; ma la critica avrebbe potuto essere rivolta anche alle musiche di Bach e H\u00e4ndel. In effetti, pur senza usare il termine \"barocco\" il critico musicale tedesco Johann Adolph Scheibe nel 1737, con parole simili a quelle di Rousseau, aveva rivolto pesanti critiche a Bach, la cui musica, a suo dire, \"ampollosa e confusa\", aveva \"soffocato la naturalezza e oscurato la bellezza\" con una scrittura troppo complessa e artificiosa.\nIn questo senso l'opera italiana del pieno Settecento, e in particolar modo l'opera cosiddetta \"napoletana\", che domin\u00f2 le scene europee a partire dagli anni Trenta del XVIII secolo, grazie proprio alla naturalezza del canto e al prevalere di un'armonia facile all'ascolto sul contrappunto, non pu\u00f2 propriamente rientrare nell'ambito della musica barocca, essendo ad essa contrapposta nel giudizio dei contemporanei. Celebre \u00e8 lo sferzante ma esemplificativo giudizio che nel 1745 Handel diede sull'emergente operista Christoph Willibald Gluck, una delle figure di spicco del teatro musicale di quel secolo: \u00ab[Gluck] non sa di contrappunto pi\u00f9 del mio cuoco Waltz\u00bb.\nLa definizione di \"musica barocca\" formulata da Rousseau, riferita a un particolare stile compositivo che appariva ormai superato nell'estetica musicale del Settecento, fu fatta propria da uno dei maggiori teorici tedeschi, Heinrich Christoph Koch che nel suo \"Musikalisches Lexicon\" (1802) riprese quasi alla lettera la definizione del filosofo francese. In senso svalutativo, \"barocco\" continu\u00f2 ad essere usato per definire espressioni d'arte, ma anche di musica, che si discostavano dai canonici estetici fissati da critici e teorici tra la fine del XVIII e la prima met\u00e0 del XIX secolo.\nFu soltanto dalla seconda met\u00e0 del XIX secolo che il termine barocco pass\u00f2 ad indicare lo stile artistico di un'epoca successiva al Rinascimento. Jacob Burckhardt, nel suo manuale \"Il Cicerone\" (1855), dedic\u00f2 un capitolo all'arte post-michelangiolesca, intitolato \"Stile barocco\", rimarcandone gli aspetti di decadenza rispetto al Rinascimento. Verso la fine dell'Ottocento, Heinrich W\u00f6lflin riprese il termine in senso storico, pi\u00f9 neutro e non svalutativo, e propose anche di allargare il suo uso alla letteratura e alla musica nel suo saggio \"Rinascimento e Barocco\" (1888). Nel barocco W\u00f6lflin vedeva uno stile non necessariamente legato a un'epoca, caratterizzato da elementi stravaganti, bizzarri, eccessivi, esuberanti, in contrapposizione a elementi quali ordine, equilibrio, proporzione, simmetria che denotavano lo stile classicistico. In campo musicologico Curt Sachs, nel saggio \"Barockmusik\" (1919), si richiam\u00f2 alle posizioni di W\u00f6lflin sullo stile barocco in arte e in letteratura, applicandole in maniera sistematica alla musica: Sachs, in una prospettiva di stampo positivistico, tipica della musicologia del suo tempo, si sforzava di delineare le caratteristiche specifiche dello stile barocco in musica (per esempio, l'uso dell'ornamentazione, della variazione della melodia, oppure la scrittura monodica con basso continuo) cercando di metterle in rapporto con le novit\u00e0 stilistiche della pittura barocca. Questo tipi di classificazioni dello stile sulla base di caratteristiche interne alle composizioni ha comportato che alcuni studiosi nella prima met\u00e0 del Novecento identificassero il barocco in musica con \"l'et\u00e0 del basso continuo\", sebbene tale pratica perdurasse a lungo nel XVIII secolo, anche in musiche di stile completamente diverso (galante, classico). \nTuttavia, tale periodizzazione rimane questione controversa e condizionata dagli inevitabili mutamenti estetici nel corso del tempo. Molti musicologi sono oggi consapevoli di quanto sia improduttivo lo sforzo di inquadrare sotto un unico concetto storico-estetico un secolo e mezzo di produzione musicale, sviluppatosi attraverso pratiche, musicali e sociali, caratteri e momenti sensibilmente diversi tra un paese europeo e l'altro. Basti pensare alla marcata differenza tra lo stile italiano e quello francese, ben evidenziata fin dalla seconda met\u00e0 del Seicento negli scritti di critici, letterati e memorialisti d'Oltralpe, che mettevano a confronto musica italiana e francese, come quelli di Fran\u00e7ois Raguenet e Jean-Laurent le Cerf de la Vieville. Ancor pi\u00f9 improduttivo appare lo sforzo di creare a tutti i costi una periodizzazione della \"musica barocca\" o \"dell'et\u00e0 barocca\", in modo da farla forzatamente combaciare con quelle di altre espressioni artistiche, come la pittura, l'architettura e la poesia.\nCaratteristiche generali.\n I caratteristici elementi della produzione musicale di questo periodo sono i cambi repentini di tempo, i passaggi di grande virtuosismo strumentale o vocale e l'uso del contrappunto e della fuga, oltre a uno sviluppato senso dell'improvvisazione.\nIl barocco colossale.\nLo stile \"barocco colossale\" \u00e8 un nome che \u00e8 stato coniato per descrivere un numero di composizioni dal XVII al XVIII secolo scritte in una maniera opulenta, sontuosa e in larga scala. Inoltre in questi lavori venne fatto uso di tecniche policorali e spesso erano caratterizzati da una dotazione di strumenti quantitativamente superiore alla media dell'epoca. Il primo barocco colossale fu uno stile italiano, nato per rappresentare i successi della controriforma. I pezzi erano tipicamente a 12 o pi\u00f9 parti, ma \u00e8 evidente che non sempre gli aspetti policorali interessavano il largo spazio (ad esempio nel \"Exultate Omnes\" di Vincenzo Ugolini ci sono passaggi a tre per tutti i soprani, tenori e contralti; questo sarebbe apparso assurdo suonarlo in un ampio spazio). Tuttavia alcuni lavori vennero piacevolmente eseguiti dai cantanti e dagli strumentisti nella Cattedrale di Salisburgo.\nUn altro compositore del barocco colossale fu Orazio Benevoli, il quale fu confuso con Heinrich Ignaz Franz Biber e Stefano Bernadi come compositore della \"Missa Salisburgensis\".\nLa musica del barocco colossale fu una parte filosofica della controriforma e si diffuse oltralpe, nell'Impero austriaco, a Vienna e Salisburgo, dove le composizioni a pi\u00f9 parti furono scritte per le occasioni particolare, anche se non vennero pubblicate impedendoci oggi la conoscenze di numerosi lavori prodotti da maestri italiani come Valentini (alcuni per 17 cori), Priuli, Bernardi (la messa per la consacrazione della Cattedrale di Salisburgo) e altri.\nStoria.\nPrimo barocco.\nLa Camerata de' Bardi fu un gruppo di umanisti, musicisti, poeti e intellettuali della Firenze tardorinascimentale che si raccolsero attorno al patronato di Giovanni Bardi, conte di Vernio, per discutere e influenzare la moda artistica dell'epoca, soprattutto nella musica e nel teatro. Per ci\u00f2 che riguarda la musica, i loro ideali si basavano sulla ricezione del valore del discorso e dell'orazione nella musica del teatro classico, in particolare greco. La Camerata rifiutava perci\u00f2 l'uso che gli autori a essa contemporanei facevano della musica strumentale e della polifonia, creata da linee melodiche indipendenti, e ripresero in considerazione mezzi musicali dell'Antica Grecia come la monodia, che consisteva in una linea di canto solista accompagnata dalla citara, antenato della cetra. Una prima realizzazione di tali idee estetiche \u00e8 rappresentata dalle opere Dafne, prima composizione in assoluto a poter essere definita opera, ed Euridice di Jacopo Peri.\nNella teoria della musica del tempo si diffuse l'uso del basso cifrato, definendo l'inizio dell'importantissimo ruolo dell'armonia nella composizione musicale, anche come fondamento verticale della stessa polifonia. L'armonia pu\u00f2 essere considerata come il risultato ultimo del contrappunto, essendo il basso cifrato una rappresentazione grafica delle armonie comunemente impiegate nell'esecuzione.\nMusica strumentale.\nIl concerto grosso.\nIl termine concerto grosso indica una prassi della musica sacra del XVII secolo, che prevede la suddivisione delle voci e degli strumenti in due gruppi: uno formato da pochi e scelti solisti, detto \"concertino\"; l'altro formato da un pi\u00f9 numeroso gruppo vocale e/o strumentale, detto \"ripieno\" o appunto \"concerto grosso\". Bench\u00e9 tale prassi si descritta da Ludovico Viadana nei suoi \"Salmi a quattro cori\" (1612), dalla met\u00e0 del Seicento circa, essa fu utilizzata nella musica sacra per soli e coro di ripieno. In seguito tale genere di scrittura fu applicato anche agli accompagnamenti strumentali delle arie, dividendo gli strumenti in \"Soli\", nella concertazione con la voce, e \"Tutti\" nei ritornelli a inizio e fine strofa, come si vede per esempio nella musica di Alessandro Stradella e Bernardo Pasquini.\nVerso il 1680 o poco prima la prassi fu introdotta nella musica strumentale da Arcangelo Corelli, che la speriment\u00f2 essendo spesso chiamato a dirigere, come primo violino, orchestre molto pi\u00f9 grandi dell'ordinario, di 50, 100 e perfino 150 elementi. Nei suoi aspetti strutturali il concerto grosso richiama l'organizzazione in pi\u00f9 movimenti della coeva sonata a tre, anche nella suddivisione nei due generi \"da chiesa\" e \"da camera\".\nI concerti composti da Corelli nell'arco di un trentennio furono da lui dati alle stampe nella raccolta \"Concerti grossi\", op.6, uscita postuma ad Amsterdam nel 1714. I dodici concerti grossi della raccolta sono l'esempio pi\u00f9 alto del genere: la musica \u00e8 ripartita tra un gruppo di solisti (nel caso di Corelli, due violini e un violoncello) detto \"concertino\" o \"soli\" che si contrappone all'intero corpo dell'orchestra, detto \"grosso\" o \"tutti\". Non si ha una contrapposizione generica basata sul semplice contrasto di sonorit\u00e0, ma una rigorosa divisione del lavoro: al \"grosso\" spetta l'esposizione del ritornello, al \"concertino\" gli episodi solistici, secondo un'articolazione che verr\u00e0 poi ripresa anche dal concerto solistico.\nIl concerto solistico.\nGeneralmente si individua in Antonio Vivaldi, l'inventore del concerto solista, ossia l'evoluzione del \"concerto grosso\" verso una forma musicale che prevede uno o pi\u00f9 strumenti solisti ai quali \u00e8 assegnata una parte \"obbligata\".\nLa suite.\nLa forma della \"suite\" si origina dalla pratica di accompagnare e sostenere la danza con un numero pi\u00f9 o meno elevato di voci o di strumenti, ma il termine \"suite\" appare per la prima volta in una raccolta pubblicata dal compositore francese Philippe Attaignant nel 1529. La pratica di codificare in modo rigoroso la denominazione e la successione delle diverse danze \u00e8, per\u00f2, molto posteriore e si verifica quando la suite diventa un \"seguito\" di danze puramente immaginarie. Si deve a Johann Jakob Froberger, allievo di Girolamo Frescobaldi, la riduzione della \"suite\" alle sue quattro danze \"di base\" (allemanda, corrente, sarabanda e giga) e sar\u00e0 questo il modello di base che seguir\u00e0 Johann Sebastian Bach solo per alcune delle sue \"suite\" (le sue \"Suite\" Inglesi, ad esempio, sono articolate in otto danze).\nIn alcuni tipi di suite un preludio d\u00e0 inizio ai balli, in casi eccezionali si ha un\"ouverture\", un preambolo, una fantasia o una toccata.\nFra la sarabanda e la giga si possono ritrovare danze come la gavotta, la siciliana, la \"bourr\u00e9e\", la \"loure\", il minuetto, la musetta, la doppia e la polacca, mentre dopo la giga le danze ordinariamente sono la passacaglia e la ciaccona.\nLa sonata.\nIl modello originario della sonata appare a Venezia verso la fine del Cinquecento, grazie agli organisti e ai violinisti che prestano servizio presso la Cappella della Basilica di San Marco, ma l'idea di una forma strumentale totalmente autonoma dalla musica vocale prende per\u00f2 piede nell'altro grande centro musicale dell'Italia del tempo: la Basilica di San Petronio a Bologna. \u00c8 qui che l'ordito contrappuntistico della sonata rinascimentale si scioglie nelle sue due polarit\u00e0 nascoste: da un lato il \"basso continuo\", dall'altro il libero gioco improvvisativo delle voci superiori. Nasce cos\u00ec il prototipo della cosiddetta \"sonata a tre\", il cui organico \u00e8 costituito dal continuo e da due strumenti melodici. A partire dalla seconda met\u00e0 del Seicento la sonata a tre si divide in due forme complementari: da un lato la \"sonata da chiesa\", inizialmente destinata a sostituire le parti mancanti della liturgia vocale e dunque caratterizzata da una severa scrittura contrappuntistica, dall'altro la \"sonata da camera\", indirizzata originariamente all'intrattenimento e quindi segnata dalla scrittura ritmico-melodica tipica delle forme di danza. Uno dei compositori pi\u00f9 noti di sonata barocca \u00e8 Domenico Scarlatti, autore di ben 555 sonate per clavicembalo solista.\nMusica vocale.\nL'opera.\nL'opera nasce a Firenze verso la fine del XVI secolo e, grazie a Claudio Monteverdi, ha enorme diffusione in et\u00e0 barocca, affermandosi soprattutto a Roma, a Venezia e, successivamente (a partire dagli ultimi decenni del Seicento), a Napoli. Spettacolo inizialmente riservato alle corti, e dunque destinato ad una \"\u00e9lite\" di intellettuali e aristocratici, acquista carattere di intrattenimento a partire dall'apertura del primo teatro pubblico nel 1637: il Teatro San Cassiano di Venezia.\nAlla severit\u00e0 dell'opera degli esordi, ancora permeata dell'estetica tardo-rinascimentale, subentra allora un gusto per la variet\u00e0 delle musiche, delle situazioni, dei personaggi, degli intrecci; mentre la forma dell'aria, dalla melodia accattivante e occasione di esibizione canora, ruba sempre pi\u00f9 spazio al recitativo dei dialoghi e, di riflesso, all'aspetto letterario, il canto si fa sempre pi\u00f9 fiorito. Fra i massimi rappresentanti italiani dell'opera di et\u00e0 barocca possiamo citare Francesco Cavalli (\"Il Giasone\" e \"L'Ercole amante\") e Alessandro Scarlatti (\"Il Tigrane\" e \"Griselda\").\nNel frattempo Jean-Baptiste Lully, un compositore italiano emigrato in Francia, d\u00e0 vita all'opera francese. In essa la tipica cantabilit\u00e0 italiana, poco adatta alla lingua francese, \u00e8 abbandonata a favore di una pi\u00f9 rigorosa interpretazione musicale del testo.\nLo stile di canto, pi\u00f9 severo e declamatorio, \u00e8 prevalentemente sillabico. Ulteriori elementi di differenziazione rispetto al modello italiano sono costituiti dall'importanza assegnata alle coreografie e dalla struttura in cinque atti, che l'opera seria francese conserver\u00e0 fino a tutto il XIX secolo. Nacquero cos\u00ec la \"trag\u00e9die-lyrique\" e l\"op\u00e9ra-ballet\".\nNel Settecento l'opera italiana \u00e8 riformata dai poeti Apostolo Zeno e Pietro Metastasio, che stabiliscono una serie di canoni formali relativi all'impianto drammaturgico, come alla struttura metrica delle arie, applicando le cosiddette unit\u00e0 aristoteliche e dedicandosi esclusivamente al genere serio.\nLa scelta di Zeno e Metastasio di escludere ogni elemento comico dal teatro musicale serio determina la nascita dell'opera comica, dapprima in forma di intermezzo, poi come opera buffa.\nLa cantata.\nLa cantata \u00e8 una forma musicale vocale di origine italiana tipica della musica barocca, formata da una sequenza di brani come arie, recitativi, concertati e numeri corali. Ha una certa affinit\u00e0 con l'opera barocca, ma l'esecuzione avviene senza apparato scenico e senza costumi e lo spettacolo \u00e8 di dimensioni minori.\nLe cantate possono essere sacre (o da chiesa), ispirate perlopi\u00f9 a vicende tratte dalle Sacre Scritture, oppure profane (o da camera), solitamente con soggetto mitologico o storico, in latino o in volgare.\nIn Italia i maggiori compositori di cantate sono stati Giacomo Carissimi, Alessandro Scarlatti, Giovanni Bononcini, Antonio Caldara e Antonio Vivaldi.\nImportanti in Germania furono Georg Friedrich Haendel, Georg Philipp Telemann, Dietrich Buxtehude.\nLa cantata da chiesa tedesca.\nIl concetto di \"cantata sacra\" \u00e8 estraneo al lessico di Johann Sebastian Bach: il termine \u00e8 stato infatti coniato soltanto nel XIX secolo per indicare sommariamente le composizioni da chiesa settecentesche su testo spirituale, ispirato alle Sacre Scritture, intonate da coro e solisti con accompagnamento di strumenti. Una svolta nella storia della cantata da chiesa tedesca \u00e8 segnata dalla pubblicazione nel 1704 di un'antologia di testi per le cantate da chiesa del pastore protestante Erdmann Neumeister. Ispirandosi alle forme poetiche dell'opera, dell'oratorio e della cantata, secondo l'uso italiano, Neumeister articol\u00f2 i versi dei suoi testi in arie, recitativi, concertati e numeri corali, fornendo a ciascun compositore un modello formale comodo da mettere in musica secondo lo stile del tempo. Johann Sebastian Bach segu\u00ec in molti casi il modello della \"cantata\" offerto da Neumeister, anche se impieg\u00f2 anche altri modelli, pi\u00f9 tradizionali, come per esempio le cosiddette \"cantate-corali\", in cui utilizza il testo di un corale luterano, suddiviso in pi\u00f9 numeri ognuno dei quali coincidente con una strofa del testo.\nIn origine il termine \"corale\" indicava generalmente il canto monodico non accompagnato dalla liturgia cristiana. Con l'avvento della riforma luterana la parola viene ad indicare il canto, anch'esso monodico, proprio della chiesa luterana e delle altre confessioni cosiddette \"protestanti\". Il cuore musicale della riforma luterana \u00e8 costituito da un nuovo \"corpus\" di canti monodici, spesso di estrema semplicit\u00e0 e concentrazione melodica. I testi appartengono alla lingua della liturgia riformata, il tedesco, e abbandonano definitivamente il tradizionale latino dei padri della chiesa cattolica. I nuovi \"corali\" possono essere intonati \"choraliter\", in forma monofonica, oppure \"figuraliter\", in forma polifonica, grazie alla semplice armonizzazione della linea vocale di base. Di questa prassi, in uso sin dalla met\u00e0 del Cinquecento, si avvarranno nei secoli successivi tutti i compositori tedeschi al servizio delle comunit\u00e0 luterane, compreso J.S. Bach. Generalmente, anche se con numerose eccezioni, le \"Kirchenkantaten\" di J.S. Bach si aprono con un corale intonato in forma non polifonica, seguono poi arie, recitativi e concertati, e si concludono con un corale armonizzato a quattro o cinque voci oppure con un numero corale.\nL'oratorio.\nGenere di cantata, sviluppatosi a partire dagli inizi del XVII secolo, specificamente destinato a rendere pi\u00f9 attrattive e solenni delle riunioni di preghiera e predicazione, che si tenevano, al di fuori della liturgia, negli oratori di confraternite o congregazioni religiose. Dal luogo originario d'esecuzione questo genere di cantata prese il nome di oratorio. Come altre forme di poesia per musica, l'oratorio presenta versi per i recitativi e per le arie, e talvolta per i numeri corali. I soggetti dei testi sono tratti dal Sacre Scritture, in cui i personaggi portano avanti un'azione drammatica solo con il canto, ma non recitandola in scena e senza costumi. Esistono anche oratori profani di soggetto mitologico o storico. Generalmente i testi sono in volgare, anche se esiste una minoranza di oratori in latino. Tra i maggiori compositori di oratori ci sono: Giacomo Carissimi, Bernardo Pasquini, Giovanni Bicilli, Giovanni Legrenzi, Alessandro Stradella, Giovanni Paolo Colonna, Giacomo Antonio Perti, Alessandro Scarlatti, Giovanni Battista Pergolesi, Marc-Antoine Charpentier, Heinrich Sch\u00fctz, Johann Sebastian Bach, George Frideric Handel e Johann Adolf Hasse.\nGli strumenti nella musica barocca.\nIn epoca barocca ebbero un ruolo particolarmente importante gli strumenti d'armonia dedicati all'esecuzione del basso continuo, che \u00e8 il vero denominatore comune di tutta la produzione musicale. Fra questi, i due di uso prevalente erano l'organo e il clavicembalo (ai quali \u00e8 dedicata, inoltre, una vastissima letteratura solistica; ne sono un semplice esempio le 555 sonate per clavicembalo di Domenico Scarlatti oppure \"L'Art de Toucher le Clavecin\" di Fran\u00e7ois Couperin). Il basso continuo, tuttavia, era anche realizzato dalla tiorba, dall'arpa e occasionalmente dal regale; era prassi frequente che pi\u00f9 strumenti (ad esempio organo e tiorba) concorressero all'esecuzione del basso continuo, soprattutto in compagini orchestrali o corali numerose.\nFra gli strumenti a corda erano pure molto diffusi, sia come strumenti solisti che come strumenti d'accompagnamento, il liuto e la chitarra. Il clavicordo, per contro, era apprezzato ma era destinato a un uso esclusivamente solistico.\nPer quanto riguarda gli strumenti melodici, nel passaggio dal Rinascimento all'epoca barocca si riscontra una generale riduzione nella variet\u00e0 di strumenti utilizzati: mentre nel XVI secolo praticamente ogni strumento melodico, sia a fiato che a corde, era costruito in taglie differenti, che riproducevano le diverse estensioni vocali (e spesso erano indicate con i termini \"soprano\", \"contralto\", \"tenore e \"basso\"), nel corso della prima met\u00e0 del XVII secolo, con la nascita di una vera e propria letteratura strumentale idiomatica, in ciascuna \"famiglia\" di strumenti fu privilegiata un'unica taglia. L'unica rilevante eccezione \u00e8 costituita dalle viole da braccio, per le quali si consolidarono le quattro versioni che tuttora conosciamo (violino, viola, violoncello e contrabbasso).\nA fianco della famiglia degli archi, che costituivano l'elemento irrinunciabile di ogni insieme orchestrale, gli strumenti pi\u00f9 frequentemente usati fra quelli acuti erano:\nFra gli strumenti gravi:\nNell'orchestra barocca erano spesso presenti anche la tromba e dall'inizio del XVIII secolo il corno (all'epoca, entrambi senza pistoni); fra gli strumenti a percussione acquistarono un ruolo di particolare importanza i timpani.\nAccanto a questi strumenti di largo uso sia come strumenti solistici che nell'orchestra, in epoca barocca godettero di occasionale popolarit\u00e0 nell'ambito di specifiche scuole o mode musicali:\nCompositori pi\u00f9 noti.\nI compositori del periodo barocco pi\u00f9 noti al grosso pubblico, grazie ad una vasta produzione concertistica e discografica nel corso degli ultimi cinquant'anni, sono gli italiani Claudio Monteverdi, Giacomo Carissimi, Bernardo Pasquini, Alessandro Scarlatti e il figlio Domenico, Antonio Vivaldi, i tedeschi Bach e H\u00e4ndel e l'inglese Purcell. Numerosi altri compositori di grandissima notoriet\u00e0 ai loro tempi come Girolamo Frescobaldi, Heinrich Sch\u00fctz, Arcangelo Corelli, Dietrich Buxtehude e Georg Philipp Telemann, nonch\u00e9 tutti i maggiori compositori della Scuola Francese Jean-Baptiste Lully, Fran\u00e7ois Couperin, Marc-Antoine Charpentier, Marin Marais, Jean-Philippe Rameau ecc.), pur avendo avuto un'importanza storica e artistica non inferiore a quelli precedentemente citati, sono oggi familiari a un pubblico relativamente pi\u00f9 ristretto. \u00c8 soprattutto nel campo operistico che la ricchezza di nomi e di influenze \u00e8 vastissima: essendo l'opera la principale fonte di successo per la maggior parte degli autori del tempo, anche la produzione ad essa collegata \u00e8 praticamente sconfinata, e non \u00e8 raro che vengano riscoperti lavori di notevole valore artistico, anche di compositori che fino ai nostri giorni erano meno rimasti pressoch\u00e9 sconosciuti alla ricerca musicologica.\nCelebri operisti furono certamente (oltre ai gi\u00e0 citati Claudio Monteverdi, Jean-Baptiste Lully, Pier Francesco Cavalli, Alessandro Scarlatti, H\u00e4ndel, Vivaldi e Purcell) Alessandro Stradella, Bernardo Pasquini, Giovanni Battista Pergolesi, Leonardo Leo, Antonio Caldara, Nicola Porpora e Jean-Philippe Rameau. Molti appartengono alla Scuola musicale napoletana, che fu fra le pi\u00f9 influenti e alla moda a partire dal terzo decennio del XVIII secolo. Da quell'epoca Napoli si impose, infatti, come uno dei massimi centri operistici europei, contendendo a Venezia un primato che la citt\u00e0 lagunare aveva sempre avuto in Italia.\nNel XVII secolo Roma fu uno dei principali centri dell'opera italiana, contribuendo in modo determinante allo sviluppo del genere e delle sue convenzioni fin dagli albori. Diversamente da altri centri, come Venezia che dal 1637 aveva sviluppato un sistema di teatri pubblici ovvero per un pubblico pagante, a Roma gli spettacoli operistici prosperarono soprattutto nei teatri delle famiglie aristocratiche, come i Barberini, nella prima met\u00e0 del XVII secolo e i Colonna nella seconda met\u00e0, che realizzarono teatri nei loro stessi palazzi. A Roma, nel corso del Seicento, si formarono numerosi compositori e cantanti d'opera, che furono attivi anche nei teatri di altre citt\u00e0 italiane ed europee. A Roma si form\u00f2, tra gli altri, Alessandro Scarlatti, poi attivo nei teatri di Venezia, Firenze e Napoli. In Italia, sulla scia dell'esempio veneziano, l'attivit\u00e0 dei teatri d'opera aperti al pubblicosi diffuse, a partire dalla met\u00e0 del XVII secolo, anche in altri centri come Bologna, Firenze, Genova, Pisa, Livorno, Modena, Ferrara, Parma, Napoli, Palermo, Milano ecc., attraverso modelli di gestione dei teatri adattati alla diversa struttura sociale e politica locale. Nel resto dei paesi europei la vita operistica ruotava generalmente attorno a una corte. in forma quasi esclusiva (Parigi e Madrid) o prevalente (Vienna e Londra). Solo in Germania gli spettacoli operistici si articolavano su modelli non troppo dissimili da quelli italiani, con citt\u00e0 di grandi e medie dimensioni che fin dal XVII secolo si erano dotate di strutture teatrali adeguate, anche private. A Monaco di Baviera fu aperto un teatro stabile fin dal 1657 (l\"Opernhaus am Salvatorplatz\" rimasto in funzione fino al 1822), ad Amburgo si inaugur\u00f2 nel 1678 il primo teatro pubblico tedesco e Dresda si impose fin dai primi decenni del Settecento come una piazza di prim'ordine.\nIn tutta Europa (ad eccezione della Francia che aveva sviluppato un proprio genere di teatro per musica, la \"trag\u00e9die-lyrique\"), domin\u00f2 comunque, durante tutta l'et\u00e0 barocca e per tutto il Settecento, l'opera italiana, che si impose come fenomeno transnazionale, al punto che tra i maggiori compositori del genere possiamo indicare tre compositori d'area germanica, quali H\u00e4ndel, Gluck e Mozart. L'Italia possedeva all'epoca buoni conservatori musicali e le pi\u00f9 importanti compagnie liriche erano formate in maggiore o minor misura da interpreti italiani. I compositori italiani venivano contesi dalle corti europee e quelli di altri paesi dovettero quasi sempre orientare la propria produzione secondo le consuetudini e lostile dell'opera italiana. Soprattutto a Vienna, la cultura italiana domin\u00f2 nel XVII e per buona parte del XVIII secolo. I poeti di corte, autori dei libretti d'opera, erano sempre italiani; basti ricordare Apostolo Zeno e Pietro Metastasio; come pure i maestri di cappella; basti ricordare i nomi di Antonio Caldara e Antonio Salieri.\nClaudio Monteverdi.\nClaudio Monteverdi (Cremona, 9 maggio 1567 \u2013 Venezia, 29 novembre 1643) fu il primo grande operista nella storia della lirica e fra i massimi compositori del suo tempo.\nFu il creatore del linguaggio lirico, un linguaggio che doveva esaltare la voce umana ed essere in funzione della verit\u00e0 dell'espressione. \"L'Orfeo\" (1607) di Monteverdi \u00e8 la prima opera, nella storia del melodramma in musica, degna di tale nome. In essa Monteverdi riesce a fondere perfettamente i vari generi di intrattenimento, dai canti madrigaleschi, alle scene a sfondo pastorale, passando per le musiche suonate a corte in occasione di feste e balli, sublimandoli con la sua arte e mettendoli al servizio di un coerente sviluppo drammaturgico. I personaggi acquistano, ne \"L'Orfeo,\" una dimensione e uno spessore nuovi e delle connotazioni di dolente umanit\u00e0. Con \"Il ritorno d'Ulisse in patria\" (1640) e \"L'incoronazione di Poppea\" (1643), Monteverdi si rivela ancora una volta artista dall'ispirazione ricca e multiforme e dalle tecniche musicali e armoniche raffinatissime. D\u00e0 infatti vita a una nuova sublime creazione, animata da un profondo patetismo ed espressione di una perfezione formale, sia sotto il profilo musicale sia drammaturgico, che per lungo tempo rester\u00e0 ineguagliata.\nMonteverdi fu anche compositore di madrigali, ascrivibili a un genere che con lui raggiunse la propria espressione pi\u00f9 alta e di musica strumentale e sacra (celebre il suo \"Magnificat\" composto per Papa Pio V)\nHenry Purcell.\nHenry Purcell (Westminster, Londra, 10 settembre 1659 \u2013 Westminster, Londra, 21 novembre 1695) \u00e8 stato uno dei pi\u00f9 grandi compositori britannici. Durante gli ultimi anni della sua vita scrisse alcune opere teatrali come \"Dido and \u00c6neas\", \"The Prophetess (The History of Dioclesian)\", \"King Arthur\", \"The Indian Queen\", \"Timon of Athens\", \"The Fairy Queen\" e \"The Tempest\". Compose anche della musica notevole per gli anniversari di compleanno e per il funerale della Regina Maria II.\nAntonio Vivaldi.\nAntonio Vivaldi (Venezia, 4 marzo 1678 \u2013 Vienna, 28 luglio 1741) \u00e8 un celebre violinista e compositore del periodo barocco. Fu anche un sacerdote, e per tale motivo\u00a0\u2013 e per il colore dei suoi capelli\u00a0\u2013 venne soprannominato \"Il prete rosso\".\nLa sua composizione pi\u00f9 nota sono i quattro concerti per violino conosciuti come \"Le quattro stagioni\", celebre e straordinario esempio di \"musica a soggetto\".\nIl recupero della sua opera \u00e8 un fatto relativamente recente e viene individuato nella prima met\u00e0 del XX secolo. Avvenne grazie soprattutto agli sforzi di Alfredo Casella, il quale nel 1939 organizz\u00f2 la \"Settimana di Vivaldi\", evento che viene ricordato come storico in quanto, da allora, le opere del compositore veneziano hanno riscosso pieno successo.\nInnovando dal profondo la musica dell'epoca, Vivaldi diede pi\u00f9 evidenza alla struttura formale e ritmica del concerto, cercando ripetutamente contrasti armonici e inventando temi e melodie inconsuete. Il suo talento consisteva nel comporre una musica non accademica, chiara ed espressiva, tale da poter essere apprezzata dal grande pubblico e non solo da una minoranza di specialisti.\nVivaldi \u00e8 considerato uno dei maestri della scuola barocca italiana, basata sui forti contrasti sonori e sulle armonie semplici e suggestive. Johann Sebastian Bach fu profondamente influenzato dalla forma del concerto vivaldiano: egli trascrisse alcuni concerti per clavicembalo solista e alcuni concerti per orchestra, tra questi il famoso \"Concerto per quattro violini e violoncello, archi e continuo (RV 580)\".\nJohann Sebastian Bach.\nJohann Sebastian Bach (Eisenach, 31 marzo 1685 \u2013 Lipsia, 28 luglio 1750) fu un compositore tedesco e organista del periodo barocco, universalmente considerato uno dei pi\u00f9 grandi geni della musica di tutti i tempi.\nLe sue opere sono famose per profondit\u00e0 intellettuale, padronanza dei mezzi tecnici ed espressivi, bellezza artistica e sono state di ispirazione per la gran parte dei che si sono susseguiti nella tradizione europea.\nIl contributo di Johann Sebastian Bach alla musica o, per utilizzare un'espressione resa popolare dal suo allievo Lorenz Christoph Mizler, alla \"scienza della musica\", \u00e8 di frequente paragonato al contributo di William Shakespeare alla letteratura inglese e di Isaac Newton alla fisica. Durante la sua vita, egli compose oltre 1000 opere. La sua raccolta di preludi e fughe chiamata \"Il clavicembalo ben temperato\" costituisce un repertorio monumentale e definitivo per quello che riguarda lo stato della forma detta fuga in ambito barocco. Esplor\u00f2 compiutamente la possibilit\u00e0 di eseguire sulla tastiera composizioni in tutte le 24 tonalit\u00e0 maggiori e minori, come risultato dell'abbandono del sistema di accordatura mesotonica a favore dei cosiddetti \"buoni temperamenti\" (che precorsero la successiva adozione, nel corso del XIX secolo, del temperamento equabile).\nGeorg Friedrich H\u00e4ndel.\nGeorg Friedrich H\u00e4ndel (Halle, 23 febbraio 1685 \u2013 Londra, 14 aprile 1759) fu uno dei maggiori compositori del XVIII secolo. In passato il nome veniva trascritto come George Frideric Handel, o Haendel o ancora, ma meno di frequente, Hendel.\nNacque nella citt\u00e0 di Halle, nella regione tedesca della Sassonia, da una famiglia borghese (il padre era un barbiere-cerusico) e trascorse gran parte della vita all'estero, frequentando numerose corti europee. Mor\u00ec a Londra all'et\u00e0 di settantaquattro anni.\nH\u00e4ndel visse dal 1706 al 1710 in Italia, dove raffin\u00f2 la sua tecnica compositiva, adattandola a testi in italiano; rappresent\u00f2 opere nei teatri di Firenze, Roma, Napoli e Venezia e conobbe musicisti coevi come Scarlatti, Corelli, Marcello. A Roma fu al servizio del cardinale Pietro Ottoboni, mecenate anche di Corelli e Juvarra.\nDopo essere stato per breve tempo direttore musicale alla corte di Hannover, nel 1711 si trasferisce a Londra per rappresentarvi \"Rinaldo\", che riscuote un notevole successo. A Londra H\u00e4ndel decide cos\u00ec di stabilirsi e fondare un teatro reale dell'opera, che sar\u00e0 conosciuto come \"Royal Academy of Music\". Fra il 1720 e il 1728, scriver\u00e0 per questo teatro quattordici opere.\nH\u00e4ndel compose quarantadue opere di genere serio per il teatro diventate famose (e molte delle quali tutt'oggi rappresentate in tutto il mondo).\nFu autore anche di venticinque oratori altrettanto celebri (incluso il suo capolavoro \"Messiah\").\nScrisse poi molte pagine di musica per orchestra. Tra esse comprendevano anthem, sorta di inni celebrativi, e sonate sacre, oltre a centoventi cantate, diciotto concerti grossi, dodici concerti per organo e trentanove fra sonate, fughe, \"suite\" per clavicembalo.\nAltri compositori.\nIl panorama della musica in quest'epoca non era certo ristretto ai cinque compositori sopra ricordati. Nel secolo e mezzo di evoluzione che contraddistingue l'epoca barocca, emersero paradigmi musicali estremamente eterogenei: fu questa l'epoca in cui vennero codificati o fondamentalmente rivisitati alcuni fra gli stili e le forme musicali fondamentali nella musica classica, come il concerto, l'opera lirica e gran parte della musica sacra.\nPer ci\u00f2 che riguarda lo sviluppo del concerto grosso fondamentale \u00e8 stato l'apporto di H\u00e4ndel, ma anche dell'italiano Arcangelo Corelli la cui op. 6 \u00e8 considerata una delle massime espressioni. Ancora nel campo della musica strumentale bisogna ricordare l'opera di Georg Philipp Telemann che i suoi contemporanei consideravano il massimo musicista tedesco (assai pi\u00f9 che non Bach, come si ricorda sopra).\nNel caso del concerto solista il nome di Vivaldi \u00e8 quello che pi\u00f9 facilmente viene citato, ma altri artisti a lui contemporanei contribuirono in modo fondamentale nello sviluppo di questi stile, fra i quali non si possono non ricordare Alessandro Marcello, Giuseppe Torelli.\nTavola diacronica dei compositori barocchi.\nQui di seguito sono raggruppati dei compositori barocchi per data di nascita secondo le periodizzazioni fatte da Suzanne Clercx."}
{"id": "2929", "revid": "1318658", "url": "https://it.wikipedia.org/wiki?curid=2929", "title": "Myrtales", "text": "Myrtales \u00e8 un ordine di angiosperme, dalle foglie opposte, stipole corte e forti venature, fiori con petali clavati.\nLa datazione delle Myrtales, utilizzando il DNA nucleare, \u00e8 stata posta a circa 89-99 milioni di anni fa in Australasia. Vi \u00e8 tuttavia qualche contesa in merito a questa data: analizzando il DNA dei cloroplasti, si ritiene invece che l'antenato delle Myrtales si sia evoluto nel periodo medio-cretaceo (100 milioni di anni) nel sud-est dell'Africa, piuttosto che in Australasia.\nIl nome di questo taxon deriva da quello della famiglia Myrtaceae, qui inclusa.\nTassonomia.\nClassificazione APG.\nLa moderna classificazione APG IV (2016) assegna all'ordine le seguenti famiglie:\nSistema Cronquist.\nNella tassonomia classica del Sistema Cronquist l'ordine Myrtales si suddivide in otto famiglie:\nCambiamenti.\nRispetto al sistema Cronquist le modifiche non sono estremamente rilevanti, in particolare:"}
{"id": "2930", "revid": "5", "url": "https://it.wikipedia.org/wiki?curid=2930", "title": "Mirtacee", "text": ""}
{"id": "2933", "revid": "5", "url": "https://it.wikipedia.org/wiki?curid=2933", "title": "Mirtali", "text": ""}
{"id": "2934", "revid": "125884203", "url": "https://it.wikipedia.org/wiki?curid=2934", "title": "Magnitudine assoluta", "text": "In astronomia, la magnitudine assoluta (M) \u00e8 la magnitudine apparente (\"m\") che un oggetto avrebbe se si trovasse ad una distanza dall'osservatore di 10\u00a0parsec o 1\u00a0unit\u00e0 astronomica a seconda del tipo di oggetto (stellare/galattico o corpo del Sistema solare). Pi\u00f9 semplicemente, \u00e8 una misura della luminosit\u00e0 intrinseca di un oggetto senza tener conto delle sue variazioni di luminosit\u00e0 dovute a condizioni reali quali ad esempio l'estinzione. Pi\u00f9 un oggetto \u00e8 intrinsecamente luminoso, pi\u00f9 la sua magnitudine assoluta \u00e8 numericamente bassa, anche negativa. Ogni grado della scala corrisponde ad un incremento (o decremento) pari a formula_1; in sostanza, una stella che presenta magnitudine +1 \u00e8 circa 2,512 volte pi\u00f9 luminosa di una che presenti +2 come magnitudine.\nNel definire la magnitudine assoluta, \u00e8 necessario specificare il tipo di radiazione elettromagnetica che viene misurata. Se ci si riferisce al totale dell'energia emessa, il termine corretto \u00e8 magnitudine bolometrica, mentre se si considera lo spettro del visibile si parla di magnitudine assoluta visuale.\nStelle e galassie (M).\nNell'astronomia stellare e galattica la distanza standard \u00e8 di 10\u00a0parsec, cio\u00e8 circa 32,6\u00a0anni luce o . La magnitudine assoluta \u00e8 indicata con il simbolo M sempre a tale distanza. Per gli oggetti molto vasti come le galassie ci si riferisce ad un oggetto di pari luminosit\u00e0 intrinseca ma di aspetto puntiforme.\nQuando si definisce la magnitudine assoluta \u00e8 necessario specificare il tipo di radiazione elettromagnetica che si sta misurando. Quando ci si riferisce alla radiazione totale, il termine appropriato \u00e8 quello di magnitudine bolometrica. Il valore della magnitudine bolometrica pu\u00f2 essere calcolato sommando alla magnitudine visuale la correzione bolometrica, formula_2. Si tratta di una correzione necessaria perch\u00e9 le stelle molto calde emettono la maggior parte della loro radiazione nell'ultravioletto, mentre quelle molto fredde nell'infrarosso, in conformit\u00e0 alla legge di Planck. Pi\u00f9 un oggetto appare debole, alla supposta distanza di 10\u00a0parsec, pi\u00f9 alto sar\u00e0 il valore della sua magnitudine; pi\u00f9 bassa \u00e8 la sua magnitudine assoluta, pi\u00f9 alta sar\u00e0 la sua luminosit\u00e0 intrinseca.\nMolte stelle visibili ad occhio nudo hanno magnitudini assolute che sarebbero capaci di formare ombre da una distanza di 10\u00a0parsec: Rigel (\u22126,7), Deneb (\u22128,5), Naos (\u22125,9), e Betelgeuse (\u22125,6). Per confronto, Sirio ha una magnitudine assoluta di 1,4 e il Sole ha una magnitudine assoluta di circa 4,5. Le magnitudini assolute delle stelle in genere sono comprese tra \u221210 e +17. Proxima Centauri, una nana rossa che \u00e8 la stella pi\u00f9 vicina alla Terra dopo il Sole, ha una magnitudine assoluta di 15,4.\nConfrontando invece con le magnitudini apparenti (cio\u00e8 quello che si vede osservando il cielo notturno), Sirio \u00e8 \u22121,4. Venere arriva a \u22124,3 al suo massimo e la Luna piena \u00e8 \u221212. L'ultimo oggetto con una magnitudine comparabile alla magnitudine assoluta delle stelle nominate pi\u00f9 sopra fu visibile come una supernova circa mille anni fa; il suo resto \u00e8 la nebulosa del Granchio, M1. Gli astronomi cinesi riferirono di poter leggere usando la sua luce, di vedere ombre causate da essa e di poterla osservare durante il giorno.\nIl diagramma H-R lega la magnitudine assoluta con la luminosit\u00e0, la classificazione stellare e la temperatura superficiale.\nRicavare M da m.\nLa magnitudine apparente in una determinata banda \"x\" \u00e8 definita come:\ndove \"Fx\" \u00e8 il flusso osservato nella banda \"x\", e \"C\" \u00e8 una costante dipendente dalla banda in cui l'oggetto \u00e8 osservato e nel visibile ha un valore di circa 0.941. Misurati i flussi di due stelle in una certa banda, la differenza fra le magnitudini dei due astri pu\u00f2 essere quindi calcolata mediante la seguente formula:\nche \u00e8 equivalente a:\nPer calcolare la magnitudine assoluta (M) data quella apparente (m), \u00e8 necessario ricordare che la luminosit\u00e0 di un oggetto \u00e8 inversamente proporzionale al quadrato della sua distanza. Ne segue che la differenza fra la magnitudine apparente e la magnitudine assoluta di un oggetto sar\u00e0 espressa dalla seguente formula:\nove formula_7 \u00e8 la distanza della stella espressa in parsec. Stiamo infatti confrontando la luminosit\u00e0 dell'oggetto alla sua posizione reale con quella che esso avrebbe se si trovasse a 10\u00a0parsec di distanza. Ricordando che per le regole dei logaritmi vale che formula_8 e semplificando, dalla formula precedente si ottiene:\nPoich\u00e9 il logaritmo \u00e8 in base 10, formula_10 \u00e8 uguale a formula_11. Di conseguenza dalla formula precedente si pu\u00f2 ricavare:\nche \u00e8 equivalente a:\nQuesta formula \u00e8 valida per oggetti relativamente vicini, come le stelle della nostra galassia. Per oggetti molto distanti, il redshift dovuto alla legge di Hubble complica il calcolo e pu\u00f2 essere necessario aggiungere alla formula una correzione K. Inoltre la formula \u00e8 corretta quando la distanza formula_7 \u00e8 calcolata in uno spazio euclideo. Per gli oggetti molto distanti, a causa della teoria della relativit\u00e0 generale, l'approssimazione dello spazio a uno spazio euclideo non pu\u00f2 essere pi\u00f9 considerata valida e quindi ulteriori correzioni alla formula sono necessarie.\nPoich\u00e9 la distanza di un oggetto \u00e8 inversamente proporzionale alla sua parallasse, se al posto di formula_7 utilizziamo nella formula la parallasse dell'oggetto formula_16, otteniamo la seguente relazione fra M, m e la parallasse:\nove formula_18 \u00e8 espressa in arcosecondi.\n\u00c8 possibile infine ricavare la magnitudine assoluta da quella apparente conoscendo il modulo di distanza formula_19:\nEsempi.\nRigel ha magnitudine apparente formula_21 ed \u00e8 distante circa 860 anni luce. La sua magnitudine assoluta \u00e8 quindi:\nVega ha una parallasse di 0,129\" e una magnitudine apparente formula_23\nLa galassia Occhio Nero ha una magnitudine apparente di formula_25 e un modulo di distanza di 31,06. Pertanto la sua magnitudine assoluta \u00e8:\nMagnitudine apparente.\nData la magnitudine assoluta formula_27 e la distanza formula_28 \u00e8 possibile ricavare la magnitudine apparente mediante la seguente formula:\nData la magnitudine assoluta \u00e8 possibile calcolare quella apparente formula_30 dalla parallasse formula_31:\nInfine, data la magnitudine assoluta e il modulo di distanza formula_19 si ricava la magnitudine apparente:\nMagnitudine bolometrica.\nLa magnitudine bolometrica corrisponde alla luminosit\u00e0 assoluta dell'oggetto, ma espressa in unit\u00e0 di magnitudine. Per calcolare la magnitudine bolometrica \u00e8 necessario prendere in considerazione tutte le lunghezza d'onda della radiazione elettromagnetica, comprese quelle non osservabili a causa dei limiti della strumentazione, dell'assorbimento causato dall'atmosfera terrestre e dell'estinzione operata dal mezzo interstellare. Per le stelle, in assenza di osservazioni su molteplici lunghezze d'onda, la magnitudine bolometrica pu\u00f2 essere calcolata a partire dalla temperatura efficace.\nLa differenza fra la magnitudine bolometrica di una stella e quella del Sole \u00e8 in relazione con il rapporto fra le loro luminosit\u00e0 assolute, come illustrato dalla formula seguente:\nche per inversione \u00e8 equivalente a:\ndove\nStelle variabili.\nNumerose stelle hanno una magnitudine variabile nel tempo. In alcune di queste le variazioni dipendono dalla loro magnitudine assoluta, e sono quindi estremamente utili per il calcolo delle distanze: osservando il periodo di luminosit\u00e0, se ne ricava la magnitudine assoluta, e confrontandola con quella apparente si pu\u00f2 calcolarne immediatamente la distanza. Tra questi tipi di stelle, le pi\u00f9 importanti sono le \"cefeidi\" (delle particolari stelle pulsanti).\nCorpi del sistema solare (H).\nPer pianeti, comete e asteroidi si usa una differente definizione di magnitudine assoluta, perch\u00e9 quella descritta sopra sarebbe cos\u00ec bassa da essere ben poco utile. Per questi oggetti, la magnitudine assoluta (H) \u00e8 la magnitudine apparente che l'oggetto avrebbe se si trovasse ad 1\u00a0unit\u00e0 astronomica sia dal Sole che dalla Terra, con un angolo di fase di zero gradi (osservandolo quindi dal centro del Sole). Questo \u00e8 fisicamente impossibile, ma \u00e8 conveniente dal punto di vista del calcolo.\nMeteore.\nPer una meteora, la distanza standard \u00e8 un'altezza di allo zenit dell'osservatore.\nRicavare H da M e viceversa.\nPer convertire la magnitudine assoluta M in magnitudine assoluta H sottrarre 31,57. Per passare da H a M aggiungere la stessa quantit\u00e0."}
{"id": "2935", "revid": "798140", "url": "https://it.wikipedia.org/wiki?curid=2935", "title": "Marie Curie", "text": "Nel 1903 fu insignita del premio Nobel per la fisica (insieme al marito Pierre Curie e ad Antoine Henri Becquerel) per i loro studi sulle radiazioni e, nel 1911, del premio Nobel per la chimica per la sua scoperta del radio e del polonio, il cui nome venne scelto dalla scienziata proprio in onore della sua terra. Marie Curie, unica donna tra i quattro vincitori di due Nobel, \u00e8 la sola ad aver vinto il Premio in due distinti campi scientifici.\nMarie Curie crebbe nella Polonia russa; poich\u00e9 qui le donne non potevano essere ammesse agli studi superiori, si trasfer\u00ec a Parigi e nel 1891 inizi\u00f2 a frequentare la Sorbona, dove si laure\u00f2 in fisica e matematica. Nel dicembre del 1897 inizi\u00f2 a compiere degli studi sulle sostanze radioattive, che da allora rimasero al centro dei suoi interessi. Dopo la morte accidentale del marito Pierre Curie, avvenuta nel 1906 investito da una carrozza, le fu concesso di insegnare nella prestigiosa universit\u00e0 della Sorbona. Due anni pi\u00f9 tardi le venne assegnata la cattedra di fisica generale, diventando la prima donna a insegnare alla Sorbona. Mor\u00ec nel 1934 per le radiazioni cui il suo fisico era stato per lungo tempo esposto e di cui neg\u00f2 sempre la pericolosit\u00e0.\nBiografia.\nL'infanzia.\nMaria Sk\u0142odowska nasce il 7 novembre 1867 a Varsavia, in una Polonia dominata dalla Russia. Figlia di W\u0142adys\u0142aw Sk\u0142odowski (1832-1902) e di Bronis\u0142awa Boguska (1834-1879), ultima di cinque figli e figlie, fra cui Bronis\u0142awa, che collaborer\u00e0 con lei pi\u00f9 tardi. \nNel 1874, quando Maria ha appena 7 anni, la sorella Zosia muore di tifo, e nel 1878 muore la madre, malata di tubercolosi. Questo doppio lutto precoce segna profondamente la piccola Maria, che sviluppa un tratto caratteriale serio e tendente alla tristezza.\nMaria inizia gli studi con il padre, da autodidatta, proseguendoli poi a Varsavia e infine all'Universit\u00e0 di Parigi, laureandosi in matematica e fisica. Dalla nascita Maria possiede tre qualit\u00e0 che presto la renderanno la beniamina degli insegnanti: memoria, capacit\u00e0 di concentrazione e sete di sapere.\nNella tradizione familiare sono rimasti impressi tre episodi legati all'infanzia di Maria.\nNel primo, Maria ha quattro anni e si trova in campagna con i suoi fratelli e le sue sorelle. Una mattina sua sorella Bronis\u0142awa, di sette anni, legge stentatamente il testo dell'album che suo padre le porge. Allora Maria spazientita se ne impossessa e legge, solo con un po' d'incertezza, la prima frase. Soddisfatta per lo stupore che la circonda prosegue la lettura, poi, colta dalla sensazione d'essere stata sfacciata, farfuglia una scusa: \"Non l'ho fatto apposta, \u00e8 cos\u00ec facile...\".\nIl secondo episodio si svolge a scuola dove l'insegnante, trasgredendo il regolamento, insegna la storia della Polonia in polacco. Maria ha dieci anni. Un giorno improvvisamente squilla un campanello e le alunne nascondono i libri di storia, si apre la porta della classe ed entra il signor Hornberg, ispettore degli istituti privati di Varsavia. L'ispettore interroga Maria sulla storia della Russia zarista e l'allieva risponde senza commettere errori. Quando l'ispettore lascia la stanza, Maria scoppia in singhiozzi: umiliata per il servilismo mostrato davanti all'ispettore russo, non se ne dimenticher\u00e0 mai pi\u00f9.\nIl terzo episodio ha luogo nello stesso periodo, nella sala da pranzo della scuola. Maria, i gomiti sul tavolo, i pollici sulle orecchie per proteggersi dal rumore, \u00e8 immersa nella lettura di un libro. Questa sua maniera di astrarsi e d'isolarsi solleva sempre l'ilarit\u00e0 degli altri bambini che quel giorno decidono di architettarle uno scherzo circondandola con una piramide di sedie e aspettando che la catasta crolli. I minuti passano e Maria immobile non si \u00e8 accorta di niente, improvvisamente fa un gesto e le sedie cadono con un gran fracasso. Maria si massaggia la spalla urtata da una sedia, si alza, prende il suo libro, e borbotta: \"Che idiozia!\", uscendo dignitosamente dalla stanza. Tale approccio serio e severo sar\u00e0 una costante e un elemento di forza nella sua vita, anche durante gli anni a venire.\nLa giovinezza e l'esilio.\nAll'et\u00e0 di 15 anni Maria Sklodowska conclude gli studi secondari al Ginnasio ottenendo la medaglia d'oro che designa i migliori. Per un anno insieme a sua sorella Bronis\u0142awa, con la quale rimarr\u00e0 sempre molto legata, trascorre una deliziosa parentesi di tranquillit\u00e0 e divertimenti in campagna da alcuni parenti.\nLa relazione che lega le due sorelle \u00e8 cos\u00ec solida che resteranno unite fino all'ultimo respiro di Maria. Bronis\u0142awa \u00e8 esuberante, espansiva, materna e ha un amore sconfinato per la sua sorellina. Maria \u00e8 chiusa, controllata e intransigente; non si abbandoner\u00e0 che con lei, e in quelle occasioni, lo far\u00e0 completamente. \u00c8 sempre Bronis\u0142awa che protegge e consola Maria ed \u00e8 forse proprio da questa fiducia nella solida sorella che nascer\u00e0 il suo costante atteggiamento verso le donne, il ruolo delle quali non sar\u00e0 trascurabile nella sua esistenza. \u00c8 chiaro che per lei la forza si trova nelle donne. Non se l'aspetta dagli uomini.\nTornata a Varsavia Maria aderisce al progetto dell'\"Universit\u00e0 Volante\", un nome ambizioso che cela un circolo di ragazzi e ragazze, fanatici patrioti, che coltivano clandestinamente il positivismo. A 17 anni Maria ha gi\u00e0 rifiutato ogni religiosit\u00e0; quel che c'\u00e8 in lei di razionalit\u00e0 e, nello stesso tempo, di fede nel progresso, trova nel positivismo un'armatura e, nell'interpretazione polacca, una via d'azione. Verso la fine della sua vita, rievocando il tempo in cui, sotto il naso della polizia zarista, andava a portare la fiaccola della conoscenza ai dipendenti di una sartoria e raccoglieva una biblioteca per gli operai, scriver\u00e0:\nMaria stringe un patto con la sorella Bronis\u0142awa, che desidera studiare medicina a Parigi, nonostante le ristrettezze economiche della famiglia: lavorer\u00e0 per aiutare la sorella a pagarsi gli studi, e quando la sorella si sar\u00e0 laureata, sar\u00e0 lei ad aiutare Maria. Quindi nel 1885 Maria si presenta in un'agenzia di collocamento per cercare lavoro e trova un'occupazione come governante presso diverse famiglie.\nDopo un primo lavoro a casa di una famiglia di avvocati di Varsavia, a Maria viene offerto un nuovo posto e lei lo accetta: lo stipendio sar\u00e0 pi\u00f9 elevato. Ma deve anche accettare l'esilio: lavorer\u00e0 a tre ore di treno e quattro di slitta da Varsavia. Il 1\u00ba gennaio 1886, \"la signorina Maria\" prende servizio dagli Zorawski e dopo un anno di servizio accade l'imprevedibile: di ritorno dalle vacanze di Natale, Casimiro, il maggiore dei ragazzi Zorawski, si invaghisce di questa fanciulla che non assomiglia a nessun'altra. Maria non confida a nessuno i suoi sentimenti, ma \u00e8 pronta a sposarlo; i genitori di lui per\u00f2 si oppongono al matrimonio. Casimiro deluso dalla disapprovazione dei suoi, torna a Varsavia per proseguire gli studi di ingegneria agraria, mentre Maria \u00e8 costretta a restare per aiutare economicamente la sorella Bronia, ma non riesce a mandar gi\u00f9 l'offesa subita e tre anni dopo, a fine contratto, riesce finalmente ad andarsene e trova lavoro presso ricchi industriali di Varsavia. L'esilio \u00e8 finito. Uscire da quel \"buco di provincia\" \u00e8 gi\u00e0 respirare, ma per il resto Maria ha dovuto ridurre di parecchio le sue ambizioni, cos\u00ec scrive a suo fratello Jozef in un momento di depressione:\nNel 1891 Maria pu\u00f2 finalmente lasciare il lavoro e trasferirsi a Parigi, ospite di sua sorella Bronis\u0142awa e del marito Casimiro Dluski, per proseguire i suoi studi. \u00c8 il 3 novembre 1891, Marie \"attraversa il cortile della Sorbona\" dove si \u00e8 iscritta, francesizzando il suo nome, per preparare una laurea in scienze. Compir\u00e0 24 anni il 7 novembre.\nEsattamente quindici anni pi\u00f9 tardi, il 5 novembre 1906, Marie Curie sar\u00e0 la prima donna ammessa a insegnare alla Sorbona.\nPierre Curie e gli studi sulla radioattivit\u00e0.\nPierre Curie entra in scena nella vita di Marie nel 1894. Fisico e matematico nato a Parigi nel 1859, all'epoca del loro incontro Pierre Curie ha 35 anni e lei 26, lavorava come istruttore di laboratorio alla Scuola di fisica e chimica industriale e stava studiando i fenomeni della piezoelettricit\u00e0 che consistono nella produzione di cariche elettriche in seguito alla compressione o alla dilatazione dei cristalli privi di un centro di simmetria. Fra i due nasce una solida amicizia basata sullo studio, sulla ricerca e sull'aiuto reciproco; basi su cui poi fonderanno il loro matrimonio nel 1895. Marie sar\u00e0 sensibilmente restia a rinunciare alla sua indipendenza anche per l'uomo che ama, motivo per cui decide di non rinunciare totalmente al suo cognome e di farsi chiamare Marie Curie Sklodowska; d'altronde, sar\u00e0 sempre una donna emancipata per i suoi tempi. La realizzazione che altre sono costrette, compiacenti o rassegnate, a cercare nel matrimonio e nella maternit\u00e0, Maria la cerca in ci\u00f2 che fa.\nMarie Curie dedic\u00f2 la sua vita all'isolamento e alla concentrazione del radio e del polonio, presenti in piccolissime quantit\u00e0 nella pechblenda proveniente da J\u00e1chymov. La pechblenda \u00e8 un minerale radioattivo e una delle principali fonti naturali di uranio.\nI coniugi Curie notarono che alcuni campioni erano pi\u00f9 radioattivi di quanto lo sarebbero stati se costituiti di uranio puro; ci\u00f2 implicava che nella pechblenda fossero presenti altri elementi.\nDecisero cos\u00ec di esaminare tonnellate di pechblenda riuscendo cos\u00ec, nel luglio del 1898, a isolare una piccola quantit\u00e0 di un nuovo elemento dalle caratteristiche simili al tellurio e 330 volte pi\u00f9 radioattivo dell'uranio che fu chiamato polonio in onore del Paese di origine della scienziata. Il resoconto di tale lavoro, unitamente a quello immediatamente successivo che port\u00f2 alla scoperta del radio, divenne la tesi di dottorato di Maria Sk\u0142odowska.\nIl polonio per\u00f2 ha un'attivit\u00e0 eccessiva, una vita troppo breve perch\u00e9 ne sia possibile l'estrazione su scala industriale; per questo il radio eclisser\u00e0 ben presto la sua gloria. Ma il polonio ha una particolarit\u00e0 che le dar\u00e0 occasione di rivincita trentaquattro anni dopo. Emette un solo raggio: il raggio alfa ad alta energia, mentre il radio ne emette molti.\nNel 1932, servendosi di una sorgente di polonio, James Chadwick scoprir\u00e0 una delle tre particelle che compongono l'atomo, che cercava da dieci anni: il neutrone.\nMarie ha avuto forse troppa fretta nel denominare il nuovo elemento; infatti, appena hanno avuto la certezza della sua esistenza, nuovi esperimenti portano a concludere ai coniugi Curie che la pechblenda debba contenere un altro nuovo elemento. Pierre afferma:\n I sali di radio puri sono incolori, ma le loro radiazioni colorano le provette di vetro che li contengono con una tinta azzurro-malva. In quantit\u00e0 sufficiente, le radiazioni provocano un chiarore visibile al buio.\nQuando questo chiarore cominci\u00f2 a irradiarsi nell'oscurit\u00e0 del laboratorio, Pierre fu felice: ignorava gli effetti nocivi che queste radiazioni hanno sull'organismo umano.\nIl radio si trova, come l'uranio, nella pechblenda, ma in quantit\u00e0 infinitesimale. Per ottenere alcuni milligrammi di radio, abbastanza puro da poter stabilire il suo peso atomico, \u00e8 necessario trattare tonnellate di pechblenda.\nMaria lavora instancabilmente nel suo capannone/laboratorio; attinge da un sacco una ventina di chili di pechblenda per volta che versa in una bacinella di ghisa. Poi, mette la bacinella sul fuoco, scioglie, filtra, precipita, raccoglie, discioglie ancora, ottiene una soluzione, la travasa, la misura. E ricomincia. L'operazione di purificazione richiede l'utilizzazione di solfuro di idrogeno. \u00c8 un gas tossico e nella rimessa non c'\u00e8 cappa di aerazione. Inoltre se un granello di polvere o una particella di carbone cadessero in uno dei recipienti dove le soluzioni purificate cristallizzano, sarebbero giorni di lavoro perduti.\nMaria si dedica con accanimento a separare il radio dal bario con il metodo della cristallizzazione frazionata che ha ideato e messo a punto.\nIl 28 marzo 1902 Maria annota sul suo quaderno nero:\nRA = 225,93. Peso di un atomo di radio.\n\u00c8 la fine di un'avventura senza altri precedenti noti nella storia della scienza.\nNei salotti parigini non si parla d'altro che del radio. L'Accademia delle scienze apre ai Curie un credito di 20\u00a0000 franchi per \"l'estrazione delle materie radioattive\".\nNe nascer\u00e0 una terapeutica, un'industria e una leggenda.\nNegli ambienti scientifici, nessuno dubitava pi\u00f9 che il radio fosse un elemento. La radioattivit\u00e0 sconvolge le leggi dell'universo fisico che essa lasciava intravedere catturando l'immaginazione dei ricercatori.\nMa se il nome dei Curie \u00e8 conosciuto in tutto il mondo, \u00e8 perch\u00e9 \u00e8 stato associato immediatamente alla guarigione del cancro. Ben presto, inoltre, alcuni ciarlatani sosterranno che il radio guarisce tutto.\nIn realt\u00e0, due ricercatori tedeschi hanno annunciato che le sostanze radioattive hanno effetti fisiologici.\nLo stesso Henri Becquerel, che ha trasportato nella tasca del suo gilet una provetta contenente radio si \u00e8 ustionato. Ha raccontato ai Curie la sua avventura dichiarando:\nBecquerel ha inoltre osservato che una protezione di piombo rende il radio inoffensivo.\nAlcuni medici si mobilitano. Il dottor Daulos comincia a trattare i suoi malati dell'ospedale Saint-Louis con provette che emanano radio, prestate dai Curie. Il radio distrugge le cellule malate nel cancro della pelle: quando l'epidermide distrutta dalla sua azione si riforma, \u00e8 sana. Non rimane che estrarre il radio dal minerale su scala industriale.\nCon una decisione insolita, Marie Curie intenzionalmente non deposit\u00f2 il brevetto internazionale per il processo di isolamento del radio, preferendo lasciarlo \"libero\" affinch\u00e9 la comunit\u00e0 scientifica potesse effettuare ricerche in questo campo senza ostacoli, in maniera tale da favorire il progresso in questo settore scientifico.\nIl 19 aprile 1906 Maria si trova in campagna con le figlie, Pierre \u00e8 a Parigi e sta percorrendo a piedi rue Dauphine per raggiungere l'Accademia quando viene travolto da una carrozza e muore investito dai cavalli e dalle ruote del carro. Morto gioved\u00ec pomeriggio, Pierre Curie viene sepolto sabato mattina, senza cerimonia, nel cimitero di Sceaux dove riposa sua madre, alla presenza degli amici e della moglie.\nLa signora Curie d'ora in poi sar\u00e0 la \"vedova illustre\" e ottiene la cattedra di fisica generale alla Sorbona appartenuta precedentemente al marito. Nel 1911 durante il primo congresso Solvay intraprende una relazione con il collega scienziato Paul Langevin, i due erano colleghi a Parigi. La relazione divenne scandalosa per il fatto che Langevin era padre di quattro figli e il suo matrimonio and\u00f2 all'aria, proprio a causa di questa avventura. La storia d'amore tra la vedova Curie e lo sposato Langevin caus\u00f2 una protesta pubblica tale che l'Accademia svedese, sul punto di assegnare il secondo premio Nobel alla Curie, aveva avuto dei ripensamenti. Malgrado la stampa dell'epoca attaccasse continuamente la donna, l'Accademia assegn\u00f2 il premio a Marie Curie, con il consiglio tuttavia di non partecipare alla cerimonia. Un consiglio che lei ignor\u00f2. Lo scandalo caus\u00f2 anche cinque duelli in difesa di Marie Curie, che Langevin dovette combattere per onore. Langevin rimedi\u00f2 solo piccole ferite, ma ad altri and\u00f2 peggio.\nLa prima guerra mondiale e gli ultimi anni.\nDurante la prima guerra mondiale, Marie Curie oper\u00f2 insieme alla figlia Ir\u00e8ne in qualit\u00e0 di radiologa per il trattamento dei soldati feriti: dotando un'automobile di un'apparecchiatura radiografica rese possibili le indagini radiologiche effettuate in prossimit\u00e0 del fronte e partecip\u00f2 alla formazione di tecnici e infermieri. Dopo la guerra divenne attiva nella Commissione Internazionale per la Cooperazione Intellettuale della Lega delle Nazioni per migliorare le condizioni di lavoro degli scienziati.\nNel 1909 fond\u00f2 a Parigi l\"'Institut du radium\", oggi noto come Istituto Curie e, nel 1932, un altro analogo istituto a Varsavia, anch'esso successivamente rinominato Istituto Curie.\nNel 1921 effettu\u00f2 un viaggio negli Stati Uniti per raccogliere i fondi monetari necessari a continuare le ricerche sul radio; ovunque fu accolta in modo trionfale.\nNegli ultimi anni della sua vita fu colpita da una grave forma di anemia aplastica, malattia quasi certamente contratta a causa delle lunghe esposizioni alle radiazioni di cui, all'epoca, si ignorava la pericolosit\u00e0. Mor\u00ec nel sanatorio di Sancellemoz di Passy in Alta Savoia, nel 1934. Ancora oggi, tutti i suoi appunti di laboratorio successivi al 1890, persino i suoi ricettari di cucina, sono considerati pericolosi a causa del loro contatto con sostanze radioattive. Sono conservati in apposite scatole piombate e chiunque voglia consultarli deve indossare abiti di protezione.\nLa figlia maggiore, Ir\u00e8ne Joliot-Curie, vinse anch'ella un premio Nobel per la chimica (insieme al marito Fr\u00e9d\u00e9ric Joliot-Curie) nel 1935. La secondogenita, \u00c8ve Denise Curie, scrittrice, fu tra l'altro consigliere speciale del Segretariato delle Nazioni Unite e ambasciatrice dell'UNICEF in Grecia.\nLa nipote H\u00e9l\u00e8ne Langevin-Joliot \u00e8 professoressa di fisica nucleare all'Universit\u00e0 di Parigi. Un altro nipote, Pierre Joliot \u00e8 un noto biochimico che si occupa dello studio della fotosintesi.\nI premi Nobel.\nMaria Sk\u0142odowska-Curie fu la prima persona a vincere o condividere due premi Nobel. Oltre a lei, soltanto un'altra persona, sino a ora, ha ricevuto due premi Nobel in due campi differenti: Linus Pauling che, oltre a quello per la chimica nel 1954, ne ha ottenuto un altro nel 1962 per la pace. Altri ne hanno ricevuti due nello stesso settore: John Bardeen (entrambi in fisica) e Frederick Sanger (entrambi in chimica).\nInsieme al marito Pierre Curie e ad Antoine Henri Becquerel, Maria Sk\u0142odowska-Curie ricevette \u2013 prima donna della storia \u2013 il premio Nobel per la fisica nel 1903:\nIn occasione della conferenza per il primo premio Nobel, Pierre Curie pronunci\u00f2 queste parole:\nOtto anni dopo, nel 1911, a Maria fu dato un altro premio Nobel, questa volta per la chimica:\nAltri riconoscimenti.\nAssieme al marito Pierre Curie ricevette la Medaglia Davy nel 1903 e la Medaglia Matteucci nel 1904.\nIl 20 aprile 1995 le sue spoglie (insieme a quelle del marito Pierre) sono state trasferite dal cimitero di Sceaux al Pantheon di Parigi. \u00c8 stata la prima donna della storia ad avere ricevuto questo onore (per meriti propri). Per il timore di contaminazioni radioattive, la sua bara \u00e8 stata avvolta in una camicia di piombo.\nUna moneta da 100 franchi francesi e una banconota da z\u0142oty polacchi che la raffigurano furono emesse negli anni novanta.\nAi coniugi Curie \u00e8 stato dedicato un asteroide, il 7000 Curie, e un minerale di uranio: la curite. A Maria-Sk\u0142odowska \u00e8 stato dedicato un altro minerale di uranio: la sklodowskite oltre all'unit\u00e0 di misura della radioattivit\u00e0: il curie."}
{"id": "2938", "revid": "365417", "url": "https://it.wikipedia.org/wiki?curid=2938", "title": "M31", "text": ""}
{"id": "2939", "revid": "633110", "url": "https://it.wikipedia.org/wiki?curid=2939", "title": "M33", "text": ""}
{"id": "2941", "revid": "43774", "url": "https://it.wikipedia.org/wiki?curid=2941", "title": "Magnitudine apparente", "text": "La magnitudine apparente (m) di un corpo celeste \u00e8 una misura della sua luminosit\u00e0 rilevabile da un punto di osservazione, di solito la Terra. Il valore della magnitudine \u00e8 corretto in modo da ottenere la luminosit\u00e0 che l'oggetto avrebbe se la Terra fosse priva di atmosfera. Maggiore \u00e8 la luminosit\u00e0 dell'oggetto celeste minore \u00e8 la sua magnitudine. La magnitudine, misurata mediante fotometria, generalmente viene rilevata nello spettro visibile all'uomo (vmag), ma a volte possono essere utilizzate altre regioni dello spettro elettromagnetico, come la banda J nel vicino infrarosso. Sirio \u00e8 la stella pi\u00f9 luminosa del cielo notturno nello spettro visibile, ma nella banda J la stella pi\u00f9 luminosa risulta Betelgeuse. Poich\u00e9 ad esempio un oggetto estremamente luminoso pu\u00f2 apparire molto debole se si trova a una grande distanza, questa misura non indica la luminosit\u00e0 intrinseca dell'oggetto celeste, che viene invece espressa con il concetto di magnitudine assoluta.\nStoria.\nLa scala con cui sono misurate le magnitudini affonda le sue radici nella pratica ellenistica di dividere le stelle visibili a occhio nudo in sei \"magnitudini\". Le stelle pi\u00f9 luminose erano dette di prima magnitudine (\"m\" = +1), quelle brillanti la met\u00e0 di queste erano di seconda magnitudine, e cos\u00ec via fino alla sesta magnitudine (\"m\" = +6), al limite della visione umana a occhio nudo (senza un telescopio o altri aiuti ottici). Questo metodo puramente empirico di indicare la luminosit\u00e0 delle stelle fu reso popolare da Tolomeo nel suo \"Almagesto\", e si pensa che sia stato inventato da Ipparco. Il sistema prendeva in considerazione solo le stelle, e non considerava la Luna, il Sole o altri oggetti celesti non stellari.\nNel 1856, Pogson formalizz\u00f2 il sistema definendo una stella di prima magnitudine come una stella che fosse 100 volte pi\u00f9 luminosa di una stella di sesta magnitudine. Perci\u00f2, una stella di prima magnitudine si trova a essere 2,512 volte pi\u00f9 luminosa di una stella di seconda, come si deduce dal seguente calcolo:formula_1\nformula_2\nLa radice quinta di 100 (2,512) \u00e8 conosciuta come \"rapporto di Pogson\". La scala di Pogson fu fissata in origine assegnando alla stella Polare una magnitudine di 2. Gli astronomi hanno in seguito scoperto che la Polare \u00e8 leggermente variabile, pertanto viene usata come riferimento la stella Vega. Si \u00e8 deciso di adottare una scala logaritmica perch\u00e9 nel XIX secolo si credeva che l'occhio umano non fosse sensibile alle differenze di luminosit\u00e0 in modo direttamente proporzionale alla quantit\u00e0 di energia ricevuta, ma su scala logaritmica. In seguito si scopr\u00ec che ci\u00f2 \u00e8 solo approssimativamente corretto, ma la scala logaritmica delle magnitudini rimase ugualmente in uso.\nIl sistema moderno non \u00e8 pi\u00f9 limitato a sei magnitudini. Oggetti molto luminosi hanno magnitudini \"negative\". Per esempio Sirio, la stella pi\u00f9 brillante della sfera celeste, ha una magnitudine apparente posta tra \u22121,44 e \u22121,46. La scala moderna include la Luna e il Sole. La prima, quando \u00e8 piena, \u00e8 di magnitudine \u221212, mentre il secondo raggiunge la magnitudine \u221226,8. Il Telescopio spaziale Hubble e il Telescopio Keck hanno registrato stelle di magnitudine +30.\nRelazioni matematiche.\nPoich\u00e9 la quantit\u00e0 di luce ricevuta da un osservatore dipende dalle condizioni dell'atmosfera terrestre, il valore della magnitudine apparente viene corretto in modo da ottenere la luminosit\u00e0 che un oggetto avrebbe in assenza di atmosfera. Quanto pi\u00f9 un oggetto \u00e8 debole, tanto pi\u00f9 elevata \u00e8 la sua magnitudine.\nLa magnitudine apparente di un oggetto non \u00e8 una misura della sua luminosit\u00e0 intrinseca: quanto un oggetto appaia luminoso dalla Terra dipende infatti, oltre che dalla sua luminosit\u00e0 assoluta, anche dalla sua distanza. Un oggetto molto distante pu\u00f2 apparire molto debole, anche se la sua luminosit\u00e0 intrinseca \u00e8 elevata. Una misura della luminosit\u00e0 intrinseca dell'oggetto \u00e8 la sua magnitudine assoluta (\"M\"), che equivale alla magnitudine che l'oggetto avrebbe se si trovasse alla distanza di 10\u00a0parsec dalla Terra (~32,6 anni luce). Per i pianeti e gli altri corpi del sistema solare la magnitudine assoluta equivale alla magnitudine apparente che il corpo avrebbe se si trovasse alla distanza di 1\u00a0UA sia dal Sole che dalla Terra. La magnitudine assoluta del Sole \u00e8 4,83 nella banda V (giallo) e 5,48 nella banda B (blu).\nPoich\u00e9 formula_3, la magnitudine apparente \"m\" nella banda \"x\" pu\u00f2 essere definita come:\ndove formula_5 \u00e8 il flusso astrofisico osservabile nella banda \"x\" e formula_6 e formula_7 sono rispettivamente la magnitudine e il flusso di un oggetto di riferimento, ad esempio la stella Vega. L'incremento di una magnitudine corrisponde a una diminuzione di un fattore di formula_8. Per le propriet\u00e0 dei logaritmi una differenza di magnitudini di formula_9 pu\u00f2 essere convertita in un rapporto tra flussi mediante la seguente formula:\nEsempio: il Sole e la Luna.\nSi supponga di voler conoscere il rapporto fra la luminosit\u00e0 del Sole e quello della Luna piena. La magnitudine apparente media del Sole \u00e8 -26,74, quella della Luna piena mediamente \u00e8 -12,74.\nDifferenza di magnitudine: formula_11\nRapporto fra le luminosit\u00e0: formula_12\nVisto dalla Terra il Sole appare volte pi\u00f9 luminoso della Luna piena, ma il nostro Astro \u00e8 quasi 400 volte pi\u00f9 lontano dal nostro pianeta rispetto alla distanza media della Luna la quale ovviamente riflette, in piccola parte, la luce ricevente.\nAddizione.\nQualche volta pu\u00f2 essere necessario sommare magnitudini, per esempio, per determinare la magnitudine combinata di una stella doppia, quando la magnitudine delle due componenti \u00e8 conosciuta. Ci\u00f2 pu\u00f2 essere fatto utilizzando la seguente equazione:\nformula_13\nove formula_14 \u00e8 la magnitudine combinata e formula_15 e formula_16 le magnitudini delle due componenti. Risolvendo l'equazione per formula_14 si ottiene:\nformula_18\nSi noti che vengono utilizzati i numeri negativi di ogni magnitudine perch\u00e9 luminosit\u00e0 maggiori equivalgono a magnitudini minori.\nPrecisazioni.\nLa natura logaritmica della scala \u00e8 dovuta al fatto che ai tempi di Pogson si pensava che l'occhio umano avesse esso stesso una risposta logaritmica (si veda per esempio la legge di Weber-Fechner). Tuttavia si \u00e8 poi scoperto che l'occhio umano segue in realt\u00e0 leggi di potenza, come quelle espresse dalla legge di Stevens.\nLa misura della magnitudine viene complicata dal fatto che gli oggetti celesti non emettono radiazione monocromatica, bens\u00ec distribuita su un proprio caratteristico spettro. Per questo \u00e8 importante sapere in quale regione di tale spettro stiamo osservando. A tal fine \u00e8 utilizzato il sistema fotometrico UBV nel quale la magnitudine viene misurata a tre differenti lunghezze d'onda: U (centrata attorno a 350 nm, nell'ultravioletto vicino), B (circa 435\u00a0nm, nel blu) e V (circa 555\u00a0nm, nel mezzo dell'intervallo di sensibilit\u00e0 dell'occhio umano). La banda V \u00e8 stata scelta perch\u00e9 fornisce magnitudini molto simili a quelle viste dall'occhio umano, e quando un valore di magnitudine apparente \u00e8 fornito senza altre spiegazioni, si tratta in genere di una magnitudine V, chiamata anche \"magnitudine visuale\".\nTuttavia le stelle pi\u00f9 fredde, come le giganti rosse e le nane rosse, emettono poca energia nelle parti blu ed UV del loro spettro, e la loro luminosit\u00e0 viene spesso sotto-stimata nella scala UBV. In effetti, alcune stelle di tipo L e T avrebbero una magnitudine UBV superiore a 100 perch\u00e9 emettono pochissima luce visibile, ma sono molto pi\u00f9 luminose nell'infrarosso. L'originario sistema UBV \u00e8 stato quindi integrato con due nuovi \"colori\", R ed I, centrati rispettivamente a 797 e 1220\u00a0nm (sistema di \"Johnson-Morgan-Cousins\").\nUna volta scelta la banda su cui osservare, bisogna anche ricordare che ogni rivelatore utilizzato per raccogliere la radiazione (pellicole, sensori CCD, fotomoltiplicatori..) ha una diversa efficienza al variare della frequenza del fotone incidente: dovremo quindi tenere conto anche di queste caratteristiche \"curve di risposta\" quando vogliamo risalire alla luminosit\u00e0 di un oggetto osservato. Le pellicole fotografiche utilizzate all'inizio del XX secolo erano molto sensibili alla luce blu e, di conseguenza, nelle fotografie prese a quell'epoca la supergigante blu Rigel appare molto pi\u00f9 luminosa della supergigante rossa Betelgeuse di quanto non appaia ad occhio nudo. Di conseguenza le magnitudini ottenute a partire da queste fotografie, conosciute come magnitudini fotografiche, sono considerate obsolete.\nNella pratica il passaggio dalle magnitudini \"strumentali\" a quantit\u00e0 di effettivo significato astrofisico avviene attraverso il confronto con opportune \"stelle standard\", oggetti scelti come riferimento di cui si conosce la luminosit\u00e0 e la distribuzione spettrale.\nTavola delle magnitudini di alcuni oggetti celesti notevoli.\nAlcune delle magnitudini riportate sopra sono solo approssimative. La sensibilit\u00e0 di un telescopio dipende dal tempo di osservazione, dalla lunghezza d'onda e da interferenze atmosferiche come lo scattering o l'airglow."}
{"id": "2949", "revid": "773636", "url": "https://it.wikipedia.org/wiki?curid=2949", "title": "M45", "text": ""}
{"id": "2958", "revid": "37401", "url": "https://it.wikipedia.org/wiki?curid=2958", "title": "Mitologia", "text": "Mitologia \u00e8 il termine con cui si indica sia lo studio riferito di frequente alle singole religioni dei miti, sia il complesso delle credenze mitiche. Queste concernono principalmente tre argomenti: a) l'origine del mondo; b) l'origine dell'uomo; c) l'origine del popolo privilegiato rispetto alla divinit\u00e0 (l'elaboratore del mito stesso)\nDisciplina considerata fenomeno culturale assai complesso, la mitologia pu\u00f2 essere analizzata sotto diverse prospettive; il suo \"corpus\" \u00e8 comunque dato dall'insieme di narrazioni quasi sempre orali, spesso letterarie e da drammatizzazioni e rappresentazioni di tipo figurativo che mettono a fuoco le vicende di personaggi esterni al tempo inteso in senso storico.\nL'intersecarsi, il comporsi ed anche lo scomporsi ed il successivo ricomporsi delle vicende mitologiche che \u00e8 possibile vedere sotto una diversa prospettiva a seconda di una narrazione o rappresentazione rispetto ad un'altra costituiscono il patrimonio fondativo di una determinata cultura e di un popolo. Ci\u00f2 \u00e8 sempre in qualche modo in rapporto con la sfera del sacro e del divino, per questa ragione il confine tra mitologia e teologia \u00e8 molto labile e talvolta indistinguibile.\nOrigini.\nPu\u00f2 darsi che le civilt\u00e0 antiche abbiano considerato i loro miti come la memoria di avvenimenti \"realmente accaduti\", spesso legati all'origine stessa del mondo e dell'uomo. Di certo, le culture storiche molto spesso (o quasi sempre) hanno messo in dubbio la verit\u00e0 letterale dei miti, interrogandosi sulle ragioni e sui modi della nascita di questi antichi racconti strettamente connessi al pensiero del divino.\nUn celebre tentativo di rispondere a questo genere di domande si deve a Evemero, filosofo greco vissuto tra il IV e il III secolo a.C. Nell'interpretazione cosiddetta \"evemeristica\", i miti sono in effetti resoconti di avvenimenti storici, che per\u00f2, nel loro essere tramandati di generazione in generazione, sono stati via via sottoposti ad un insensibile procedimento fantastico, cristallizzando dettagli inverosimili e assumendo specifiche peculiarit\u00e0 simboliche. Secondo questa tesi (che ha sostenitori anche in tempi moderni), gli d\u00e8i del mito sono in realt\u00e0 antichi re e guerrieri che col tempo sono diventati leggendari o sono stati divinizzati.\nSempre fra i filosofi greci, altri (per esempio Plotino) sostennero invece l'infondatezza storica del mito, asserendo che la mitologia andava considerata come un \"corpus\" di insegnamenti morali espresso in forma metaforica. Anche questa posizione generale ha ancora i propri sostenitori, sebbene in genere gli studiosi moderni concordino sul fatto che \"non tutti\" i miti abbiano un significato morale.\nNel XVII secolo, il filosofo Giambattista Vico suppose che il mito fosse nato dalle caratteristiche proprie dei primi uomini: simili a \"fanciulli\", i nostri progenitori, anzich\u00e9 formulare concetti astratti, avrebbero espresse la loro visione del mondo mediante immagini poetiche. Si tratta di una concezione di cui sarebbe davvero imprudente sottovalutare l'importanza: se ne ritrovano tracce, di segno peraltro opposto, in quasi tutte le teorie antropologiche successive, sia in quelle che vedono nell'ipotetica \"fantasia\" primordiale null'altro che un'incapacit\u00e0 razionale, sia in quelle che all'opposto ritengono quel pensiero \"poetico\" (di cui si parla per via ipotetica, occorre ricordarlo) come superiore a quello fondato sul principio di non contraddizione e su altri protocolli della Ragione.\nEt\u00e0 contemporanea.\nUn primo contributo importante si deve al filologo Max Muller nel XIX secolo, il quale affermava che i miti avevano avuto origine nel linguaggio, dunque il mito nella sua interezza era, semplicisticamente parlando, una descrizione poetica degli eventi naturali, e i nomi degli dei che venivano dati a tali fenomeni. In questo per\u00f2 Muller non faceva che riprendere quanto gi\u00e0 sostenuto nella Scienza Nuova da Vico. Ma un'interpretazione di tipo completamente differente ci viene dallo studio di Sigmund Freud e dei suoi seguaci ed allievi. Tra questi Carl Gustav Jung, tra la fine del XIX secolo e i primi anni del XX secolo \u00e8 sicuramente colui che si \u00e8 occupato maggiormente del mito, ma con un'interpretazione spiritualistica che finisce per confliggere con quella materialistica del maestro. Jung apre, a tutti gli effetti, una via alla psicanalisi su presupposti molto differenti da quelli di Freud.\nSecondo gli psicanalisti in genere, il mito nasce in seguito a due processi: il primo si pu\u00f2 definire come un affacciarsi alla mente dell'uomo delle attivit\u00e0 intellettive fondamentali, ossia la ricerca delle cause, i sentimenti contrapposti, le intuizioni, attivit\u00e0 che prendono piede contemporaneamente. Il secondo processo opera una fusione della vita cosciente con la vita inconscia, ossia avviene un meccanismo simile a quello che avviene nei sogni.\nQuesti due processi si integrano e si completano vicendevolmente: infatti, mentre il primo porta alla formazione di immagini \"sintetiche\", ossia immagini non direttamente stampate sulla retina dell'occhio, che racchiudono tutto quello che concerne una determinata idea, il secondo interviene, attingendo alla capacit\u00e0 di correlazione e sincretismo tra le varie attivit\u00e0 del pensiero, per organizzare il primo processo, dando cos\u00ec origine al mito.\nAd esempio, l'idea di \"acqua\" riunisce le idee di necessit\u00e0, di causa prima, di fecondit\u00e0, e di conseguenza il secondo processo interviene per creare la figura di un essere che ne rappresenti gli attributi e che operi di conseguenza. Nel momento in cui nasce il mito, la potenza diventa atto.\nNaturalmente questo non esclude il fatto che molti personaggi mitologici potrebbero essere realmente esistiti, anzi in alcuni casi ne abbiamo la quasi certezza: quello che \u00e8 vero, \u00e8 che probabilmente le loro imprese raccontate dai miti siano state romanzate, per i motivi di cui sopra, ed \u00e8 certo che la mitologia \u00e8 stata, specie nel passato, fonte di ispirazione nell'arte, sia in letteratura come nella pittura e nella musica.\nMitologia come scienza.\nGli aspetti fondamentali del mito sono simili in ogni parte del mondo. Ad esempio Giorgio De Santillana ed Herta Von Dechend (in \"Il mulino di Amleto\") affermano che la complessit\u00e0 della descrizione mitologica non ha nulla da invidiare alla complessit\u00e0 della scienza attuale. Attraverso il mito si scopre un messaggio importante per l'umanit\u00e0 che solo ora \u00e8 possibile e necessario decifrare. L'autore afferma infatti che sia necessario affrontare una lettura \"su pi\u00f9 livelli\" del mito. Ad esempio il Diluvio universale \u00e8 un mito che si trova dovunque, in quasi tutte le antiche mitologie, anche in popoli geograficamente molto distanti. La prima ipotesi che si affaccia alla mente \u00e8 che questo mito sia la descrizione di un'alluvione avvenuta in tempi remotissimi, il cui racconto fu tramandato oralmente e poi trascritto.\nAlcuni studiosi tuttavia credono che un mito come quello del \"Diluvio\" potrebbe essere molto pi\u00f9 semplicemente nato dall'idea che le antiche popolazioni potevano avere dell'acqua: \u00e8 innegabile che molte immagini risultano avere la stessa valenza in luoghi diversi (il fuoco e l'acqua la purificazione, il fulmine l'ira divina e cos\u00ec via), pertanto \u00e8 possibile che l'idea di un'alluvione talmente devastante da costringere gli uomini a ricominciare da zero sia nata nelle diverse culture per diverse esigenze. Secondo questa ipotesi, piuttosto che un evento reale raccontato in modi diversi, le culture antiche avrebbero adattato una identica idea ai loro interessi, ai loro scopi; bisogna considerare che anticamente gli uomini erano molto pi\u00f9 vulnerabili agli eventi naturali, e potrebbero aver scelto quasi indipendentemente un'inondazione come evento catastrofico. D'altra parte il primo Diluvio, raccontato nell\"Epopea di Gilgamesh\" fu ripreso nell\"En\u016bma eli\u0161\", e da qui si diffuse nella cultura greca e in quella ebrea, e da l\u00ec in tutto il mondo indoeuropeo.\nLe piante nella mitologia.\nI racconti mitologici di pressoch\u00e9 qualsiasi popolo tradiscono un sentimento profondo per gli organismi vegetali che spesso venivano analizzati con cura, e di cui ci si serviva per comunicare significati allegorici a mezzo di un linguaggio simbolico. Inoltre laddove si analizzino alcuni racconti mitologici in relazione al culto \u00e8 possibile riconoscere un nesso di ordine tradizionale tra la flora e il divino; basti pensare all'uso diffuso nelle celebrazioni che gi\u00e0 in tempi remoti si faceva dell'incenso, e ad alcuni racconti mitologici che vedono protagonisti la pianta (\"mito di Leucothoe\"), ovvero un giovane che porta il nome della pianta (\"Libanotis\").\nLe mitologie.\nNon esiste cultura antica senza una propria mitologia. Le aree interessate comprendono tutti i continenti: Africa, Americhe, Asia, Europa ed Oceania. Di seguito una lista non esaustiva delle principali mitologie:"}
{"id": "2971", "revid": "1590006", "url": "https://it.wikipedia.org/wiki?curid=2971", "title": "Marco", "text": ""}
{"id": "2978", "revid": "100341", "url": "https://it.wikipedia.org/wiki?curid=2978", "title": "Musica popolare", "text": ""}
{"id": "2982", "revid": "834", "url": "https://it.wikipedia.org/wiki?curid=2982", "title": "Moa", "text": ""}
{"id": "2983", "revid": "585241", "url": "https://it.wikipedia.org/wiki?curid=2983", "title": "Merseybeat", "text": ""}
{"id": "2986", "revid": "1516566", "url": "https://it.wikipedia.org/wiki?curid=2986", "title": "Napoli", "text": "Napoli (: ; \"Napule\" in napoletano, pronuncia o ) \u00e8 un comune italiano di abitanti, terzo in Italia per popolazione, capoluogo della regione Campania, dell'omonima citt\u00e0 metropolitana e centro di una delle pi\u00f9 popolose e densamente popolate aree metropolitane d'Europa.\nFondata dai cumani nell'VIII secolo a.C., fu tra le citt\u00e0 pi\u00f9 importanti della Magna Grecia e gioc\u00f2 un notevole ruolo commerciale, culturale e religioso nei confronti delle popolazioni italiche circostanti. Dopo il crollo dell'Impero romano, nell'VIII secolo la citt\u00e0 form\u00f2 un ducato autonomo indipendente dall'Impero bizantino; in seguito, dal XIII secolo e per pi\u00f9 di cinquecento anni, fu capitale del Regno di Napoli; con la Restaurazione divenne capitale del Regno delle Due Sicilie sotto i Borbone fino all'Unit\u00e0 d'Italia.\nSede della Federico II, la pi\u00f9 antica universit\u00e0 del mondo a essere nata attraverso un provvedimento statale, ospita, altres\u00ec, l'Orientale, la pi\u00f9 antica universit\u00e0 di studi sinologici e orientalistici del continente, e la Nunziatella, una delle pi\u00f9 antiche accademie militari al mondo, eletta patrimonio storico e culturale dei Paesi del Mediterraneo da parte dell'Assemblea parlamentare del Mediterraneo. Luogo d'origine della lingua napoletana, ha rivestito e riveste tuttora un forte peso in numerosi campi del sapere, della cultura e dell'immaginario collettivo.\nProtagonista dell'umanesimo e centro illuminista di livello europeo, \u00e8 stata a lungo un punto di riferimento globale per la musica classica e l'opera attraverso la scuola musicale napoletana, dando tra l'altro origine all'opera buffa.\nCitt\u00e0 dall'imponente tradizione nel campo delle arti figurative, che affonda le proprie radici nell'et\u00e0 classica, ha dato luogo a movimenti architettonici e pittorici originali, quali il rinascimento napoletano e il barocco napoletano, il caravaggismo, la scuola di Posillipo e il liberty napoletano, nonch\u00e9 ad arti minori ma di rilevanza internazionale, quali la porcellana di Capodimonte e il presepe napoletano.\n\u00c8 all'origine di una forma distintiva di teatro, di una canzone di fama mondiale e di una peculiare tradizione culinaria che comprende alimenti che assumono il ruolo di icone globali, come la pizza napoletana, e l'arte dei suoi pizzaioli che \u00e8 stata dichiarata dall'UNESCO patrimonio immateriale dell'umanit\u00e0.\nNel 1995 il centro storico di Napoli \u00e8 stato riconosciuto dall'UNESCO come patrimonio mondiale dell'umanit\u00e0, per i suoi monumenti, che testimoniano la successione di culture del Mediterraneo e dell'Europa. Nel 1997 l'apparato vulcanico Somma-Vesuvio \u00e8 stato eletto dalla stessa agenzia internazionale (con il vicino Miglio d'Oro, in cui ricadono anche i quartieri orientali della citt\u00e0) tra le riserve mondiali della biosfera.\nGeografia fisica.\nTerritorio.\nNapoli sorge quasi al centro dell'omonimo golfo \"dominato\" dal vulcano Vesuvio e delimitato ad est dalla penisola sorrentina con Punta Campanella, ad ovest dai Campi Flegrei con Monte di Procida, a nord ovest-est dal versante meridionale della piana campana che si estende dal lago Patria al nolano.\nIl territorio di Napoli \u00e8 composto da molti rilievi collinari (la collina dei Camaldoli, il pi\u00f9 alto, raggiunge i ), ma anche da isole e penisole a strapiombo sul Mar Tirreno.\nIl territorio urbano, limitato a occidente dal vulcano Campi Flegrei, e a oriente dal Somma-Vesuvio ha una storia geologicamente complessa. Il substrato su cui poggia la citt\u00e0 ha origine eminentemente vulcanica, ed \u00e8 il prodotto di una serie di eruzioni dei due complessi.\nSecondo la classificazione sismica nazionale, Napoli \u00e8 ubicata in zona 2 (sismicit\u00e0 media).\nClima.\nNapoli gode di un clima mediterraneo, con inverni miti e piovosi ed estati calde e secche, ma comunque rinfrescate dalla brezza marina che raramente manca sul suo golfo. Secondo la classificazione K\u00f6ppen, Napoli, nella sua fascia costiera, appartiene alla zona \"Cfa\" e \"Csa\", perch\u00e9 un mese di estate riceve una quantit\u00e0 di precipitazioni superiore a 40 millimetri. Il sole splende mediamente per 250 giorni l'anno. La particolare conformazione morfologica del territorio del capoluogo, comunque, \u00e8 tale da fare in modo che la citt\u00e0 possieda al suo interno differenti microclimi, con la possibilit\u00e0 quindi di incontrare variazioni climatiche anche significative spostandosi di pochi chilometri.\nSecondo la classificazione climatica italiana, Napoli \u00e8 ubicata nella zona C.\nOrigini del nome.\nL'etimologia del nome \u00abNapoli\u00bb deriva dal termine greco \"Neapolis\" () che significa \u00abcitt\u00e0 nuova\u00bb, mentre la sua radice fa riferimento all'arrivo di nuovi coloni, dunque ad una \"epoikia\". In realt\u00e0 fu un vero e proprio tratto distintivo dell'epoca greca. La citt\u00e0 assorbiva nuove componenti e ogni volta rinasceva come Neapolis, la \"Citt\u00e0 Nuova\" appunto: dopo la sua rifondazione, l'insediamento ribad\u00ec il proprio nome col sovrapporsi della componente ateniese, pithecusana, cumana (i profughi scampati, intorno al 421 a.C., alla presa della citt\u00e0 da parte dei Campani) e osca.\nStoria.\nEvo antico.\nIl sito esatto in cui si \u00e8 sviluppata la citt\u00e0, ossia la collina di Pizzofalcone e le aree limitrofe, risulta frequentato e occupato quasi ininterrottamente dal Neolitico medio.\nParth\u00e8nope venne fondata come \"epineion\" (approdo e caposaldo) cumano alla fine dell'VIII secolo a.C. (anche se la pi\u00f9 antica documentazione archeologica risale alla seconda met\u00e0 dell'VIII secolo), a guardia dell'accesso meridionale del golfo.\nNel VI secolo a.C. la citt\u00e0 venne rifondata come \"Neapolis\" (nuova citt\u00e0), diventando progressivamente una delle citt\u00e0 pi\u00f9 importanti della Magna Grecia e costituendo la fonte principale tramite la quale la \"grecit\u00e0\" aliment\u00f2 la nascente cultura romana.\nLa Nuova Citt\u00e0, infatti, seppe immediatamente sia sostituirsi alla citt\u00e0 madre nei commerci marittimi, sia assumere il controllo sul golfo che da Cumano divenne Golfo Neapolitano, mentre con l'arrivo del navarca ateniese Diotimo inaugur\u00f2 il suo ruolo sempre pi\u00f9 egemone su tutto il litorale campano ed \"internazionale\" nel Mediterraneo.\nNel 326 a.C. venne conquistata dai Romani, conservando per\u00f2 l'eredit\u00e0 civile dei suoi fondatori fino nel Medioevo, tanto da poter essere definita \u00abla metropoli dell\u2019ellenismo d\u2019Occidente\u00bb. Distrutta nell'82 a.C. dai partigiani di Silla, nel corso dell'ultimo secolo della Repubblica e durante l'Impero Neapolis si trasform\u00f2 gradatamente da citt\u00e0 mercantile a citt\u00e0 degli \"otia\" per l'alta societ\u00e0 romana e per gli imperatori. Fu sede di importanti scuole, come quella di Filodemo di Gadara e Sirone ove studiarono Virgilio e Orazio, e dei giochi Isolimpici che si svolgevano ogni quattro anni in concomitanza con i giochi di Olimpia. Con l'ulteriore processo di latinizzazione promosso dall'imperatore Claudio pass\u00f2 da uno statuto di municipio a quello pi\u00f9 prestigioso di colonia.\nEt\u00e0 medievale.\nIl Ducato di Napoli.\nNel 536 Napoli fu conquistata dai bizantini durante la guerra gotica e rimase saldamente in mano all'impero anche durante la susseguente invasione longobarda, divenendo in seguito ducato autonomo. Il primo duca, secondo la tradizione, sarebbe stato Basilio, nominato nel 660-61 dall'Imperatore bizantino Costante II, anche se \u00e8 probabile che egli fosse stato preceduto da altre persone con stesse mansioni, le quali erano comunque espressione delle cosiddette \"famiglie magnatizie\" cittadine. La vita del ducato fu caratterizzata da continue guerre, principalmente difensive, contro i potenti principati longobardi vicini e i conquistatori musulmani (genericamente definiti Saraceni), provenienti per lo pi\u00f9 dal Nordafrica o dalla Sicilia, che era stata conquistata dagli Arabi-Aghlabidi a partire dall'827. Celebre \u00e8 a tal proposito la battaglia navale di Ostia dell'849, mentre Abu l-'Abbas Muhammad I tent\u00f2 di impadronirsi della citt\u00e0 nell'846.\nL'avversione tra il cristianesimo e l'islam, tuttavia, intravide gi\u00e0 a Napoli ampi spazi di convergenza in vista di una proiezione pi\u00f9 mediterranea che continentale del ducato. I comuni interessi commerciali determinarono di fatto una sostanziale amicizia tra Napoli e il mondo arabo, tanto che si verific\u00f2 il disinvolto impiego da parte napoletana (ma campana in genere, dovendosi comprendere in questo discorso anche Amalfi) di mercenari, per lo pi\u00f9 assoldati nell'insediamento del Traetto (in arabo \"rib\u0101\u1e6d\"). Prolungato artefice di questa politica fu il vescovo di Napoli e duca Attanasio II, a dispetto della scomunica inflittagli da papa Giovanni VIII.\nIl X secolo fu caratterizzato da una politica di neutralit\u00e0, che mir\u00f2 a tener fuori Napoli dai giochi che si svolgevano intorno a lei. Da ci\u00f2 trassero giovamento sia l'economia, che la cultura, consentendo da un lato lo sviluppo delle industrie tessili e della lavorazione del ferro; dall'altro, un proficuo scambio di materiale letterario e storico - sia religioso sia profano, sia greco sia latino - tra la citt\u00e0 e Costantinopoli, da cui provenne ad esempio il greco \"Romanzo di Alessandro\".\nLo sviluppo del movimento iconoclasta da parte di Leone III l'Isaurico, e la conseguente disputa teologica tra quest'ultimo e Papa Gregorio II, ebbe come conseguenza il passaggio formale delle diocesi dell'Italia bizantina sotto l'autorit\u00e0 del patriarcato di Costantinopoli. Nei fatti, tuttavia, la disposizione di Leone III rimase inapplicata, e Napoli rest\u00f2 fedele all'autorit\u00e0 del Papa. Come ricompensa per la posizione assunta nella disputa, la citt\u00e0 fu elevata al rango di provincia ecclesiastica intorno al 990, e Sergio II ne fu il primo arcivescovo.\nNel 1030 il duca Sergio IV don\u00f2 la contea di Aversa alla banda di mercenari normanni di Rainulfo Drengot, che lo avevano affiancato nell'ennesima guerra contro il principato di Capua. Dalla base di Aversa, i normanni acquisirono una propria struttura sociale e organizzativa e nel volgere di un secolo furono in grado di sottomettere tutto il meridione d'Italia, dando vita al Regno di Sicilia.\nIl periodo normanno-svevo.\nNel 1139 i normanni di Ruggero II d'Altavilla conquistarono la citt\u00e0, ponendo fine al ducato: Napoli entr\u00f2 cos\u00ec a far parte del territorio del Principato di Capua, nel neonato Regno di Sicilia, con capitale Palermo; ciononostante la citt\u00e0, gi\u00e0 un centro di spessore sin dal VII secolo (a quest'ultimo periodo si collega la sua funzione di vicecapitale dell'Esarcato d'Italia sotto Costante II), si afferm\u00f2 come una notevole piazza commerciale (la pi\u00f9 importante della costa tirrenica del Mezzogiorno).\nPassato il Regno di Sicilia in mano agli svevi sotto gli Hohenstaufen, Napoli fu compresa nel giustizierato di Terra di Lavoro. L'imperatore Federico II di Svevia prefer\u00ec sempre come sua residenza Palermo cos\u00ec come anche la Capitanata in Puglia, ma a Napoli decise di istituire l'Universit\u00e0 da cui trarre un ceto di funzionari fedeli istruiti all\u2019interno dei confini. Essa, il pi\u00f9 antico istituto europeo del suo genere, fu concepita come scuola indipendente dal potere papale.\nLa citt\u00e0 si ribell\u00f2 pi\u00f9 di una volta ai figli del defunto imperatore, Corrado IV e Manfredi, tanto che Corrado decise di diroccare parte delle mura e di spostare la sede dell'universit\u00e0 a Salerno. La fedelt\u00e0 al papato fu ricompensata con l'ultimo soggiorno di Innocenzo IV nel 1254, da ottobre a dicembre, prima della sua morte.\nIl periodo angioino.\nNapoli divenne parte del regno angioino in seguito alle vittorie di Carlo I d'Angi\u00f2 su Manfredi di Svevia nel 1266 a Benevento; e su Corradino di Svevia a Tagliacozzo nel 1268. Sotto il regno di Carlo II d'Angi\u00f2, furono istituiti formalmente i \"Sedili\", organi amministrativi ripartiti per aree della citt\u00e0. Essi traevano la propria origine dalla fratrie dell'epoca greca e dalla \"Magna cura Regis\" e sarebbero rimasti in piedi fino al XIX secolo.\nIn seguito alla rivolta scoppiata in Sicilia nel 1282 (Vespri siciliani, causati anche dalla promozione ufficiale della citt\u00e0 a capitale del Regno di Sicilia nel 1266) e il passaggio dell'isola al dominio aragonese, Napoli, divenne la capitale del Regno di Napoli. Succede a Carlo d'Angi\u00f2 il figlio Carlo II e in seguito il nipote, Roberto d'Angi\u00f2, detto \"il Saggio\", che rende ulteriormente Napoli uno dei pi\u00f9 influenti centri culturali dell'Europa e del Mediterraneo. A questo periodo risalgono i soggiorni in citt\u00e0 di Francesco Petrarca, Simone Martini, Giotto (che vi fonder\u00e0 una scuola pittorica giottesca fra le pi\u00f9 importanti d'Italia) e di Boccaccio, che nella basilica di San Lorenzo Maggiore conoscer\u00e0 Fiammetta, ovvero Maria d'Aquino e in seguito rimpianger\u00e0 i piacevoli anni trascorsi alla corte napoletana. Succeder\u00e0 al re Roberto, la nipote Giovanna I di Napoli nel 1343 e poi sar\u00e0 il momento dei d'Angi\u00f2 di Durazzo nel 1382 con Carlo di Durazzo, Ladislao I di Napoli e Giovanna II di Napoli.\nTra gli avvenimenti celebri verificatesi nel periodo della dinastia angioina: la decapitazione del giovane Corradino di Svevia nel 1268, il maremoto del 1343 (lo stesso che diede il colpo di grazia ad Amalfi), il primo tentativo di riunificazione politica d'Italia sotto Ladislao di Durazzo e gli assedi alla citt\u00e0 nelle lotte per la successione di Giovanna II d'Angi\u00f2 fra Renato d'Angi\u00f2 e Alfonso V d'Aragona finch\u00e9 quest'ultimo, dopo essere penetrato nella citt\u00e0 attraverso un acquedotto, nel 1442 pot\u00e9 occupare definitivamente Napoli.\nEt\u00e0 moderna.\nIl Regno aragonese \"Utriusque Siciliae\".\nIl sovrano Alfonso il Magnanimo privilegi\u00f2 la citt\u00e0, facendone la capitale del suo Impero mediterraneo. Nonostante alcuni episodi di insofferenza come la Congiura dei Baroni, il regno di Alfonso fu caratterizzato dall'ampliamento del perimetro della citt\u00e0 e dalla costruzione di una possente cinta muraria con ventidue torri cilindriche. In questo periodo furono anche costruiti importanti monumenti cittadini, come l'Arco del Maschio Angioino (iniziativa che diede origine al cosiddetto Clima dell'Arco), Palazzo Filomarino, Porta Capuana e Palazzo Como.\nAnche il clima culturale conobbe un notevole incremento, grazie al grande impulso dato da Alfonso alla biblioteca cittadina e alla fondazione dell'Accademia Pontaniana. Le grandi somme profuse nella promozione della cultura diedero impulso ad un fiorire di attivit\u00e0, che resero Napoli protagonista dell'Umanesimo e del Rinascimento.\nIl Viceregno spagnolo.\nA partire dal 1501, in conseguenza delle Guerre d'Italia che stravolsero la geopolitica europea, Napoli perse la sua indipendenza. Dopo la marcia su Napoli di Carlo VIII di Francia e la nuova occupazione francese, nel maggio del 1503 pass\u00f2 sotto la dominazione spagnola, e per oltre due secoli il regno fu governato da un vicer\u00e9 per conto di Madrid. Il lungo dominio spagnolo viene generalmente considerato dalla storiografia, specie di stampo crociano, un periodo oscuro e di regresso. In effetti per\u00f2, la citt\u00e0 in questo periodo non cadr\u00e0 mai in una condizione provinciale (le dimensioni \"monstre\", la vivacit\u00e0 interculturale e l'anticurialismo della Napoli spagnola), divenendo uno dei massimi centri dell'Impero; chiamata a contrastare tra l'altro l'espansionismo dell'Impero ottomano nel Mediterraneo centro-occidentale e ancor pi\u00f9 importante a fungere da retrovia dell'azione spagnola nella valle padana.\nDel suddetto periodo \u00e8 possibile riscontrare prestiti lessicali di adstrato nella lingua napoletana, nonch\u00e9 ampliamenti relativi all'assetto urbanistico della citt\u00e0, la quale raddoppi\u00f2 il proprio perimetro e assistette all'apertura di via Toledo e alla costruzione dei cosiddetti quartieri spagnoli, ad opera degli architetti Giovanni Benincasa e Ferdinando Manlio, su richiesta dell'allora vicer\u00e9 Pedro de Toledo.\nNel corso della guerra di successione spagnola l'Austria conquist\u00f2 Napoli (1707), ma la tenne per pochi anni, fino al 1734, anno in cui il regno fu occupato da Carlo di Borbone, che vi ricostitu\u00ec uno Stato indipendente che comprendeva tutto il sud Italia e la Sicilia.\nIl periodo borbonico e la parentesi francese.\nSotto Carlo III di Borbone, la citt\u00e0 sanc\u00ec definitivamente il suo ruolo di grande capitale europea, soprattutto con una serie di grandi iniziative urbanistiche e architettoniche; inoltre si afferm\u00f2 come grande centro illuminista.\nCon la Rivoluzione francese e le guerre napoleoniche, Napoli vide la nascita di una repubblica giacobina affogata nel sangue dalla successiva restaurazione borbonica. Nel 1806 fu conquistata dalle truppe francesi condotte da Napoleone Bonaparte che affid\u00f2 il regno a suo fratello Giuseppe e in seguito a Gioacchino Murat, che non riusc\u00ec ad unificare prematuramente la penisola ma risvegli\u00f2 il sentimento nazionale attraverso il Proclama di Rimini. Nel 1815 con la definitiva sconfitta di Napoleone e il Congresso di Vienna Napoli ritorn\u00f2 nuovamente ai Borbone. Durante il periodo francese, numerose furono le spoliazioni napoleoniche di opere d'arte a Napoli.\nIl 1820 in Europa fu l'anno delle agitazioni contro l'assolutismo monarchico, e a Napoli queste si manifestarono nella rivolta capitanata dal generale Guglielmo Pepe. Intimorito da ci\u00f2, Ferdinando I acquis\u00ec un comportamento ambiguo, elargendo dapprima la Costituzione, e chiedendo poi l'aiuto austriaco, per poterla ritirare e reprimere l'opposizione. Tale atteggiamento si ripet\u00e9 nei moti del 1848 quando, dopo l'ennesima insurrezione, Ferdinando II concesse una carta costituzionale, per poi sciogliere il Parlamento e reprimere la rivolta nel sangue, ripristinando l'assolutismo. Altres\u00ec, in questo periodo la citt\u00e0 vide numerosi impulsi in molti settori.\nLa citt\u00e0 fu colpita, come il resto d'Europa, da epidemie di colera che falcidiarono la popolazione nel 1835-37 e nel 1854-55; determinando anche tumulti e sommosse.\nNel 1860 il Regno delle Due Sicilie fu oggetto della spedizione dei Mille di Giuseppe Garibaldi e successivamente invaso dal Regno di Sardegna. Francesco II di Borbone abbandon\u00f2 Napoli ripiegando a Gaeta insieme a parte dell'esercito borbonico per \u00abgarantirla dalle rovine e dalla guerra\u2026 risparmiare a questa Patria carissima gli orrori dei disordini interni e i disastri della guerra civile\u00bb, e fu tentata una prima difesa con la battaglia del Volturno e quindi con l'assedio di Gaeta. A seguito della sconfitta delle truppe borboniche, Napoli fu annessa al nascente Regno d'Italia.\nEt\u00e0 contemporanea.\nNel 1864 il Regno d'Italia fu forzato dalla Convenzione di settembre con il Secondo Impero francese di Napoleone III a spostare la capitale da Torino. Tra i motivi dello spostamento vi furono quelli militari: Napoli venne ritenuta la favorita assieme a Firenze (la prima era \"protetta\" dall'Appennino e la seconda dal Mar Tirreno). La citt\u00e0 partenopea, per ragioni politiche, venne considerata dalla maggioranza del gabinetto una candidata particolarmente adatta, ma non ottenne l'appoggio del re che ritenne Firenze una citt\u00e0 pi\u00f9 consona ad un ruolo di capitale temporanea, scelta confermata dal comitato di cinque generali chiamato a decidere, in quanto Napoli non sarebbe stata sufficientemente difendibile con la flotta italiana che non era ai livelli di quella francese o inglese.\nLo smantellamento soprattutto delle precedenti strutture di governo seguito all'unificazione della penisola, unito al nuovo sistema fiscale e doganale nazionale ereditato da quello piemontese, determin\u00f2 una profonda crisi sociale e industriale (denunciata anche dalla scrittrice Matilde Serao ne \"Il ventre di Napoli\" e \"Il paese di cuccagna\").\nLe condizioni critiche della Napoli post-unitaria furono all'origine, a fine secolo XIX, di una profonda trasformazione urbanistica che le dar\u00e0 vaghe assonanze con la Parigi di Haussman. In questo periodo furono demoliti numerosi fabbricati e monumenti, costruiti nuovi quartieri, edifici e aperte le arterie di via Duomo, del Rettifilo, di via Francesco Caracciolo e viale Gramsci. Questo frangente storico coincise oltremodo con la nascita di numerosi \"caf\u00e9-chantan\" e di un dinamico ambiente culturale e sociale.\nL'11 marzo 1918 nel corso del primo conflitto mondiale, pur trovandosi molto distante dalla zona di conflitto, la citt\u00e0 fu bombardata dal dirigibile tedesco L.58 o LZ 104 partito da una base bulgara, causando 16 vittime tra la popolazione civile.\nNei primi anni venti del XX secolo, Napoli fu sede di uno dei pi\u00f9 importanti Fasci di Combattimento italiani con a capo Aurelio Padovani; il 24 ottobre 1922 la citt\u00e0 fu teatro della grande adunanza di camicie Nere che fu la prova generale della Marcia su Roma.\nCon lo spostamento del baricentro politico ed economico del paese verso il Mezzogiorno, Mussolini riserv\u00f2 a Napoli il ruolo di citt\u00e0 Porto dell'Impero coloniale italiano, motivo per cui vide di nuovo un profondo rinnovamento urbanistico. Casi emblematici sono la costruzione della Mostra d'Oltremare e del primo passante ferroviario di penetrazione urbana sotterraneo d'Italia, noto come \"metropolitana FS\", con la tratta Napoli-Pozzuoli.\nProprio per il suo ruolo Napoli fu, durante la Seconda guerra mondiale, la citt\u00e0 italiana che sub\u00ec il numero maggiore di bombardamenti (circa 200). Dopo la resa del Regno d'Italia agli Alleati, avvenuta l'8 settembre 1943, Napoli fu teatro di una storica insurrezione popolare nota come le 4 Giornate (27-30 settembre 1943) che, coronata dal successo, diede impulso alla Resistenza italiana dei partigiani contro i nazifascisti.\nDurante il secondo dopoguerra, vi fu il referendum per decidere tra monarchia e repubblica, e nella circoscrizione di Napoli ben furono a favore della prima. Pochi giorni dopo, fu Enrico De Nicola, napoletano, ad essere eletto primo presidente della Repubblica.\nNegli anni 50, nel pieno di quel fenomeno politico-sociale detto laurismo, nacque la grande speculazione edilizia che fu simbolicamente descritta nel film \"Le mani sulla citt\u00e0\" di Francesco Rosi. La citt\u00e0 in questo periodo si espanse in tutte le direzioni, creando quelle che oggi sono le sue sterminate periferie che gravitano sul piccolo \u00abdistretto\u00bb centrale. Nello stesso periodo la citt\u00e0, che andava riprendendosi lentamente dagli scempi del secondo conflitto, vide nascere un'attivit\u00e0 cinematografica molto intensa, sia a livello nazionale che internazionale.\nIl terremoto dell'Irpinia del 1980 fece sentire i suoi effetti anche a Napoli: nella zona orientale croll\u00f2 un palazzo mal costruito causando la morte di 52 persone e il settore turismo sub\u00ec un'ulteriore flessione. Da una situazione economica e sociale cos\u00ec difficile, fu la camorra a proliferare.\nNel 1994 la citt\u00e0 ospit\u00f2 il G7 e la conferenza mondiale dell'ONU per la lotta contro la criminalit\u00e0 organizzata, iniziando cos\u00ec un periodo di relativa rinascita. Nel 1995, dopo circa dieci anni di cantieri, venne completato il Centro Direzionale di Napoli, il primo cluster di grattacieli dell'Europa meridionale.\nGli anni successivi vedranno la citt\u00e0 divenire sede della Apple Developer Academy (2016), della XXX Universiade (inaugurata il 3 luglio 2019), dopo la rinuncia della capitale brasiliana, e ospitare il vertice del G20 su ambiente, energia e clima (2021).\nSimboli.\nLo stemma si compone di uno scudo sannitico diviso in due parti orizzontali di uguale altezza, quella superiore colorata d'oro e l'altra di rosso (\u00abtroncato d'oro e di rosso\u00bb), sormontato da una corona turrita con cinque bastioni merlati visibili, di cui solo uno, quello centrale, dotato di porta d'ingresso. Secondo un'ipotesi, gi\u00e0 dichiarata infondata dallo storico Bartolomeo Capasso, l'oro simboleggia il sole, mentre il rosso la luna.\nIl gonfalone riprende i due colori dello stemma, oro e rosso, che occupano rispettivamente la met\u00e0 superiore e la met\u00e0 inferiore dell'intero drappo (\u00abtroncato\u00bb), riprendendo simmetricamente la disposizione dei colori dello scudo araldico cittadino.\nOnorificenze.\nNapoli \u00e8 tra le citt\u00e0 decorate al valor militare per la guerra di liberazione; \u00e8 stata, infatti, la prima grande citt\u00e0 europea a liberarsi dall'occupazione nazi-fascista e quindi insignita della medaglia d'oro al valor militare per i sacrifici della popolazione e per le attivit\u00e0 nella lotta partigiana durante la rivolta detta delle Quattro giornate di Napoli.\nMonumenti e luoghi d'interesse.\nLa storia di Napoli si presenta come un microcosmo di storia europea fatta di diverse civilt\u00e0, popoli e culture che hanno lasciato tracce anche nel suo eminente patrimonio artistico e monumentale.\nNapoli \u00e8 in assoluto una delle citt\u00e0 mondiali a maggior densit\u00e0 di risorse culturali, artistiche e monumentali, definita dalla BBC come la citt\u00e0 italiana con troppa storia da gestire. Il suo centro storico, frutto di storia, arte ed espressione urbanistica lungo un arco di circa tremila anni, ha esercitato una profonda influenza sull'Europa sin dall'Evo Antico.\nArchitetture religiose.\nGli edifici religiosi costituiscono una parte essenziale del patrimonio monumentale cittadino. La certosa di San Martino, realizzata su imponenti fondamenta gotiche che gi\u00e0 da sole costituiscono una notevole opera architettonica, \u00e8 uno dei pi\u00f9 riusciti esempi del barocco; mentre la cattedrale \u00e8 quella di Santa Maria Assunta, anche se ne esistono molte altre degne di nota: la chiesa dei Girolamini, la basilica reale pontificia di San Francesco di Paola, la chiesa della Trinit\u00e0 Maggiore, la basilica di San Domenico Maggiore, la basilica dello Spirito Santo, la basilica di Santa Chiara con la navata in stile gotico provenzale lunga 130 metri e alta 45, la basilica santuario di Santa Maria del Carmine Maggiore, la basilica di San Paolo Maggiore, la basilica di Santa Maria della Sanit\u00e0, la chiesa di Sant'Agostino Maggiore, la basilica di San Lorenzo Maggiore, ecc..\nLe chiese di Napoli si aggirano intorno al migliaio di unit\u00e0, il che ne fa probabilmente la citt\u00e0 con pi\u00f9 chiese al mondo. Nel centro antico, da non confondersi con il centro storico, vi si concentrano circa 300 chiese dall'enorme valore storico, artistico e architettonico. Nel XVIII secolo la metropoli partenopea era soprannominata la \"citt\u00e0 delle 500 cupole\".\nNonostante i vari restauri portati a termine nell'ultimo lustro (chiesa di San Carlo alle Mortelle, chiesa di Santa Maria Maggiore alla Pietrasanta, complesso dei Cinesi, chiesa di Santa Maria Assunta dei Pignatelli, chiesa di Santa Maria della Colonna, ecc.) e nonostante quelli in corso (basilica di San Giacomo degli Spagnoli, complesso dei Girolamini, chiesa di Santa Maria di Portosalvo, ecc.) sono ancora molte le chiese chiuse e in cattivo stato di conservazione, anche di notevole valore come ad esempio: la chiesa di Santa Maria delle Grazie Maggiore a Caponapoli, la chiesa della Santissima Trinit\u00e0 alla Cesarea o la chiesa di Santa Maria in Cosmedin.\nInnumerevoli anche le edicole sacre di Napoli, i chiostri monumentali e le aree cimiteriali, come il cimitero di Poggioreale, uno dei pi\u00f9 vasti d'Europa.\nArchitetture civili.\nPer il suo clima mite e per la sua felice posizione al centro di una baia di indiscusso fascino, Napoli e i suoi dintorni nel corso del tempo sono stati scelti anche come luogo di villeggiatura. Per tale ragione sono alcune centinaia le ville presenti in citt\u00e0 e a tal proposito si ricordano: villa Pignatelli, villa Carafa di Belvedere, villa Doria d'Angri, villa Rosebery, villa Floridiana, villa Rocca Matilde e villa Visocchi.\nL'edilizia civile in epoca altomedievale risent\u00ec ampiamente delle numerose guerre e dell'incertezza politica del periodo; successivamente, con l'ascesa della citt\u00e0 a capitale, si iniziarono ad edificare dimore e palazzi nobiliari anche con l'intento di prender parte alla vita di corte.\nRiguardo l'Umanesimo numerose furono le testimonianze di palazzi lasciate in citt\u00e0, in particolare da artisti catalani e, a partire dal XV secolo, pi\u00f9 marcata fu invece l'impronta toscana caratteristica dell'edilizia civile rinascimentale riletta in chiave locale. Furono gli anni in cui si ebbe la fioritura pi\u00f9 cospicua di palazzi nobiliari, soprattutto grazie alle espansioni a ovest che portarono alla nascita di via Toledo.\nAl particolarmente prolifico periodo barocco risalgono invece le grandi residenze regie (quella di piazza del Plebiscito, quella di Capodimonte, quella di Portici e quella di Caserta, costruita a circa a nord di Napoli per motivi di sicurezza ma facente parte anch'essa del grande piano urbanistico napoletano di stampo illuminista sotto Carlo di Borbone) e il teatro di San Carlo (il pi\u00f9 antico al mondo ancora in attivit\u00e0 e il pi\u00f9 capiente in Italia).\nAncora, sempre nel corso della met\u00e0 del XVIII secolo, fu costruito il real Albergo dei Poveri, paragonabile in dimensioni alla Reggia di Caserta.\nDopo l'unit\u00e0 d'Italia, sul finire del XIX secolo, si avvi\u00f2 il grande progetto del risanamento di Napoli, che prevedeva l'abbattimento di intere zone e l'edificazione di nuovi edifici, anche di notevole pregio come la galleria Umberto I.\nDopo il razionalismo italiano, che vide nascere importanti strutture come il nuovo palazzo delle Poste o il teatro Mediterraneo della Mostra d'Oltremare, negli anni novanta venne inaugurata un'intera cittadella di grattacieli, la prima d'Italia e dell'Europa meridionale, ossia il centro direzionale di Napoli di Kenz\u014d Tange, alla cui realizzazione parteciparono architetti di fama internazionale come Renzo Piano. In anni pi\u00f9 recenti si ricorda invece l'imponente stazione di Napoli Afragola di Zaha Hadid, considerata dalla BBC tra le migliori costruzioni al mondo del 2017.\nGli obelischi della citt\u00e0, i pi\u00f9 famosi dei quali sono il grande obelisco dell'Immacolata, quello di San Domenico e di San Gennaro, risalgono al periodo tra il medioevo e il barocco e derivano grossomodo sia dalle pratiche della chiesa di assegnare a un importante edificio di culto un elemento riconoscibile ai pellegrini, sia dalle feste pubbliche, quando si usava costruire torri lignee portate a spalla e fortemente decorate con cartapesta (cosa che avviene tuttora con la Festa dei Gigli di Nola).\nNapoli, sebbene molto meno rispetto al passato, \u00e8 inoltre ricca di fontane: la fontana del Gigante, la fontana del Sebeto e la fontana del Nettuno sono importanti esempi di epoca barocca, mentre la pi\u00f9 vasta \u00e8 la fontana dell'Esedra (900 m\u00b2) di Carlo Cocchia e Luigi Piccinato che si sono ispirati alla settecentesca fontana della Reggia di Caserta.\nMolto numerose invece le scale storico-monumentali della citt\u00e0 (pi\u00f9 di 200). Esse costituiscono un vero e proprio elemento distintivo dell'urbanistica partenopea, ve ne sono di varie forme e dimensioni disseminate su tutto il territorio del centro storico: la Pedamentina a San Martino, la scalinata del Petraio, la monumentale scalinata di Montesanto, ecc.\nArchitetture militari.\nSin dall'epoca greca le mura cittadine si estendevano su un tracciato quadrangolare delimitato a nord sull'odierna via Foria, a sud dal corso Umberto I, ad ovest su via San Sebastiano e ad est su via Carbonara. Queste saranno poi riprese anche in epoca romana, costituendo quindi il centro antico della citt\u00e0. Delle modifiche furono compiute per accogliere i profughi dall'eruzione del Vesuvio del 79 d.C. e sotto Valentiniano III.\nNapoli ha visto l'avvicendarsi di diverse dinastie straniere, motivo per cui ha dovuto dotarsi di poderose fortificazioni: il Castel dell'Ovo, direttamente sul mare, costruito sulle vestigia della Villa di Licinio Lucullo, con funzione prettamente difensiva delle coste cittadine data la sua posizione pressoch\u00e9 centrale; il Castel Capuano, costruito nel 1153 per volere di Guglielmo I di Sicilia, con lo scopo di proteggere l'entroterra ma anche di fungere da residenza reale.\nIn epoca angioina le mura si estendevano per circa comprendendo un'area di circa 200 ettari e circa abitanti. Il fossato a nord fu denominato \"carbonarius publicus\" in quanto vi venivano bruciati i rifiuti, quello a ovest \"Lavinaius\" in cui fluivano le acque piovane prima di gettarsi in mare. Ulteriori modifiche furono effettuate nel XIII secolo da Carlo I d'Angi\u00f2 in direzione della marina fino ad includere il Castel Nuovo; e nel 1484 dagli aragonesi in direzione del Carmine fino ad includere l'omonimo castello. In questa fase furono edificati altri tre castelli: il Maschio Angioino, che assunse il ruolo di residenza reale, il Castel Sant'Elmo, che aveva una funzione di controllo della citt\u00e0 grazie alla sua favorevole posizione in altura, e il Castello del Carmine.\nDurante il vicereame spagnolo furono intrapresi nuovi lavori di murazione. Nonostante il divieto di estendersi fuori le mura, nel 1656 la citt\u00e0 contava abitanti (compresi i casali). Al periodo del viceregno invece, risalgono il Castello di Nisida e il forte di Vigliena. La caserma Garibaldi infine, rappresenta l'ultima fortificazione, sorta poco prima l'unit\u00e0 d'Italia. Altri castelli, per lo pi\u00f9 palazzi o monasteri fortificati, sono locati oltre le mura e nel suo circondario. Da segnalare anche i piccoli fortini daziari del muro finanziere (come quello in stile neogreco del ponte dei Granili), l'ultima cinta muraria che circondava la citt\u00e0 ottocentesca.\nCon lo sviluppo delle tecnologie belliche, le mura persero via via valore fino a scomparire del tutto.\nLa cinta muraria originale era intervallata da una serie di torri, dapprima erette in tufo e poi in piperno e pietra lavica, accompagnate lungo il percorso da una serie di portali dei quali sono ancora visibili testimonianze: porta Medina (1640) nell'attuale Montesanto, porta San Gennaro (1573) nell'attuale piazza Cavour, porta Capuana di vetuste origini, port'Alba (1625) nell'attuale piazza Dante. Per quanto concerne le torri ne sono sopravvissute varie e si ricordano torre Ranieri e torre San Domenico.\nSiti archeologici.\nL'attuale forma del centro antico rispecchia ancora la rielaborazione dell'antico tracciato viario, costituendo il pi\u00f9 importante sito archeologico greco presente a Napoli e ancora in uso da 2600 anni circa. La Napoli greca, oltre al prezioso impianto urbano, ci ha lasciato altri resti del suo passato come ad esempio mura, torri di difesa, templi (compresa la tazza di porfido proveniente dal tempio di Era di Poseidonia), cunicoli e ambienti vari del sottosuolo.\nPi\u00f9 numerosi i resti del periodo romano e possiamo trovare: resti di mercati come quello di San Lorenzo Maggiore, aree termali come quella di Santa Chiara, cryptae, mura, acquedotti, passaggi sotterranei (iniziati dai greci ma ampliati dai romani) e reperti di vario genere.\nNapoli sotterranea occupa una enorme estensione (circa 900.000 mq di cavit\u00e0 artificiali). Tra gli stessi ambienti del sottosuolo, \u00e8 possibile inoltre vedere anche i resti del teatro romano di Neapolis in cui si esibiva Nerone. Altri frammenti dello stesso teatro invece, possono essere visti dall'esterno lungo i decumani. Come testimonianza della Napoli antica vi sono anche le sepolture sotterranee: le pi\u00f9 famose sono le catacombe cristiane, ma ne esistono esempi legati anche al periodo greco e preellenico.\nImmediatamente fuori dalla citt\u00e0 vi \u00e8 l'area archeologica dell'antica Ercolano, ritenuta dagli archeologi un suburbio dell'antica Neapolis.\nAree naturali.\nNapoli, oltre a possedere un patrimonio storico, monumentale, artistico, archeologico e culturale di livello mondiale, conta anche un patrimonio naturalistico paragonabile a quello di Rio de Janeiro, tanto che su tale elemento distintivo \u00e8 nato il celebre detto popolare \u00ab\"Vedi Napoli e poi muori\"\u00bb.\nLa citt\u00e0 possiede una moltitudine di aree verdi libere: il parco di Capodimonte, una vasta distesa di verde che circonda diversi fabbricati settecenteschi e in particolare l'omonima reggia, la Villa Reale (oggi meglio conosciuta come \"Villa Comunale\"), un giardino urbano di circa un chilometro e mezzo opera di Carlo Vanvitelli, il parco Vergiliano a Piedigrotta, una piccola area verde in cui secondo la tradizione popolare \u00e8 custodito il sepolcro di Virgilio, o ancora la villa Floridiana, il real orto botanico e il parco regionale dei Campi Flegrei.\nUna veduta particolarmente suggestiva \u00e8 offerta dal parco Virgiliano a Posillipo, posizionato su uno punto che permette di osservare contemporaneamente tutta la baia di Napoli.\nSulla collina dei Camaldoli inizia invece il parco Metropolitano delle colline di Napoli (2215 ettari), il quale occupa un quinto dell'intera superficie comunale fino al parco del Poggio ai Colli Aminei.\nOltre agli spazi verdi Napoli \u00e8 caratterizzata anche da aree marine protette, come Nisida, cala Badessa e la Gaiola, quest'ultima un raro esempio nel Mediterraneo di parco archeologico sommerso a causa del fenomeno del bradisismo.\nPosto a pochissima distanza dalla zona est, si ricorda infine il vulcano Vesuvio, simbolo per eccellenza della citt\u00e0, il cui parco \u00e8 stato inserito dall'UNESCO tra le riserve mondiali della biosfera.\nSociet\u00e0.\nEvoluzione demografica.\nNel primo censimento dello Stato unitario (1861), Napoli era il comune pi\u00f9 popoloso d'Italia e tra i primi in Europa. Cedette negli anni 30 del '900 il primato prima a Milano (1931) e poi a Roma (1936). Annoverando anche i pendolari (circa , ben il 20% in rapporto alla popolazione residente), i militari, ecc. che ogni giorno si riversano in citt\u00e0, il numero degli abitanti all'interno del comune cambia considerevolmente. Tuttavia, analogamente a quanto accade in altre citt\u00e0 europee, come ad esempio Atene, Napoli oggi conta un comune non particolarmente popolato (diciassettesimo in Europa) ma un'area metropolitana tra le pi\u00f9 popolose d'Europa.\nEtnie e minoranze straniere.\nAl 31 dicembre 2020, a Napoli risultavano residenti cittadini stranieri (6,2% della popolazione complessiva). Le nazionalit\u00e0 principali sono:\nLingue e dialetti.\nLa lingua napoletana \u00e8 un idioma neolatino appartenente al gruppo italo-romanzo e al subgruppo meridionale intermedio, e diffuso a Napoli nella variante diatopica locale nota come dialetto napoletano (\"napulitano\").\nIl napoletano, come qualsiasi altro idioma, ha inoltre sub\u00ecto, nel corso della sua storia, influenze e \"prestiti\" di adstrato dai vari popoli che hanno governato la Campania e l'Italia centro-meridionale a partire dal Medioevo: dai funzionari e i mercanti bizantini nell'epoca del Ducato di Napoli, passando per i duchi e i principi longobardi di Benevento, giungendo infine ai sovrani normanni, francesi e spagnoli.\nLe prime testimonianze scritte si hanno gi\u00e0 nel 960 con il famoso \"Placito di Capua\", mentre la prima opera in prosa \u00e8 stata considerata per secoli un testo di Matteo Spinelli, i \"Diurnali\", un presunto \"cronicon\" degli avvenimenti pi\u00f9 importanti del regno di Sicilia dall'XI secolo fino al 1268; nel XIX secolo si accese una diatriba tra vari studiosi sulla veridicit\u00e0 o meno di questo scritto, oggi considerata definitivamente risolta con l'accettazione dell'inautenticit\u00e0 della cronaca di Matteo Spinelli.\nA partire dal 1442, per volont\u00e0 di re Alfonso V d'Aragona, il suddetto idioma, nella sua forma letteraria and\u00f2 a costituire la lingua ufficiale della cancelleria del regno, sostituendo in alcuni contesti il latino, e conservando tale funzione per un periodo relativamente breve, fino al 1501, quando, per volere degli stessi letterati locali dell'Accademia Pontaniana, venne progressivamente sostituito (e dal 1554, per volont\u00e0 del cardinale Girolamo Seripando, in maniera definitiva) dal \"volgare toscano\", ossia dall'italiano, il quale, proprio dal XVI secolo, e in concomitanza con la trasformazione in viceregno del reame di Napoli, \u00e8 usato come lingua ufficiale e amministrativa di tutti i regni e gli Stati italiani preunitari (con l'unica eccezione del Regno di Sardegna insulare, dove l'italiano assunse tale posizione a partire dal XVIII secolo), fino ai giorni nostri. Tuttavia, se le due principali lingue di cultura del tempo sono l'italiano e il latino, sul versante della comunicazione orale il napoletano \u2014e pi\u00f9 precisamente la sua variante dialettale cittadina, nel caso specifico della citt\u00e0 Napoli\u2014 conservava senz'altro un proprio primato, coesistendo in forma di diglossia con l'italiano fino all'attualit\u00e0.\nIl pi\u00f9 celebre poeta napoletano d'Et\u00e0 Moderna \u00e8 Giulio Cesare Cortese, di cui si ricorda la \"Vaiasseide\", mentre, la prosa in volgare napoletano, diviene celebre grazie a Giambattista Basile, vissuto nella prima met\u00e0 del Seicento e autore di un'opera famosa come \"Lo cunto de li cunti overo lo trattenemiento de peccerille\", tradotta in italiano da Benedetto Croce, la quale ha regalato al mondo la realt\u00e0 popolare e fantasiosa di quelle che sono oggi universalmente conosciute come \"fiabe classiche\".\nSaranno proprio Cortese e Basile a porre le basi per la dignit\u00e0 letteraria e artistica della lingua napoletana moderna.\nNegli ultimi tre secoli, infatti, il napoletano \u00e8 stato utilizzato con una certa frequenza e con notevoli risultati anche nell'arte. Nella letteratura e poesia, con Salvatore di Giacomo, Edoardo Nicolardi, Libero Bovio; nel teatro, che ha dato luogo al teatro napoletano; nella lirica, che tra il XVII e XVIII secolo (durante il periodo di maggior fulgore della scuola musicale napoletana) ha prodotto interi libretti di opere; nella musica, con la canzone classica napoletana; e nel XX secolo, anche nel cinema.\nReligione.\nLuogo di approdo dell'apostolo Pietro in Italia, Napoli fu uno dei primi luoghi del Cristianesimo in Occidente.\nLe prime catacombe partenopee, risalenti al II e al III secolo d.C., non furono adibite al culto, ma utilizzate solo per usi funebri, secondo quanto stabiliva la legge romana.\nL'evangelizzazione della citt\u00e0 si svilupp\u00f2 nei primi secoli dell'era cristiana, e la latinizzazione dei riti avvenne nel XII secolo, soprattutto ad opera di Ruggero II il normanno. Per molti secoli le basiliche maggiori ospitarono i sedili di Napoli, organi amministrativi cittadini cui si deve, tra l'altro, l'opposizione all'istituzione del locale tribunale dell'Inquisizione (1547).\nLa citt\u00e0, tranne i quartieri occidentali afferenti alla diocesi di Pozzuoli, appartiene all'arcidiocesi di Napoli, retta dall'arcivescovo Domenico Battaglia. \u00c8 organizzata in base a 13 decanati, con 500 luoghi di culto di cui 189 parrocchiali.\nIn ambito islamico, presenze musulmane all'interno della citt\u00e0 partenopea, anche se sporadiche, si ebbero fin dal IX secolo, in quanto essenzialmente avevano instaurato rapporti commerciali con i napoletani. La diffusione dell'islam come chiesa organizzata, invece, avvenne in concomitanza con i flussi migratori degli anni ottanta del Novecento, quando sorsero le prime due moschee rispettivamente a piazza Garibaldi e piazza Municipio. Successivamente, un'altra moschea venne aperta in piazza Mercato e, all'indomani degli attentati delle Torri Gemelle del 2001, la stessa moschea e la Diocesi di Napoli redassero una dichiarazione comune \"Salam alaikum\u00a0\u2013 Pax Vobiscum\" nella quale si confermano i principi di reciproco rispetto e buona convivenza. Ad oggi la presenza islamica in citt\u00e0 registra una precoce evoluzione, come attesta il docufilm \"Napolislam\" del 2015 vincitore del Biografilm Festival.\nInfine, sono presenti anche una chiesa evangelica, una basilica anglicana e una comunit\u00e0 ebraica.\nTradizioni e folclore.\nLa ricca e storica tradizione popolare di Napoli e la sua cultura millenaria hanno determinato nel corso del tempo un sentimento di \"napoletanit\u00e0\" che sintetizza diverse abitudini e credenze del popolo locale. Questi elementi, alcuni dei quali anche pittoreschi e talune volte caricaturizzati, determinano cos\u00ec, nel napoletano, l'acquisizione di un'identit\u00e0 solida e una forte appartenenza alla citt\u00e0, riassumendo addirittura il contesto folcloristico e culturale dell'intera regione e in alcuni casi anche dell'Italia.\nIl bagaglio culturale, che va dalla musica alla cucina, dai riti sacri alle credenze mistiche, fa s\u00ec che alla citt\u00e0 vengano associati diversi stereotipi che, in alcuni casi, vengono anche allargati al contesto nazionale. Pizza, sole, tarantella e mandolino, quattro simboli di Napoli, sono infatti annoverati e riconosciuti come i pi\u00f9 classici simboli (utilizzati alcune volte con accezione dispregiativa) dell'Italia nell'immaginario collettivo internazionale.\nTante altre invece sono le parole o le immagini che sintetizzano e rappresentano l'identit\u00e0 stereotipata napoletana: come il Vesuvio; il corno o il munaciello, che testimoniano la superstizione popolare; la mozzarella, simbolo assieme alla pizza della cucina napoletana e italiana; la tombola tipico gioco natalizio che viene accompagnato alla smorfia napoletana, altra invenzione popolare napoletana quest'ultima usata anche per il gioco del lotto, molto diffuso in citt\u00e0; c'\u00e8 poi Pulcinella, una delle maschere italiane pi\u00f9 famose e spesso usata per rappresentare l'italiano; infine vi \u00e8 l'iconografia classica del vicolo napoletano, dominato dai bassi e dai panni stesi lungo la strada.\nTra i riti religiosi, invece, dominano la storica arte presepiale napoletana per rappresentare la scena della Nativit\u00e0; il miracolo di San Gennaro, testimonianza della devozione religiosa popolare e dell'amore verso questo santo; e infine il culto della Madonna dell'Arco.\nIstituzioni, enti e associazioni.\nNapoli, in quanto capoluogo della citt\u00e0 metropolitana e della regione Campania, ospita, oltre alle sedi comunali, gli organi di governo della citt\u00e0 metropolitana e della regione; inoltre, \u00e8 sede di organismi nazionali come l'Autorit\u00e0 per le Garanzie nelle Comunicazioni e di villa Rosebery, la residenza ufficiale estiva del presidente della repubblica.\nIl ruolo della citt\u00e0 \u00e8 tuttavia pi\u00f9 ampio: Napoli \u00e8 sede del comando integrato delle forze NATO per l'Europa meridionale (con l'aggiunta di altre basi minori: Capodichino, Camaldoli e Agnano), dell'Hub di Direzione Strategica per il fronte sud (Nord Africa, il Sahel e il Medio Oriente) dell'Alleanza Atlantica, della Apple Developer Academy, della Cisco Networking Academy e co-innovation Hub, dell'Osservatorio internazionale per l'Economia del mare e della Lazarus Union Italia, un ramo diretto della ONG internazionale.\nPer quanto concerne gli ospedali, la citt\u00e0 ne ospita innumerevoli sia pubblici che privati, solo per citarne alcuni: l'ospedale Antonio Cardarelli, l'Ospedale del Mare, l'azienda Ospedaliera Universitaria Federico II, l'ospedale Monaldi, il Pascale, l'ospedale pediatrico Santobono e l'ospedale Domenico Cotugno.\nCultura.\nIstruzione.\nArchivi e biblioteche.\nNapoli possiede un Archivio di Stato istituito nel 1808 al fine di concentrare presso un'unica sede tutti gli antichi archivi del Regno di Napoli.\nSul territorio del comune sono attive 14 biblioteche comunali.\nLa biblioteca pi\u00f9 antica della citt\u00e0 \u2014e seconda in Italia per nascita, dopo quella Malatestiana di Cesena\u2014 \u00e8 la biblioteca dei Girolamini, aperta al pubblico nel 1586. La pi\u00f9 grande \u2014e terza nel paese per dimensioni\u2014 \u00e8 invece quella Nazionale, aperta nel 1804 come \"reale biblioteca di Napoli\", nel palazzo degli Studi. Le collezioni librarie ivi ubicate vi furono trasferite dalla reggia di Capodimonte per volont\u00e0 reale. Divenuta \"reale biblioteca borbonica\" nel 1816, nel 1860, con l'unit\u00e0 d'Italia, fu poi denominata biblioteca Nazionale.\nAltre biblioteche, archivi o raccolte della citt\u00e0 sono quelle dell'Universit\u00e0 di Napoli (BUN), del conservatorio di San Pietro a Majella, della raccolta appartenente dell'archivio di Stato, della Fondazione Biblioteca Benedetto Croce, dell'Istituto Italiano per gli Studi Storici, della Societ\u00e0 Napoletana di Storia Patria, della biblioteca Tarsia, della biblioteca del MANN, della biblioteca di storia dell'arte Bruno Molajoli e di molte altre ancora.\nRicerca.\nLa citt\u00e0 ospita numerosi centri di ricerca di notevole importanza, di seguito alcuni tra i pi\u00f9 rilevanti:\nScuole.\nVista l'origine greca della citt\u00e0, la scuola napoletana ha radici illustri e molto antiche. Durante l'epoca romana alquanto rinomata era la sua scuola di osservanza epicurea.\nUno degli istituti pi\u00f9 importanti a Napoli \u00e8 senza dubbio la scuola militare \"Nunziatella\", la pi\u00f9 antica tra le scuole militari al mondo ancora attive, nonch\u00e9 il pi\u00f9 antico istituto italiano di formazione militare.\nNata nel 1787 ad opera di Ferdinando IV di Borbone sotto la denominazione di Real Accademia Militare, \u00e8 stata eletta nel 2012 patrimonio culturale dei Paesi del Mediterraneo da parte dell'Assemblea parlamentare del Mediterraneo. Situata a Pizzofalcone in via Generale Parisi 16, \u00e8 stata fin dalle origini luogo di elevata formazione militare e civile, ed ha avuto tra i suoi professori e alunni personalit\u00e0 del calibro di Francesco De Sanctis, Mariano d'Ayala, Carlo Pisacane, Enrico Cosenz e persino un re d'Italia, Vittorio Emanuele III. Tra i numerosissimi ex-allievi di prestigio, figurano altissimi gradi delle forze armate, Presidenti del Consiglio, ministri, senatori e deputati del Regno delle Due Sicilie, del Regno d'Italia e della Repubblica Italiana, un presidente della Corte Costituzionale, nonch\u00e9 esponenti di assoluto rilievo del mondo culturale, politico e professionale italiano e internazionale, tra cui un vincitore del premio Sonning. La bandiera della scuola \u00e8 decorata da una croce d'oro al merito dell'Arma dei carabinieri (2012) e da una medaglia di bronzo al valore dell'esercito (2008). I suoi ex-allievi hanno meritato 38 medaglie d'oro, 490 medaglie d'argento e 414 medaglie di bronzo al valor militare, 2 al valor civile e numerosissimi altri riconoscimenti al valore.\nAltri istituti storici napoletani di particolare importanza sono il Liceo scientifico Giuseppe Mercalli, Liceo scientifico Tito Lucrezio Caro, liceo classico Umberto I, il Sannazaro, il Genovesi, il liceo Vittorio Emanuele II, il Liceo Statale Giuseppe Mazzini, il Liceo classico statale Adolfo Pansini, il Liceo scientifico Leon Battista Alberti, il liceo Giambattista Vico, l'istituto Statale d'Arte \"Filippo Palizzi\", il Liceo scientifico Elio Vittorini, l'Istituto tecnico Enrico De Nicola, il Liceo statale Margherita di Savoia e il complesso del Convitto Nazionale.\nIstituti per l'alta formazione.\nConservatorio musicale.\nStorica \u00e8 la tradizione del conservatorio di San Pietro a Majella, fondato nel 1826 come \"Regio conservatorio di musica\" a seguito della fusione di altri quattro precedenti istituti, su volont\u00e0 di Francesco II. Oggi si tengono insegnamenti per tutti gli strumenti musicali ed \u00e8 ospitato al suo interno un notevole museo della musica.\nAccademia di belle arti.\nL'accademia di belle arti di Napoli \u00e8 nata nel 1752 per volere di Carlo di Borbone. Ha ricoperto un ruolo molto importante nello sviluppo della pittura napoletana del XIX e XX secolo e, pi\u00f9 nello specifico, nella formazione della scuola di Posillipo.\nUniversit\u00e0.\nA Napoli \u00e8 stata fondata l'Universit\u00e0 degli Studi di Napoli \"Federico II\", la prima universit\u00e0 del mondo nata attraverso un provvedimento statale, e l'Universit\u00e0 degli Studi di Napoli \"L'Orientale\", la prima universit\u00e0 di studi sinologici ed orientalistici del continente. La citt\u00e0 conta su 8 atenei.\nLe universit\u00e0 pubbliche di Napoli sono:\nUniversit\u00e0 private:\nUniversit\u00e0 private telematiche:\nMusei.\nNapoli, tra le grandi citt\u00e0 d'arte europee, vanta un'abbondante offerta museale.\nI pi\u00f9 importanti in assoluto sono il museo archeologico nazionale, ritenuto uno dei pi\u00f9 importanti al mondo sia per la qualit\u00e0 che per la quantit\u00e0 delle opere esposte, principalmente quelle di epoca greco-romana; il museo nazionale di Capodimonte, nell'omonima reggia, che custodisce opere pittoriche dei pi\u00f9 grandi maestri italiani dal Rinascimento al Barocco; il museo nazionale di San Martino, che raccoglie reperti relativi alla storia di Napoli, e il palazzo Reale di Napoli.\nOltre a questi, altri musei rilevanti a livello nazionale, sono: quelli del Pio Monte della Misericordia, dei Girolamini (prima quadreria pubblica della citt\u00e0), del tesoro di San Gennaro, della ceramica \"duca di Martina\", del conservatorio di San Pietro a Majella, il MEMUS del teatro di San Carlo, la galleria di palazzo Zevallos, quelli dell'Opera di San Lorenzo Maggiore e Santa Chiara, il diocesano, il museo di villa Pignatelli, i civici Gaetano Filangieri e di Castel Nuovo, il museo di Pietrarsa, la galleria dell'Accademia, la cappella Sansevero, il palazzo delle Arti di Napoli (PAN) e il museo d'Arte Contemporanea Donnaregina (M.A.D.R.E.). Da segnalare anche le Stazioni dell'arte, in cui le stazioni della metropolitana cittadina non vengono concepite come semplici luoghi di transito, ma come un vero e proprio spazio espositivo con opere di artisti di fama mondiale (come Joseph Kosuth, Mimmo Rotella, Mario Merz) o di artisti emergenti.\nTra i musei scientifici, oltre alla Stazione zoologica Anton Dohrn, di particolare interesse sono quelli che fanno parte del Centro musei delle scienze naturali. Vi sono inoltre l'Osservatorio astronomico di Capodimonte, e, presso la Seconda Universit\u00e0 di Napoli, il museo di anatomia umana.\nMedia.\nStampa.\nNapoli, citt\u00e0 dove nacque nel 1759 il primo quotidiano italiano (il \"Diario Notizioso\"), \u00e8 sede di alcuni tra i pi\u00f9 importanti giornali nazionali: il \"Roma\" (il pi\u00f9 antico quotidiano italiano post-unitario), \"Il Mattino\" (il quotidiano pi\u00f9 diffuso del Mezzogiorno), il \"Corriere del Mezzogiorno\" (la versione meridionale del \"Corriere della Sera\"), \"Il Denaro\" (quotidiano economico del sud Italia) e \"Il Giornale di Napoli\" (fondato nel 1985).\nTra le numerose case editrici, le Edizioni Scientifiche Italiane, la Guida Editori, la Pironti e la Casa Editrice La Canzonetta.\nRadio.\nA Napoli, tra le emittenti radiofoniche nazionali, ha la sua sede centrale Radio Kiss Kiss, che \u00e8 settima tra le radio nazionali pi\u00f9 ascoltate.\nCinema.\nI primi tentativi di produzione cinematografica risalgono al 1904, ma \u00e8 dal 1905 che si cominciarono a girare film a Napoli con una certa regolarit\u00e0, grazie ai fratelli Troncone. Nel 1924-25 pi\u00f9 di un terzo dei film prodotti in Italia proveniva da Napoli, con soventi espressioni dialettali. I tempi pioneristici dell'industria cinematografica napoletana presero termine durante il ventennio fascista: l'enfasi posta sullo sviluppo della capitale e l'abbassamento dei costi dovuti alla centralizzazione fecero s\u00ec che la produzione dei film italiani venne trasferita a Roma, dove vennero costruiti gli stabilimenti di Cinecitt\u00e0.\nLa citt\u00e0 partenopea \u00e8 da sempre considerata anche un importante set cinematografico sia a livello nazionale che internazionale (oltre 500 pellicole girate nel triennio 2016-2017-2018): numerosi registi si sono succeduti negli anni, a partire dai Fratelli Lumiere che nel 1898 effettuarono alcune delle loro prime riprese sul lungomare di Napoli (rendendola di fatto una delle citt\u00e0 con la testimonianza cinematografica pi\u00f9 antica), passando attraverso gli anni sessanta e settanta con i film di Mario Monicelli, Roberto Rossellini, Francesco Rosi, Pier Paolo Pasolini, Vittorio De Sica, Ettore Scola, Nanni Loy, Dino Risi e tanti altri, fino ad arrivare ai giorni nostri con Massimo Troisi, Giuseppe Tornatore, Gabriele Salvatores, Matteo Garrone, John Turturro e Ferzan \u00d6zpetek. Tra i pi\u00f9 importanti film ambientati a Napoli vi sono: \"Pais\u00e0\", \"Viaggio in Italia\", \"L'oro di Napoli\", \"Il giudizio universale\", \"La baia di Napoli\", \"Matrimonio all'italiana\", \"Ieri, Oggi, Domani\" e \"Carosello napoletano\", vincitore del Prix International 1954 al festival di Cannes.\nTelevisione.\nA Napoli ha sede uno dei quattro centri di produzione televisiva e radiofonica della Rai. Il centro Rai, sito in via Guglielmo Marconi 9, ospita numerosi programmi televisivi e diverse produzioni televisive legate alla citt\u00e0, tra cui la soap opera italiana pi\u00f9 longeva, nonch\u00e9 la soap pi\u00f9 seguita al mondo, \"Un posto al sole\".\nArte.\nNapoli ha ancor oggi un ruolo centrale nell'arte e nell'architettura italiana ed europea, essendo sede di eventi e mostre internazionali.\nArchitettura.\nLa storia dell'architettura medievale napoletana, nelle sue forme pi\u00f9 significative e ancora oggi visibili, ha inizio sostanzialmente sotto la dinastia degli Angioini, grazie alla quale nascono le prime chiese in stile gotico della citt\u00e0, prevalentemente di matrice italiana seppur, in taluni casi \u2014come in quello della basilica di San Lorenzo Maggiore, \"unicum\" in Italia\u2014 anche di stampo francese.\nDopo un successivo periodo rinascimentale, si entra nell'et\u00e0 dello sfarzoso barocco napoletano, periodo forse in cui l'architettura cittadina assume maggior consapevolezza di s\u00e9 e che tutt'oggi mostra i suoi maggiori punti di spessore qualitativo, grazie ai rifacimenti delle facciate dei palazzi preesistenti o alle nuove edificazioni che vedono nei portali d'ingresso e negli scaloni monumentali i massimi punti caratterizzanti dello stile architettonico locale. Uno degli elementi distintivi dei palazzi napoletani \u00e8 infatti che \u2014data la particolare conformazione urbanistica della citt\u00e0, caratterizzata da strette vie che non davano la possibilit\u00e0 di edificare facciate di ampie vedute\u2014 il gusto artistico-architettonico locale si \u00e8 focalizzato in particolari dell'edificio, come il portale d'ingresso o lo scalone monumentale, elementi questi tipici proprio dell'architettura rinascimentale e barocca napoletana.\nSe gli stili rinascimentali e barocchi sono stati comunque due riletture locali di movimenti pi\u00f9 ampi, seppur raggiungendo livelli molto alti, nel corso del XVIII secolo la citt\u00e0 di Napoli si \u00e8 mostrata all'avanguardia nel campo dal momento che contribu\u00ec alla costituzione del modello neoclassico, nato grazie agli scavi archeologici di Ercolano e di Pompei e alle relative scoperte.\nLe nuove correnti industriali di fine Ottocento e inizio Novecento portarono ad elaborazioni eclettiche, sfociando in delicate maniere \"floreali\" e innovazioni moderne che assumono identit\u00e0 locali, caratterizzanti in particolar modo le nuove ville vomeresi.\nSuccessivamente a questa fase, nei primi decenni del XX secolo nasce il liberty napoletano, mentre gli anni trenta furono il periodo del razionalismo italiano. Una delle ultime grandi realizzazioni architettoniche, invece, fu la Mostra d'Oltremare, un complesso di ; fu inaugurata nel 1940 e ripristinata negli anni cinquanta dagli stessi progettisti.\nTra gli architetti pi\u00f9 rilevanti che hanno lavorato in citt\u00e0 vi sono: Luigi Vanvitelli, Ferdinando Fuga, Domenico Fontana, Cosimo Fanzago, Ferdinando Sanfelice, Domenico Antonio Vaccaro, Antonio Niccolini e Buono di Napoli.\nPittura.\nL'arte pittorica, a Napoli, risale al periodo della sua fondazione. Tuttavia, non sono rimaste tracce apprezzabili n\u00e9 del periodo greco, n\u00e9 di quello romano, n\u00e9 dell'epoca normanna, sveva e bizantina.\nLe continue dominazioni straniere dei secoli successivi non consentirono il formarsi di una vera e propria scuola pittorica locale. Tuttavia, i frequenti arrivi in citt\u00e0 di artisti forestieri, principalmente di stampo toscano, come Pietro Cavallini, Giotto, Simone Martini e Giorgio Vasari consentirono, tra il XIV e il XVII secolo, l'emersione di una serie di personalit\u00e0 autoctone. Tra tutti, si ricordano Colantonio, Fabrizio Santafede e Giovanni Antonio Amato.\nLa Scuola pittorica napoletana in senso stretto nacque solo nel XVII secolo con l'arrivo in citt\u00e0 di Caravaggio, sul solco del quale un attento e cospicuo gruppo di pittori locali diede origine alla corrente del caravaggismo. Si crearono le prime botteghe, dove operarono artisti come Jusepe de Ribera, Artemisia Gentileschi e altri. Napoli divenne cos\u00ec molto ricettiva alla pittura, tanto da attirare l'attenzione anche degli esponenti del rinascimento emiliano come Domenichino, Guido Reni e Giovanni Lanfranco.\nIl Settecento napoletano vide una continuazione del tardo-barocco e un maggiore interesse verso la decorazione. In particolare si ammirano le opere di Francesco Solimena e Francesco De Mura, mentre Fedele Fischetti fu chiamato per affrescare numerosi palazzi nobiliari.\nNel XIX secolo la pittura napoletana abbandon\u00f2 i movimenti del passato e, dietro l'eco delle innovazioni di artisti quali John Constable e William Turner, divenne scuola di un pi\u00f9 vasto movimento artistico, paesaggistico e in parte romantico, che assunse connotati propri. Tra il 1820 e il 1850 nacque cos\u00ec la scuola di Posillipo, i cui pi\u00f9 alti esponenti furono Anton Sminck van Pitloo e Giacinto Gigante. L'Accademia di belle arti di Napoli divenne il centro propulsore dell'attivit\u00e0 della scuola e fu alla base della nascita di un altro filone di artisti, quali Francesco Saverio Altamura, Gioacchino Toma, Domenico Morelli e Vincenzo Petrocelli.\nGli anni ottanta del Novecento videro infine la nascita della Transavanguardia.\nScultura.\nIl Quattrocento e il Cinquecento furono periodi floridi per la scultura napoletana. A partire dalla realizzazione dell'arco trionfale del Castel Nuovo ad opera di Francesco Laurana, tra il 1452 e il 1471, si vide la fioritura di un vero e proprio laboratorio di formazione di vari artisti rinascimentali che riproporranno innovazioni artistiche in tutto il regno. Si parl\u00f2 allora di \"clima dell'arco\" per indicare questa prima diffusione dei nuovi modi artistici.\nDiversi esempi di scultura del Cinquecento napoletano sono visibili nella chiesa di Santa Maria delle Grazie Maggiore a Caponapoli, definita come il \"museo della scultura napoletana del Cinquecento\". Tra gli scultori principali di questo periodo si annoverano Giovanni da Nola, Giovanni Domenico, Girolamo D'Auria e Gian Lorenzo Bernini che fu per\u00f2 attivo soprattutto a Roma. Meritano poi citazione anche i lavori riguardanti le fontane di Napoli che hanno visto le mani di Pietro Bernini.\nNel Seicento la scultura si manifesta nella realizzazione degli obelischi di San Domenico e San Gennaro e nelle figure di Francesco Antonio Picchiatti, Cosimo Fanzago e Dionisio Lazzari, quest'ultimo che esegu\u00ec per le chiese napoletane diversi altari maggiori.\nTra gli scultori del Settecento invece spiccano su tutti Domenico Antonio Vaccaro e Giuseppe Sanmartino, quest'ultimo forse il pi\u00f9 grande scultore napoletano, abilissimo a plasmare figure in terracotta e che diede inizio ad una vera scuola di artisti del presepio. Il Sanmartino \u00e8 inoltre l'autore di quello che \u00e8 considerato uno dei maggiori capolavori della scultura mondiale, il \"Cristo velato\" (1753), scultura marmorea conservata nella cappella Sansevero in cui sono presenti anche altre pregevoli opere marmoree di Antonio Corradini (\"Pudicizia\") e Francesco Queirolo (\"Disinganno\").\nNel corso del XIX secolo dominano la scena le sculture bronzee e i busti di Vincenzo Gemito e Tito Angelini. Celebre all'estero \u00e8 la Fonderia artistica Chiurazzi per le sculture in bronzo, alle quali si aggiunsero dopo sculture pure in marmo e ceramica. Al giorno d'oggi invece si ricorda la presenza in citt\u00e0 di Jago, che ha scelto il rione Sanit\u00e0 come sede del suo laboratorio.\nAltre arti.\nTra le numerose arti praticate in citt\u00e0, la porcellana di Capodimonte e il presepe napoletano emergono per tradizione storica e rinomanza internazionale.\nL'origine della prima va fatta risalire al 1743, quando Carlo di Borbone fond\u00f2 la Real Fabbrica di Capodimonte, con l'intento di affrancarsi dalle produzioni straniere. I modellatori napoletani raggiunsero presto livelli di assoluta eccellenza. Tradizione viva ancora oggi.\nL'origine del secondo \u00e8 ancora pi\u00f9 antica, in quanto il \"presepio\" a Napoli era gi\u00e0 citato in un documento del 1025, conservato nella chiesa di Santa Maria del Presepe; molto anteriore, quindi, alla leggenda che vorrebbe il primo presepe realizzato da Francesco d'Assisi nel 1223. Nel corso dei secoli, l'arte del presepe si \u00e8 intrecciata strettamente con il vissuto e l'immaginario napoletano sia colto, che popolare. Il periodo di massimo splendore va fatto risalire al periodo borbonico, quando raggiunse le pi\u00f9 alte vette artistiche. Luogo focale della tradizione presepiale \u00e8 via San Gregorio Armeno, dove a tutt'oggi si tiene il mercato del presepe a partire dall'8 dicembre. Da ricordare come importante esponente di ambedue le arti, il pittore e modellatore Francesco Celebrano.\nArte antica tramandata da sapienti artigiani \u00e8 quella della cartapesta. I burattini napoletani sono apprezzati e ricercati dai collezionisti del mondo intero.\nAltra arte, inventata e insegnata dai maestri napoletani agli stranieri, fu quella di trasformare il carapace delle tartarughe in un materiale pregiato perch\u00e9 decorato con oro, argento, avorio, madreperla, lacca e smalto. L'artista pi\u00f9 celebrato e ammirato fu Giuseppe Serao, che lavor\u00f2 per la famiglia reale borbonica. Le opere d'arte napoletane in carapace sono esposte in molti musei e la collezione pi\u00f9 importante \u00e8 conservata nella Galleria Kugel di Parigi.\nTeatro.\nOpera napoletana.\nIl teatro \u00e8 una delle pi\u00f9 antiche e conosciute tradizioni artistiche della citt\u00e0; gi\u00e0 l'imperatore Nerone si esibiva, nel I secolo d.C., sul palco del teatro romano di Neapolis.\nIl secolo d'oro per il teatro napoletano moderno fu il Settecento, quando si edificarono numerosi teatri, tra i quali il gi\u00e0 menzionato real di San Carlo. Erano quelli gli anni della Napoli capitale della musica con lo straordinario fermento dato dal conservatorio cittadino che contribuiva allo sviluppo della scuola musicale napoletana.\nOggi Napoli vanta un'ampia offerta teatrale potendo annoverare, oltre al San Carlo, anche il Mercadante, il San Ferdinando, l'Augusteo, il Sannazaro, il teatrino di corte, il teatro Bellini e numerosi altri.\nGrazie a questa secolare e duratura tradizione e al cospicuo numero di teatri in citt\u00e0, Napoli \u00e8 stata scelta come sede di importanti eventi, quale il Festival Nazionale del Teatro.\nTeatro napoletano.\nIl teatro napoletano in senso stretto nasce con le opere celebrative alla corte aragonese di Jacopo Sannazaro, a cavallo tra XV e XVI secolo.\nI principali attori e autori teatrali del XIX e XX secolo sono Antonio Petito, Raffaele Viviani, Vincenzo Torelli, Roberto Bracco, Eduardo Scarpetta (ideatore della \"mezzamaschera\" di Felice Sciosciammocca) e i figli naturali di quest'ultimo, i fratelli De Filippo: Eduardo, Titina e Peppino.\nEduardo \u00e8 senza dubbio il pi\u00f9 rilevante di tutti, in quanto padre di una tradizione divenuta universale. Intraprese un'originale attivit\u00e0 di scrittura e recitazione teatrale, volta a portare sul palcoscenico l'anima di Napoli e dei suoi abitanti, la \"napoletanit\u00e0\", attraverso cui evidenziare i caratteri fondamentali dell'umanit\u00e0 e della societ\u00e0 contemporanea. Tra le sue commedie pi\u00f9 importanti ricordiamo \"Napoli milionaria!\", \"Il sindaco del rione Sanit\u00e0\", \"Gli esami non finiscono mai\", \"Natale in casa Cupiello\", \"Le voci di dentro\", \"L'arte della commedia\", \"Filumena Marturano\" e \"Questi fantasmi!\". Le opere di Eduardo sono riportate in chiave moderna tutt'oggi, attraverso le riproposizioni cinematografiche o teatrali.\nTra gli autori e attori contemporanei, notevoli Roberto De Simone e il trio comico cabarettistico de \"La Smorfia\" composto da Enzo Decaro, Lello Arena e Massimo Troisi.\nMusica.\nComposizione.\nOriginata da una tradizione orale secolare, la musica napoletana assunse forma aulica nell'ambito della polifonia sacra e profana, a partire dal XV secolo e fino al XVII secolo.\nL'evoluzione fu possibile grazie ai quattro prestigiosi conservatori di Santa Maria di Loreto, della Piet\u00e0 dei Turchini, di Sant'Onofrio a Capuana e dei Poveri di Ges\u00f9 Cristo, dai quali uscirono importanti compositori del panorama europeo, i quali contribuirono considerevolmente allo sviluppo dell'opera e diedero origine alla scuola musicale napoletana. Quest'ultima si espresse in musicisti di grande livello come Alessandro e Domenico Scarlatti, Giovanni Battista Pergolesi, Nicola Porpora, Domenico Cimarosa e Giovanni Paisiello.\nLa qualit\u00e0 e la quantit\u00e0 della musica prodotta a Napoli durante il periodo del classicismo \u00e8 esemplificata da una lettera che il padre Leopold scrisse al figlio Wolfgang Amadeus Mozart nel 1778, nella quale egli comparava favorevolmente la scena operistica di Napoli rispetto a quella di Parigi circa le possibilit\u00e0 di emergere per un giovane compositore.\nI quattro conservatori della citt\u00e0 furono unificati nel 1808 portando alla nascita il conservatorio di San Pietro a Majella dal quale passarono personalit\u00e0 quali Ruggero Leoncavallo, Riccardo Muti, Sergio Fiorentino, Vincenzo Bellini, Saverio Mercadante, Aldo Ciccolini, Salvatore Accardo, Bruno Canino, Nicola Antonio Zingarelli e Roberto De Simone.\nTra i librettisti sono notevoli le figure di Salvadore Cammarano, il pi\u00f9 importante del periodo romantico, e Andrea Leone Tottola. Tra i direttori d'orchestra di rilievo, spicca il gi\u00e0 citato Riccardo Muti. Fra i cantanti lirici si ricordano Maria Borsa ed Enrico Caruso, considerato uno dei pi\u00f9 grandi tenori di tutti i tempi.\nCanzone napoletana.\nLa canzone napoletana si fonda su diversi secoli di storia, legata per lo pi\u00f9 ad una diffusa tradizione orale. Tra le manifestazioni pi\u00f9 antiche si annoverano i balli popolari della tarantella napoletana, e pi\u00f9 genericamente campana, nata nel corso del XVII secolo e denominata \"Tammurriata\".\nNegli ultimi due secoli prende spazio la cosiddetta canzone classica napoletana, assurta a grande notoriet\u00e0 nel corso delle annuali feste di Piedigrotta tra l'Ottocento e la prima met\u00e0 del Novecento e con i successivi festival della canzone napoletana. La canzone classica napoletana, repertorio musicale avente come esponenti compositori come Ernesto Murolo, Libero Bovio, Vincenzo Russo e Salvatore Di Giacomo, divenne uno dei simboli della musica italiana. In questo contesto, il tenore Enrico Caruso emerse come l'interprete pi\u00f9 noto, e un'icona della musica napoletana nel mondo.\nNegli anni successivi alla seconda guerra mondiale, alcuni autori e interpreti continuarono nel solco della tradizione classica, come ad esempio Roberto Murolo, ed Aurelio Fierro. Altri iniziarono invece a dare luogo a contaminazioni tra canzone napoletana e italiana, avendo in Peppino di Capri e Massimo Ranieri alcuni tra i maggiori rappresentanti. Infine, il contatto dei musicisti napoletani con quelli americani, avvenuto a partire dall'occupazione americana, diede origine ad un ramo musicale a s\u00e9 stante il cui padre fu Renato Carosone.\n\u00c8 vasta la schiera di cantautori e musicisti che hanno dato e danno il loro contributo alla continuazione della tradizione musicale partenopea; in particolare, si ricordano Giuseppe Di Stefano, Domenico Modugno e Dalida. Attivo da vari anni, presso la sede RAI di Napoli, \u00e8 invece l'Archivio Sonoro della Canzone Napoletana.\nIn epoca moderna la canzone napoletana ha visto mutare il proprio genere aprendo le porte ad altri generi musicali. Dal progressive rock degli Osanna a James Senese e i Napoli Centrale, Pino Daniele, Edoardo ed Eugenio Bennato, sono solo alcuni dei musicisti \"moderni\" pi\u00f9 famosi e apprezzati. Da menzionare nella musica partenopea degli ultimi vent'anni sono anche il reggae/dub degli Almamegretta, i 99 Posse e Clementino.\nA partire dagli anni ottanta si \u00e8 affermato inoltre il genere \"neomelodico\", il cui precursore \u00e8 Nino D'Angelo.\nAltro fenomeno musicale storico di particolare interesse e protratto fino ai giorni nostri \u00e8 infine la cosiddetta sceneggiata napoletana. Furono determinanti nel suo sviluppo le rappresentazioni di Nino Taranto e, pi\u00f9 recentemente, di Mario Merola.\nLetteratura.\nNell'era dell'Impero romano, a Napoli, vi studiano rilevanti personalit\u00e0 come Orazio e Virgilio. Quest'ultimo, in particolare, vi compose alcune delle sue pi\u00f9 importanti opere: le \"Bucoliche\", le \"Georgiche\" e l\"Eneide\".\nIl Trecento \u00e8 invece il periodo dell'Umanesimo; questa corrente part\u00ec dall'Italia e proprio in Napoli ebbe uno dei suoi maggiori centri, diffondendosi poi in tutto il continente. Vi risiedettero e vi realizzarono feconde produzioni Francesco Petrarca e Giovanni Boccaccio. In Giovanni Pontano fu riconosciuta una delle pi\u00f9 rilevanti personalit\u00e0 dell'Umanesimo napoletano, definizione questa attribuitagli da un altro illustre umanista partenopeo, Jacopo Sannazaro. Quest'ultimo, nel corso del Quattrocento e fino ai primi decenni del Cinquecento, fu protagonista nella scena letteraria italiana ed europea con importanti opere, su tutti il poema dell\"Arcadia\", da cui successivamente prese il nome l'omonima accademia romana.\nL'epoca barocca, a cavallo tra il XVI e XVII secolo, fu invece il periodo di Giambattista Basile e Giulio Cesare Cortese, i quali posero le basi della letteratura in lingua napoletana. Nella prima met\u00e0 del Seicento fu altres\u00ec istituita l'Accademia degli Oziosi, luogo di incontro tra intellettuali napoletani e spagnoli, fra i quali si annoverano Francisco de Quevedo e Tommaso Campanella.\nL'Ottocento fu caratterizzato da un altro illustre arrivo in citt\u00e0, quello di Giacomo Leopardi, che qui compose, poco prima di morire, alcuni dei suoi pi\u00f9 celebri poemi: \"La ginestra\" e le \"Paralipomeni della Batracomiomachia\".\nTra l'Ottocento e il Novecento, intanto, nascono le prime poesie in napoletano, utilizzate spesso come testi di canzoni, dando luogo alla canzone classica napoletana. Furono infatti gli anni di E.A. Mario, Salvatore Di Giacomo, Libero Bovio, Ernesto Murolo. Tra i poeti vi furono anche Eduardo De Filippo e Tot\u00f2.\nNell'epoca moderna, tra i pi\u00f9 importanti scrittori napoletani si ricordano Luciano De Crescenzo, Erri De Luca ed Elena Ferrante, ritenuta dal Time tra le 100 persone pi\u00f9 influenti al mondo.\nFilosofia.\nFra l'80 e il 40 a.C. Napoli era un importante centro culturale della civilt\u00e0 romana. L'epicureismo trov\u00f2 la sua sede pi\u00f9 adatta soprattutto in citt\u00e0, fuori dalla vita frenetica della capitale imperiale. Vi insegnavano il giordano Filodemo di Gadara e l'asiatico Sirone (che vi ebbe come allievi anche il giovane Publio Virgilio Marone e Quinto Orazio Flacco).\nIl pi\u00f9 importante pensatore medioevale operante a Napoli fu il teologo san Tommaso d'Aquino, il quale visse nel convento di San Domenico. San Tommaso fu in particolare esponente di primissimo piano della filosofia scolastica ed elaboratore della visione tomistica.\nPunto focale della filosofia napoletana del XVI secolo fu invece Giordano Bruno, il quale elabor\u00f2 una teologia dove Dio \u00e8 intelletto e ordinatore di tutto ci\u00f2 che \u00e8 in natura, ma \u00e8 nello stesso tempo Natura stessa divinizzata, in un'inscindibile unit\u00e0 panteistica di pensiero e materia.\nNel vivace ambiente culturale napoletano del XVIII secolo emerse invece la personalit\u00e0 di Giambattista Vico, esponente di spicco dell'Accademia degli Investiganti. Egli deline\u00f2 i tratti di una nuova attivit\u00e0 culturale basata non soltanto sulla ragione, ma anche sull'estro, sui sentimenti e l'ingegno, del tutto in contrasto col pensiero cartesiano. Sulla stessa linea si muover\u00e0 il suo sodale Antonio Genovesi, il quale successivamente divenne titolare della prima cattedra di economia politica al mondo. Il giurista lucano Mario Pagano, personalit\u00e0 di spicco dellilluminismo italiano, sar\u00e0 invece l'iniziatore della \u00abscuola storica napoletana del diritto\u00bb, nonch\u00e9 un precursore del positivismo.\nIl pi\u00f9 alto esponente del pensiero a Napoli tra l'Ottocento e il Novecento fu invece Benedetto Croce, abruzzese di origini ma napoletano di adozione, principale ideologo del liberalismo novecentesco italiano ed esponente di spicco dello storicismo. Espressione moderna dello studio della filosofia a Napoli \u00e8 l'Istituto Italiano per gli Studi Filosofici, che raccoglie circa volumi, tra cui numerosi originali, ed \u00e8 stato definito dall'UNESCO come \"senza pari al mondo\".\nScienza.\nA Napoli ha avuto origine la moderna scienza della vulcanologia, grazie alla prossimit\u00e0 di vulcani. Nel solco delle prime osservazioni dell'inglese William Hamilton, e grazie all'opera del fisico Macedonio Melloni, nel 1841 fu costruito l'Osservatorio vesuviano, il primo istituto scientifico di questo tipo al mondo.\nDi notevole spessore la scuola matematica napoletana, che nel XVIII secolo ha annoverato nelle sue fila personalit\u00e0 come Nicola Fergola e i suoi allievi Felice Giannattasio, Carlo Forti, Pietro Schioppa, Francesco Bruno, Luigi Telesio, Vincenzo Flauti, Giuseppe Scorza e soprattutto Annibale Giordano il quale giovanissimo, nel 1787, pubblic\u00f2 una generalizzazione del \"problema di Pappo\" (o di Castillon). Nel XX secolo, la scuola \u00e8 stata incentrata soprattutto intorno alla personalit\u00e0 di Renato Caccioppoli, il quale ha esercitato un'influenza decisiva sullo sviluppo della analisi matematica in Italia\". Altri importanti studiosi di questa scuola sono i suoi allievi Carlo Miranda, Mario Curzio, Renato Vinciguerra, Donato Greco, don Savino Coronato.\nL'astronomia napoletana ha raggiunto risultati di eccellenza soprattutto grazie all'Osservatorio astronomico di Capodimonte, fondato da Federico Zuccari. Contributi fondamentali a questa scienza sono venuti da Giovanni Battista Della Porta, il quale descrisse, circa vent'anni prima che Galileo Galilei lo costruisse, i principi del telescopio. Lo stesso Della Porta fu una delle figure scientifiche di maggior rilievo del XVI secolo, noto anche per i suoi studi di crittografia e scienze naturali. Francesco Fontana, costruttore di telescopi kepleriani, fu invece il primo a tracciare disegni della Luna, di Marte (del quale scopr\u00ec e descrisse la rotazione) e degli altri pianeti maggiori.\nDi rilievo anche la scuola botanica rappresentata soprattutto da Michele Tenore con la sua \"Flora Napolitana\", ma anche da Domenico Cirillo, Vincenzo Petagna e Guglielmo Gasparrini. La scuola zoologica \u00e8 invece rappresentata da Oronzo Gabriele Costa, la cui scoperta nel golfo di Napoli e corretta classificazione tra i cordati dell'anfiosso \"Branchiostoma lanceolatum\", consent\u00ec di individuare in questa categoria di animali l'anello di congiunzione tra invertebrati e vertebrati, avendo enorme influenza sulla formulazione della teoria dell'evoluzione darwiniana.\nRilevante infine anche la scuola medica, che vide in Domenico Cotugno il suo pi\u00f9 alto rappresentante. Rettore dell'Universit\u00e0 di Napoli, fu protagonista soprattutto di importanti scoperte neurologiche, conseguite attraverso il metodo della dissezione. A Napoli \u00e8 nata la scienza dell'anatomia comparata grazie al medico Marco Aurelio Severino, autore della \"Zootomia democritea\", primo trattato generale al mondo su questa materia.\nCucina.\nLa cucina napoletana rappresenta un'identit\u00e0 culturale inconfondibile per la citt\u00e0 partenopea ed \u00e8 strettamente collegata alle vicende storiche e culturali della citt\u00e0. La stessa, infatti, rappresenta all'estero uno dei pi\u00f9 conosciuti simboli del \"made in Italy\".\nGrazie alle varie dominazioni ricevute (e principalmente a quelle relative alle dinastie reali francesi e spagnole) si \u00e8 delineata nel tempo una netta distinzione tra quella che \u00e8 definibile come \"cucina aristocratica\", caratterizzata da piatti con ingredienti ricchi (questi i casi dei timballi, del sart\u00f9 di riso, ecc.) e una \"povera\", legata ad ingredienti come cereali, legumi e verdure (questi i casi della pasta e fagioli, degli spaghetti aglio e olio, spaghetti alla puttanesca, ecc.).\nTra i piatti tipici vi sono la pizza napoletana, la pasta napoletana (spaghetti alle vongole, pasta al rag\u00f9 napoletano), la parmigiana di melanzane, gli gnocchi alla sorrentina, la pastiera napoletana, il casatiello, i friarielli. In passato per le vie della citt\u00e0 giravano degli ambulanti che commercializzavano una bevanda calda, oggi la chiameremmo \"street food\": l'acqua di polpo.\nEventi.\nNapoli \u00e8 un importante centro congressuale e fieristico, che ospita ogni anno numerosi meeting e manifestazioni nazionali e internazionali, concerti, spettacoli ed eventi. I pi\u00f9 sentiti sono:\nGeografia politica.\nTessuto urbano e popolazione.\nNapoli, dal Medioevo in poi e in maniera particolare dal Cinquecento, \u00e8 stata in assoluto una delle prime citt\u00e0 d'Europa per popolazione. Durante la seconda met\u00e0 del XVI secolo era probabilmente la citt\u00e0 pi\u00f9 popolosa del cristianesimo occidentale e la seconda del Mediterraneo dopo Istanbul. Dopo l'Unit\u00e0 d'Italia, se da un lato Napoli ha smesso di essere popolata alla stregua di citt\u00e0 come Parigi o Londra, dall'altro \u00e8 riuscita a conservare inalterate le caratteristiche demografiche tipiche di una metropoli europea.\nIl comune di Napoli al 30 settembre 2021 \u00e8 il terzo comune pi\u00f9 popoloso d'Italia e uno dei primi in Europa per densit\u00e0 abitativa; tuttavia bisogna tener presente che la citt\u00e0 \u00e8 cresciuta nel tempo ben oltre i confini municipali e quindi per parlare di citt\u00e0 in senso completo, significa considerare il dato demografico dell'intera citt\u00e0 metropolitana, oggi caratterizzata da un forte fenomeno di urbanizzazione che ha dato vita ad una delle conurbazioni pi\u00f9 vaste d'Italia; significativo \u00e8 infatti il trasferimento di molti abitanti del capoluogo verso i comuni della ex provincia, che ha la pi\u00f9 alta densit\u00e0 abitativa tra le citt\u00e0 metropolitane d'Italia e tra le prime del vecchio continente. Nella realt\u00e0, i limiti metropolitani \"napoletani\" sono pi\u00f9 estesi comprendendo vaste aree delle province limitrofe, in primis quelle della provincia di Caserta, e gli urbanisti chiamano l'intero territorio urbanizzato \"Grande Napoli\". Esistono poi affinit\u00e0 storico-culturali, sociali, naturalistico-ambientali ed economiche che ne costituiscono, da secoli, un sistema strettamente interconnesso, anche se articolato. Alla luce di queste considerazioni e a seconda del \"valore\" che si attribuisce ai singoli parametri ricordati, i \"confini\" si allargherebbero ulteriormente in maniera significativa. In ogni caso, gli stessi studi pongono Napoli anche nelle posizioni pi\u00f9 alte della graduatoria europea.\nPer il resto, il comune di Napoli \u00e8 il pi\u00f9 giovane d'Italia (7,65%), con un tasso di natalit\u00e0 pi\u00f9 elevato rispetto ad altre zone del paese e con un numero di immigrati relativamente basso.\nI quartieri pi\u00f9 popolosi sono quelli corrispondenti al territorio dei casali aggregati in epoca murattiana (Vomero, Arenella, Fuorigrotta, Bagnoli) e risorgimentale (Piscinola), e nel periodo fascista (Barra, Chiaiano, Marianella, Pianura, Soccavo, Ponticelli, San Giovanni a Teduccio, San Pietro a Patierno, Miano, Secondigliano e Scamp\u00eca).\nGeografia antropica.\nUrbanistica.\nTra le strade e piazze principali della citt\u00e0, vi sono di certo quelle che caratterizzano l'area dei decumani di Napoli: Spaccanapoli (decumano inferiore), via dei Tribunali (decumano maggiore), via dell'Anticaglia (decumano superiore), via San Gregorio Armeno, piazza del Ges\u00f9 Nuovo, piazza Bellini, piazza San Domenico Maggiore, largo Corpo di Napoli, piazza San Gaetano e diverse altre.\nSuccessivamente, voluta dal vicer\u00e9 Pedro \u00c1lvarez de Toledo y Z\u00fa\u00f1iga che la edific\u00f2 nel 1536, fu pianificata via Toledo. A Napoli, fino al XVI secolo vigeva ancora il divieto assoluto di edificare nuove strutture al di fuori delle mura, pressoch\u00e9 delimitante l'odierna area del centro antico. Con la nuova strada, vi fu dunque un immediato sentimento di accaparramento dei nuovi spazi. Grazie alla pedonalizzazione, la strada \u00e8 oggi uno dei fulcri dello shopping cittadino e del turismo. La stessa strada, sfocia infine su piazza Trieste e Trento e su piazza del Plebiscito, quest'ultima una delle pi\u00f9 importanti d'Italia. Vi si affacciano due importanti monumenti: il palazzo Reale e la basilica di San Francesco di Paola.\nIl lungomare di Napoli prende il nome di via Caracciolo, in onore dell'ammiraglio Francesco Caracciolo fatto impiccare da Orazio Nelson sulla nave Minerva (gi\u00e0 da lui comandata) nel golfo della citt\u00e0, per la sua adesione alla Repubblica Napoletana. La strada, in realt\u00e0, \u00e8 relativamente recente e risale alla fine dell'Ottocento quando sostitu\u00ec l'arenile che la villa reale (con l'Unit\u00e0, \"villa comunale\") separava dalla riviera di Chiaia. Dal 2012 \u00e8 diventato anch'esso un tratto interamente pedonale.\nDi notevole interesse le gi\u00e0 menzionate scalinate storiche che costituiscono un elemento alquanto tipico dell'urbanistica partenopea.\nA partire dal 1996 e fino al secondo decennio degli anni Duemila, l'assetto e la fruizione della citt\u00e0 sono cambiati radicalmente grazie alla costruzione delle cosiddette stazioni dell'arte. Si tratta di un complesso logistico-monumentale in cui la funzione del trasporto urbano per via sotterranea si coniuga con la fruizione di numerose opere di arte moderna installate nelle stazioni. Alcuni punti di questa rete, come ad esempio la Stazione Toledo, considerata la pi\u00f9 bella d'Europa, hanno conseguito una forte notoriet\u00e0 internazionale, diventando rapidamente una delle attrazioni della citt\u00e0. Durante gli scavi necessari per la loro realizzazione, inoltre, sono stati rinvenuti numerosi reperti storici e archeologici.\nSuddivisioni amministrative.\nIl comune di Napoli, precedentemente suddiviso in ventuno circoscrizioni, \u00e8 oggi ripartito in 10 municipalit\u00e0 di circa centomila abitanti. Ogni municipalit\u00e0 ha un presidente eletto direttamente dal corpo elettorale, una giunta e un consiglio di 30 consiglieri.\nEconomia.\nGeneralit\u00e0.\nNapoli, trovandosi al centro di alcune delle pi\u00f9 importanti rotte del Mediterraneo e potendo disporre dell'entroterra fertile di due aree vulcaniche, gi\u00e0 dall'et\u00e0 antica pot\u00e9 contare su una robusta economia legata soprattutto all'agricoltura, alle materie prime e all'artigianato.\nIn epoca medievale e moderna la citt\u00e0 divenne uno dei grandi centri italiani della protoindustria tessile, in particolare della lavorazione della seta.\nIn et\u00e0 industriale, a Napoli nacque il primo grande complesso metalmeccanico del paese, ovvero quello di Pietrarsa, che conobbe un notevole sviluppo industriale ed economico nel successivo ventennio: nel 1860 contava una forza lavoro di circa 1200 unit\u00e0.\nTuttavia, dopo l'Unit\u00e0, lo stabilimento conobbe una fase di lento declino sino alla cessazione dell'attivit\u00e0 produttiva verso il 1880, mantenendo comunque, fino al 1975, l'attivit\u00e0 di manutenzione e riparazione di locomotive e locomotori.\nPer sottolineare l'importanza economica della citt\u00e0 basti pensare che la provincia di Napoli aveva ancora nel 1871, a 10 anni dall'annessione, un indice di industrializzazione superiore a quello di Torino. Napoli era inoltre sede della Borsa, della Zecca e del Banco delle Due Sicilie.\nPer sopperire alle emergenti situazioni critiche dell'economia e societ\u00e0 napoletana, nel 1904, nell'ambito del Risanamento di Napoli, vennero creati ad est e ad ovest i grandi quartieri industriali: anche se un effettivo slancio del settore si avr\u00e0, escludendo l'effimero periodo fascista in cui Napoli pot\u00e9 considerarsi a tutti gli effetti una realt\u00e0 industriale con circa il 14% della popolazione impiegata in tale settore, col boom economico. Napoli \u00e8 la terza citt\u00e0 in Italia dopo Milano e Roma per PIL; \u00e8 inoltre ventiseiesima (su 115) in Europa (61,8 miliardi di dollari al 2014, superiore a paesi come la Slovenia e paragonabile a citt\u00e0 come Zurigo o Copenaghen). Il capoluogo campano conta per\u00f2 anche un tasso di disoccupazione del 24,2% al 2019 e un reddito pro capite medio di 16.314 euro riferito allo stesso anno.\nNonostante questi brevi periodi di miglioramenti, favoriti anche dalla presenza in citt\u00e0 di un forte artigianato (l'arte presepiale, la lavorazione delle ceramiche e porcellane, la produzione di gioielli con corallo e cammei incisi su conchiglia di Torre del Greco e altro ancora), l'occupazione non ha mai raggiunto un livello adeguato, soprattutto a causa di investimenti statali insufficienti, ma anche a causa della presenza di infiltrazioni camorristiche che scoraggiano gli investimenti privati. Le attivit\u00e0 illegali napoletane hanno un'ingente ripercussione sull'economia nazionale, non senza incidenze negative sulle strutture sociali e ambientali cittadine. La mancanza di un vero sviluppo industriale ha fatto di Napoli un importante centro del terziario (commercio, amministrazione, finanza, trasporti e turismo) e del terziario avanzato volto alla ricerca tecnologica (Apple e Cisco Systems Academy). Il porto di Napoli \u00e8 da sempre un importante voce di reddito per la citt\u00e0 mentre il pi\u00f9 importante polo d'affari e del terziario \u00e8 il CDN.\nTurismo.\nNapoli \u00e8, con Firenze, Roma, Venezia e Milano, una delle grandi mete turistiche italiane ed \u00e8 stata considerata, dalla CNN, tra le migliori destinazioni turistiche mondiali del 2022. Con circa quattro milioni di presenze nel 2019, la citt\u00e0 \u00e8 del tutto uscita dalla forte depressione turistica dei decenni passati (dovuta in primo luogo alla destinazione unilaterale a citt\u00e0 industriale ma anche ai danni d'immagine provocati dai media italiani, dal terremoto dell'Irpinia del 1980 e dalla crisi dei rifiuti, a favore dei centri costieri della sua area metropolitana). Napoli \u00e8 il decimo comune pi\u00f9 visitato in Italia e il primo del Mezzogiorno. Per valutare adeguatamente il fenomeno, \u00e8 per\u00f2 da considerare che una grossa fetta di turisti all'anno visitano Napoli soggiornando nelle numerose localit\u00e0 dei suoi dintorni, collegate alla citt\u00e0 con linee dirette sia private che pubbliche. Visite giornaliere a Napoli vengono effettuate da diversi tour operator romani e di tutte le localit\u00e0 turistiche principali della Campania.\nIl settore \u00e8 oltremodo in continua ascesa e si prospetta nuovamente il raggiungimento delle citt\u00e0 d'arte del suo livello, in tempi relativamente brevi.\nIl turismo sta assumendo sempre pi\u00f9 un peso decisivo per l'economia della citt\u00e0 motivo per cui, esattamente come gi\u00e0 accaduto ad esempio nel caso di Venezia o Firenze, \u00e8 ormai elevato il rischio di \"gentrificazione\" del centro storico.\nInfrastrutture e trasporti.\nStrade.\nNapoli \u00e8 un importante nodo stradale e autostradale del paese. Dalla citt\u00e0 si dipartono l'autostrada del Sole (A1) verso nord, l'A3 verso sud e l'autostrada A16 verso l'Adriatico.\nLa tangenziale di Napoli (ufficialmente autostrada A56), con i suoi transiti al giorno, scorre lungo la parte interna della citt\u00e0, attraversandone le colline con varie gallerie; i collegamenti con il circondario avvengono tramite la Circumvallazione esterna, l'Asse Mediano, l'Asse Perimetrale di Melito-Scampia, la strada statale 162 dir del Centro Direzionale.\nFerrovie e tranvie.\nNapoli \u00e8 il principale nodo ferroviario del Mezzogiorno, essendo raggiunta da alcune delle principali linee ferroviarie italiane: la Ferrovia Roma-Napoli (alta velocit\u00e0), la Ferrovia Roma-Cassino-Napoli, la Ferrovia Roma-Formia-Napoli, la Napoli-Salerno e la Napoli-Foggia.\nLa stazione ferroviaria di Napoli Centrale \u00e8 il principale scalo ferroviario della citt\u00e0 e del Meridione ed \u00e8 la settima stazione italiana per flusso di passeggeri ( utenze giornaliere, ma salgono a se si include anche il Terminal bus in area Metropark e quello della Ferrovia Circumvesuviana pari a di passeggeri annui). Posta in piazza Garibaldi, la prima stazione era stata costruita nel 1886 su progetto dell'urbanista Errico Alvino; la stazione ottocentesca, tuttavia, fu abbattuta nel secondo dopoguerra per far posto al nuovo fabbricato viaggiatori, arretrato di 250 metri rispetto all'originale, progettato nel 1954 da un team di architetti e ingegneri, tra cui spicca la figura di Pierluigi Nervi. La stazione di Napoli Afragola, posta sulla linea ad alta velocit\u00e0 Roma-Napoli, costituisce un polo di interscambio macroregionale per la Puglia, il Lazio, la Basilicata, la Campania e la Calabria.\nIl passante ferroviario di Napoli, compreso in parte nel servizio ferroviario metropolitano della citt\u00e0 denominato Linea 2, attraversa la metropoli da est a ovest. Le stazioni principali sono Napoli Campi Flegrei (ovest), Napoli Mergellina (centro) e Napoli Piazza Garibaldi (est) dove c'\u00e8 uno scambio con la linea 1 dell'ANM e con pi\u00f9 di 5 linee di ferrovie suburbane della rete Circumvesuviana.\nFra il 1881 e il 1960 l'estesa rete tranviaria urbana, che nel 1929 incorpor\u00f2 altres\u00ec le tranvie di Capodimonte, era integrata dalle tranvie extraurbane gestite dalla Soci\u00e9t\u00e9 Anonyme des Tramways Provinciaux, che comprendeva le linee Napoli-Aversa/Giugliano, Aversa-Albanova, Napoli-Frattamaggiore e Napoli-Caivano.\nUlteriori linee extraurbane, esercite direttamente dall'azienda di trasporto urbano, erano le tranvie Napoli-Portici-Torre del Greco e Napoli-Bagnoli-Pozzuoli.\nPorti.\nIl porto di Napoli, posto al centro del Mediterraneo e attivo fin dall'et\u00e0 classica, svolge funzioni commerciali e di collegamento. Ha di banchine, ed estende la sua circoscrizione al porto di Castellammare di Stabia e alla linea di costa da La Pietra (Bagnoli) a Pietrarsa (Portici). Con circa di traffico passeggeri nel 2019 e con di passeggeri croceristi nello stesso anno, \u00e8 uno dei pi\u00f9 importanti porti sia a livello europeo che mediterraneo. La citt\u00e0 \u00e8 inoltre servita dal porto di Pozzuoli, dal porto di Mergellina e dal porto del Granatello di Portici (con funzioni di collegamento e turistiche). Altri porti, come quello di Nisida, quello di Posillipo, quello di Molosiglio e il porticciolo di Santa Lucia hanno invece funzioni esclusivamente turistiche.\nAeroporti.\nIl sistema aeroportuale della citt\u00e0 \u00e8 formato attualmente da due aeroporti: l'aeroporto di Napoli-Capodichino e l'aeroporto di Napoli-Grazzanise.\nIl primo, collocato a circa dal centro della citt\u00e0, \u00e8 al 2019 il quinto aeroporto d'Italia per numero di passeggeri (circa 11 milioni) e il primo per crescita tra gli scali europei medi, definito dall'ACI EUROPE \"Fast and Furious\" (da nel 2016 a nel 2017, con un incremento del 26,6).\nL'aeroporto di Napoli-Grazzanise \u00e8 gestito dall'Aeronautica militare.\nMobilit\u00e0 urbana.\nNapoli dispone di una capillare rete di trasporti pubblici, la cui tariffazione \u00e8 gestita dal Consorzio UnicoCampania, che serve non solo l'intera area urbana bens\u00ec anche gran parte dell'area metropolitana.\nLa rete poggia innanzitutto su una rete metropolitana di (due linee propriamente urbane e una intercomunale detta linea Arcobaleno che collega la citt\u00e0 con il resto della conurbazione a nord) e su 4 funicolari, gestite da ANM; a queste si aggiungono la storica \"Metropolitana FS\" dal 1997 denominata linea 2 e le tratte ferroviarie urbane di Circumvesuviana, Circumflegrea e Cumana gestite dall'EAV.\nOltre alla rete su ferro, sono presenti tre ascensori (Chiaia, Sanit\u00e0, Acton, Ventaglieri), una rete tranviaria (che mette in comunicazione il porto, la stazione Centrale e la periferia orientale), un Metr\u00f2 del Mare (che collega il comune con le principali localit\u00e0 marittime dell'area metropolitana e della regione) e un'estesa rete di autobus; riguardo quest'ultima, la flotta dell'ANM, conta pi\u00f9 di veicoli. Vi sono circa trenta tipologie di autobus. Ci\u00f2 \u00e8 dovuto alla particolare morfologia e struttura edilizia della citt\u00e0 di Napoli, che spesso presenta vicoli stretti (soprattutto nel centro antico) e strade ripide. A questo proposito, sono state adottate soluzioni alternative come mini-bus, che riescono agevolmente ad accedere nei vicoli e nelle strade pi\u00f9 strette, e bus con un punto di snodo al centro, capaci di portare il doppio dei passeggeri senza andare incontro a ostacoli dovuti all'eccessiva lunghezza del mezzo. La flotta effettua pi\u00f9 di passaggi giornalieri essendo in servizio su circa 130 linee.\nAmministrazione.\nConsolati.\nNel 1796 a Napoli, capitale del Regno delle Due Sicilie, nacque la prima ambasciata americana nella penisola italiana (settima nel mondo).\nLa citt\u00e0 \u00e8 sede di 87 consolati.\nGemellaggi.\nIl Comune di Napoli ha siglato una serie di protocolli d'intesa con enti locali di paesi terzi tesi ad intensificare i rapporti tra le rispettive societ\u00e0 civili e a consolidare relazioni che garantiscano lo scambio di esperienze e la reciproca conoscenza, progresso, sviluppo e benessere delle rispettive popolazioni:\nSport.\nQuadro generale.\nMaggiori societ\u00e0 sportive di Napoli.\nA Napoli vi sono diverse societ\u00e0 sportive di rilievo:"}
{"id": "2991", "revid": "125871245", "url": "https://it.wikipedia.org/wiki?curid=2991", "title": "Nunavut", "text": "Nunavut (in inuktitut: ) \u00e8 il territorio del Canada pi\u00f9 settentrionale e pi\u00f9 vasto. Si estende su una superficie di poco pi\u00f9 di \u00a0km2, che corrisponde alla dimensione dell'Europa occidentale.\nFu separato ufficialmente dai Territori del Nord-Ovest il 1\u00ba aprile 1999, per riconoscere l'identit\u00e0 di patria del popolo Inuit, dalla \"Legge sul Nunavut\" e il \"Nunavut Land Claims Agreement Act\", anche se i confini erano gi\u00e0 stati tracciati nel 1993. La creazione di Nunavut ha portato al primo cambiamento nella mappa politica del Canada dopo l'incorporazione della provincia di Terranova e Labrador nel 1949.\nNunavut comprende una parte importante del Canada settentrionale e la maggior parte dell'Arcipelago artico canadese. Il suo vasto territorio lo rende il quinto stato federale al mondo per ordine di grandezza, cos\u00ec come il secondo stato pi\u00f9 grande del Nord America (dopo la Groenlandia). Il centro abitato di Iqaluit (precedentemente Frobisher Bay), che si trova nella parte sud-orientale dell'Isola di Baffin, \u00e8 stata scelta attraverso plebiscito come capitale dello stato nel 1995. Altre comunit\u00e0 importanti nella regione sono Rankin Inlet e Cambridge Bay. Nunavut comprende anche l'Isola di Ellesmere che si trova nella parte pi\u00f9 settentrionale dello stato, cos\u00ec come le porzioni orientali e meridionali dell'Isola Victoria ad ovest e la pi\u00f9 lontana Isola Akimiski nella Baia di James, che si trova nella parte sud-orientale dello stato. \u00c8 l'unica regione geopolitica del Canada che non \u00e8 collegata al resto dell'America del Nord con vie di comunicazioni stradali. \u00c8 una delle regioni pi\u00f9 remote e scarsamente popolate del mondo con una popolazione di , principalmente Inuit.\nNunavut \u00e8 anche sede del centro abitato pi\u00f9 settentrionale al mondo, Alert. Eureka, una stazione meteo che si trova nell'Isola di Ellesmere, ha la temperatura media annua pi\u00f9 bassa di qualsiasi altra stazione meteorologica canadese. Il motto dello stato \u00e8 \"Nunavut sanginivut\" (in inuktitut: \"Nunavut, nostra forza\" o \"Nostra terra, nostra forza\").\nGeografia.\nTerritorio.\nIl territorio del Nunavut \u00e8 esteso per circa 2,1 milioni di chilometri quadrati di terra e acqua, comprendente, oltre a una vasta parte continentale, anche gran parte dell'Arcipelago artico, e tutte le isole (fino al 1999 appartenenti ai Territori del Nord-Ovest) della Baia di Ungava, della Baia di Hudson ,la Baia di James e del Lago Napaktulik.\nLa parte di terre emerse \u00e8 grande \u00a0km\u00b2, mentre \u00a0km\u00b2 sono di Oceano Artico. Ci\u00f2 fa del Nunavut la quinta pi\u00f9 estesa entit\u00e0 regionale non indipendente nel mondo.\nIl Nunavut confina via terra coi Territori del Nord-Ovest ad ovest e il Manitoba a sud, inoltre l'isola di Killiniq, situata tra la Baia di Ungava e il mare del Labrador, \u00e8 attraversata dall'unica frontiera terrestre tra il Nunavut e la provincia di Terranova e Labrador. Via mare, il Nunavut confina anche con Ontario e Qu\u00e9bec, e con la Groenlandia a nord.\nFiumi.\nTra i suoi fiumi si annoverano il Back, il Burnside ed il Dubawnt. Principale catena montuosa \u00e8 la Cordigliera Artica che corre lungo le regioni nord-orientali.\nAree protette.\nGran parte del territorio fa parte di zone protette tra cui vi sono il Parco nazionale Quttinirpaaq sull'isola di Ellesmere, il Parco nazionale Auyuittuq sull'isola di Baffin, il Parco nazionale Sirmilik sull'isola di Baffin e sull'isola di Bylot, il Parco nazionale Ukkusiksalik, il Queen Maud Gulf Migratory Bird Sanctuary che si trova sul continente e il Thelon Wildlife Sanctuary, condiviso con i Territori del Nord-Ovest.\nClima.\nIl territorio di Nunavut ha un clima polare, a causa della sua elevata latitudine e della bassa influenza continentale rispetto alle aree che si trovano pi\u00f9 ad ovest nel Canada. Possiede il clima pi\u00f9 freddo del Canada. Le temperature possono scendere fino a -50\u00a0\u00b0C in alcune zone. La regione \u00e8 soggetta alla quasi totale mancanza di luce per sei mesi all'anno e a quattro mesi in cui il sole non tramonta mai. L'estate dura solamente tre mesi mentre l'inverno addirittura nove. Nella stagione invernale si verifica il fenomeno dell'aurora boreale.\nTemperature.\nLe temperature variano ampiamente da una comunit\u00e0 all'altra. La temperatura media di Kugluktuk \u00e8 la pi\u00f9 calda dello stato, talvolta sale fino a 30\u00a0\u00b0C in estate e varia dai -15\u00a0\u00b0C ai -40\u00a0\u00b0C in inverno. La comunit\u00e0 pi\u00f9 fredda dello stato invece \u00e8 Grise Fiord, dove le temperature estive possono a volte salire al di sopra dei 5\u00a0\u00b0C e le temperature invernali spesso scendono sotto i -50\u00a0\u00b0C. Le temperature durante la stagione primaverile sono omogenee in tutto il territorio, con valori medi tra i -20\u00a0\u00b0C e i -10\u00a0\u00b0C. In primavera a Nunavut si registrano gi\u00e0 giorni con valori alti delle ore giornaliere di sole. Da fine marzo a fine maggio, la luce del sole riflessa dalla neve e dal ghiaccio pu\u00f2 provocare scottature gravi.\nOre di luce.\nIn inverno le temperature sono fredde a causa anche della brevit\u00e0 dei giorni. Nella giornata pi\u00f9 breve ad Iqaluit, capoluogo dello stato, il sole sorge e tramonta in sole quattro ore. Pi\u00f9 ci si spinge verso nord, pi\u00f9 brevi saranno i giorni invernali. Le comunit\u00e0 a nord del Circolo Polare Artico a volte non vedono nemmeno sorgere il sole nei giorni invernali. Al contrario, al solstizio d'estate, il sole splende per 21 ore ad Iqaluit con alcune ore di crepuscolo intorno alla mezzanotte. Nelle zone pi\u00f9 a nord dello stato il sole splende 24 ore al giorno nei mesi estivi. Il sole di mezzanotte brilla sullo stato di Nunavut. A seconda della zona in cui ci si trova, il sole potrebbe non tramontare completamente all'orizzonte fino a quattro mesi all'anno.\nPrecipitazioni e venti.\nLa bassa umidit\u00e0 registrata nello stato contribuisce a ridurre l'impatto del freddo, rendendo un giorno con una temperatura di -20\u00a0\u00b0C come se se ne sentissero -5\u00a0\u00b0C. I venti, tuttavia, possono causare il congelamento. Molte comunit\u00e0 del Nunavut hanno venti giornalieri che si mantengono costantemente tra i 15 e i 20\u00a0km/h. Alcune comunit\u00e0, come Pangnirtung, sono famose per i venti estremi occasionali che possono raggiungere i 100\u00a0km/h. Le precipitazioni a Nunavut tendono a scendere in senso laterale, in quanto quasi sempre accompagnate da venti tra i 30 e i 60\u00a0km/h. Il fenomeno windchill abbassa la percezione della temperatura effettiva dell'aria.\nPoich\u00e9 la maggior parte dell'Artico \u00e8 un deserto polare, sono comuni giornate senza nuvole o precipitazioni. Le precipitazioni annuali totali nella capitale, Iqaluit, sono di appena 430\u00a0mm, mentre la capitale del Canada Ottawa ha pi\u00f9 del doppio dei fenomeni. Nel Nunavut, le temperature fredde indicano che in genere il manto nevoso rimane al suolo fino a giugno e il ghiaccio nei mari finisce per rompersi o sciogliersi solo dalla met\u00e0 di luglio e per un brevissimo periodo. Le precipitazioni di carattere piovoso normalmente si verificano tra luglio e inizio settembre.\nStoria.\nPrimi insediamenti.\nLa storia della regione \u00e8 molto antica. Circa 5000 anni fa giunsero dalla Siberia delle popolazioni chiamate dagli archeologi \"Paleoeschimesi\", che nel giro di mille anni giunsero ad occupare tutta l'Artide nordamericana. Erano i primi a penetrare in questa regione, trascurata dai Paleo-indiani nella loro occupazione del continente americano tra il 40.000 e il 12.000 a.C. Questi Paleoeschimesi, che gli Inuit chiamano Tunit nelle loro tradizioni, portarono con s\u00e9 dal Vecchio Mondo una tecnologia adatta a quelle regioni impervie (anche se a quel tempo il clima era pi\u00f9 caldo), tra cui abiti di pelle confezionata e cucita con aghi d'osso, l'arco e le frecce, comparsi per la prima volta in America con le piccole trib\u00f9 di Tunit. Circa 2000 anni fa il clima dell'Artico cominci\u00f2 a raffreddarsi e divent\u00f2 anche pi\u00f9 freddo di oggi, costringendo i Tunit a modificare il loro sistema di vita.\nLa Cultura Dorset e i Nuovi Popoli.\nIl risultato fu la nascita della Cultura Dorset, molto pi\u00f9 ricca e sicura della precedente cultura paleo-eschimese, con insediamenti pi\u00f9 grandi e un aumento della dipendenza dalla caccia ai mammiferi marini, come dimostra l'uso di un nuovo tipo di arpione, le racchette da neve, i grandi coltelli e le lampade a olio di steatite. Le culture tradizionali dell'Artico vedevano il mondo come un luogo pieno di spiriti e di forze misteriose, che certi individui, gli sciamani, erano in grado di usare. I Dorset ci hanno lasciato splendidi esempi di arte sciamanica, che mostra anche la vastit\u00e0 dei rapporti tra le varie comunit\u00e0 Dorset, che restarono virtualmente isolate dal 500 a.C. al 1000 d.C. Intorno al 1000 il clima cambi\u00f2 ancora e la temperatura aument\u00f2, costringendo i Dorset a modificare il loro stile di vita, mentre nuovi popoli entravano nell'area. Tra questi gli indiani di lingua algonchina che si espandevano fino a Terranova e sulle coste boscose del Labrador, i vichinghi stabilivano colonie in Groenlandia e si spingevano talvolta nell'Artide orientale, mentre da ovest gli Inuit ancestrali della Cultura Thule si muovevano dall'Alaska fin nel cuore del territorio Dorset. Recenti scavi presso Cape Banfield hanno portato gli studiosi a considerare l'esistenza di contatti con europei durati a lungo, almeno fino al 1450, ma iniziati prima del 1000 e certamente prima dell'arrivo dei vichinghi in Groenlandia.\nLa fine dei Dorset e l'inizio dell'era Inuit.\nMentre i vichinghi si limitavano a commerciare anche se occasionalmente si verificavano delle scaramucce con i Dorset gli Inuit giunsero per stabilirsi in comunit\u00e0 molto pi\u00f9 numerose, portando con s\u00e9 gli strumenti e le armi di una sofisticata cultura di caccia, che comprendeva anche animali di grossa taglia come la balena. Tra il 1200 e il 1500 i Dorset scomparvero, soppiantati dagli Inuit, a cui lasciarono in eredit\u00e0 alcuni elementi della loro cultura, come l'Inukshuk o costruzione di sassi utilizzata per dirigere i carib\u00f9 verso l'area di caccia e l'abitazione invernale a cupola, l'igloo. Gli Inuit resero omaggio ai Dorset attraverso le loro tradizioni, \u00abI Tunit resero questo paese abitabile\u00bb, ma narrano anche che erano troppo timidi e miti e venivano subito sopraffatti.\nStoria moderna e nascita dello Stato di Nunavut.\nGli Inuit vissero pi\u00f9 o meno indisturbati fino alla met\u00e0 del XIX secolo, quando il governo canadese cominci\u00f2 a incoraggiare gli insediamenti permanenti. I \"qallunaat\" (o \"quablunaaq\"), cio\u00e8 i bianchi, avevano visitato la regione dove erano transitati esploratori, geografi, antropologi e commercianti, ma furono i balenieri ad avere il maggior impatto sugli Inuit, cambiando gli schemi dei villaggi e portando armi, imbarcazioni baleniere e strumenti in metallo. La capitale dell'attuale Nunavut, Iqaluit, si trova sulla parte meridionale dell'Isola di Baffin di fronte a Frobisher Bay (dal nome dell'esploratore inglese che la visit\u00f2 nel 1575). \u00c8 una citt\u00e0 di circa 7000 abitanti che deve la sua nascita allo sviluppo minerario del Grande Nord e alle basi militari durante la Guerra Fredda. Iqaluit \u00e8 abitata per due terzi da Inuit.\nIl 1\u00ba aprile 1999 la mappa del Canada cambi\u00f2 per la prima volta dopo 50 anni, dal tempo in cui Terranova si era aggiunta alla federazione canadese. Il nuovo territorio istituito tramite il Nunavut Act e il Nunavut Land Claims Agreement Act, fu chiamato Nunavut, (\u14c4\u14c7\u1557\u1466), che significa \u201cLa Nostra Terra\u201d in inuktitut, la lingua degli Inuit, e copre circa due milioni di km\u00b2, pi\u00f9 o meno le dimensioni dell'Europa occidentale e circa un quinto del Canada. Per l'occasione \u00e8 stata coniata una nuova moneta canadese da 25 centesimi disegnata da artisti inuit con incisi un gufo e un orso.\nPolitica.\nStoria politica dello Stato.\nAllo scoccare della mezzanotte del primo aprile 1999, ad una temperatura di -45\u00b0 gradi, Ottawa divise i Territori del Nord-Ovest in due stati distinti. Dal 60% della superficie orientale dei Territori del Nord-Ovest nacque lo stato di Nunavut. I negoziati per costituire lo stato erano cominciati ufficialmente nel lontano 1976 grazie ad una formazione politica Inuit: il Tapirisatche. Nel 1982 la maggioranza della popolazione dei Territori del Nord-Ovest vot\u00f2 un plebiscito per dividere la regione e in seguito approv\u00f2 un confine che seguiva grosso modo le terre tradizionali degli Inuit escludendo la citt\u00e0 di Yellowknife e la miniera di diamanti presso Lac de Gras. Dopo anni di negoziato nel 1993 venne firmato il pi\u00f9 grande accordo territoriale della storia del Canada. Gli Inuit ricevettero chilometri quadrati di territorio, i diritti minerari su chilometri quadrati, una quota delle royalties federali sul petrolio, gas naturale, lo sviluppo minerario delle terre della Corona, il pagamento di 1 miliardo e 148 milioni di dollari canadesi (762 milioni di dollari americani) pagabili in 14 anni, il diritto di caccia su tutto il territorio, eguale rappresentazione nei governi territoriali e federali nei nuovi dipartimenti delle risorse ambientali e della fauna, opportunit\u00e0 di partecipare allo sviluppo minerario e commerciale della regione e la creazione di tre nuovi parchi nazionali.\nAmministrazione politica dello Stato.\nPoliticamente Nunavut ha il proprio parlamento, un gabinetto e un sistema giudiziario a un solo livello. Le prime elezioni per il parlamento, senza alcun tipo di partito, si tennero il 15 febbraio del 2000 e votarono l'88% degli aventi diritto, con i candidati che facevano campagna elettorale spostandosi con mezzi aerei per visitare le comunit\u00e0. Vennero eletti una donna e diciotto uomini e scelto come premier Paul Okalik, 34 anni, avvocato e all'epoca unico laureato inuit. La legislatura, come vuole la tradizione, nel prendere le decisioni \u00e8 basata sul consensus government e il tribunale dovrebbe applicare la legge secondo criteri legali multiculturali. L'applicazione della legge viene garantita da servizi di polizia della comunit\u00e0 supportati dalla Royal Canadian Mounted Police. Le tre lingue ufficiali sono l'inglese, il francese e l'inuktitut anche se si utilizza pure l'altra lingua Inuit, l'innuinnaqtun. Dal novembre 2008, il premier \u00e8 Eva Aariak. Di fronte a delle pesanti critiche l'ex premier Paul Okalik ha creato un consiglio consultivo di undici anziani la cui funzione \u00e8 quella di incorporare la cultura e le conoscenze tradizionali Inuit (\u201cInuit Qaujimajatuqangit\u201c, spesso citato in inglese come \u201cIQ\u201d) nelle decisioni politiche del governo territoriale. Nunavut ha un Commissario Federale nominato dal ministro degli Affari Indiani e Sviluppo del Nord (DIAND), il cui ruolo \u00e8 simbolico. Il Commissario Federale non rappresenta formalmente il capo dello stato canadese, ma \u00e8 giunto ad avere un ruolo analogo a questo nella Corona britannica, che \u00e8 a capo del Commonwealth di cui fa parte anche il Canada. Il vero potere a livello esecutivo \u00e8 esercitato dal primo ministro, eletto dall'assemblea legislativa, a sua volta eletta dai cittadini. La lingua utilizzata dagli organi di stato \u00e8 l'inuktitut, anche se sono utilizzati pure l'inglese e il francese. Nel settembre 2012 la premier Eva Aariak ha ricevuto il principe Edward e la consorte Sophie, Contessa di Wessex, in occasione delle celebrazioni a Nunavut in onore del Giubileo di Diamante della Regina Elisabetta II.\nIl governo di Nunavut ha gli stessi poteri e responsabilit\u00e0 degli altri due territori canadesi, lo Yukon e i Territori del Nord-Ovest, ma, dato che mancava di amministratori Inuit competenti, dovette assumerne dei non Inuit. Nel 2009 i posti statali riservati agli Inuit aumentarono fino a raggiungere la quota dell\u201985%. In questo modo riflettevano la percentuale di composizione etnica della regione. Attualmente quasi tutti i posti di lavoro sono governativi e il budget di Nunavut proviene per il 90% dal governo federale. La scarsit\u00e0 di popolazione di Nunavut rende improbabile che al territorio in un futuro recente sia concesso lo status di provincia (pi\u00f9 o meno equivalente a quello di uno stato americano), anche se la situazione potrebbe cambiare se lo Yukon, che \u00e8 solo marginalmente pi\u00f9 popolato, diventer\u00e0 una provincia.\nEconomia.\nLa pi\u00f9 grande risorsa economica di Nunavut \u00e8 la sua ricchezza mineraria, che comprende riserve di oro, ferro, zinco, nichel, rame, diamanti, petrolio e gas naturale. Lo sfruttamento di tali risorse \u00e8 tuttavia ostacolato da elevati costi di produzione e difficolt\u00e0 di trasporto. Il governo federale ha partecipato allo sviluppo delle risorse soprattutto fornendo infrastrutture e aiutando nella ricerca di minerali. Inoltre, le agenzie governative producono e distribuiscono energia elettrica in tutto il territorio. Il governo e le sue agenzie sono una delle principali fonti di occupazione e di reddito per il territorio. La capitale di stato Iqaluit, ospita ogni aprile il Nunavut Mining Symposium, una fiera economica. La sola miniera operativa all'anno 2013 \u00e8 la Agnico-Eagle Mines Ltd \u2013 Meadowbank Division. La Meadowbank \u00e8 una miniera d'oro a cielo aperto, che d\u00e0 lavoro a 678 persone. Il costo per produrre un grammo d'oro \u00e8 di 32 dollari canadesi. Il tasso di disoccupazione a Nunavut \u00e8 superiore a quello degli altri stati del Canada. Il turismo, incentrato soprattutto sulle attrazioni naturali del territorio e sulla cultura Inuit, costituisce una piccola ma significativa entrata per la popolazione.\nIl governo locale ha un budget annuale di 700 milioni di dollari canadesi, per la quasi totalit\u00e0 provenienti dal governo federale.\nPesca e caccia.\nVengono pescati e esportati nei mercati del sud da diverse comunit\u00e0 nell'Artide orientale rombi, gamberetti e salmerini. Alcuni Inuit continuano a svolgere le attivit\u00e0 in maniera tradizionale nella cattura di piccoli mammiferi, nella pesca e nella caccia agli animali acquatici per integrarli agli alimenti importati di cui dispongono. Vengono vendute alcune pelli di foca ai produttori di abbigliamento commerciale. La pesca sportiva e la caccia attirano turisti sul territorio.\nSociet\u00e0.\nEvoluzione demografica.\nIl Nunavut secondo il censimento del 2016 ha una popolazione di circa abitanti, di cui l'85% sono popolazione native principalmente di etnia Inuit. La maggior parte della popolazione \u00e8 concentrata nelle 28 comunit\u00e0 principali del Territorio. Tale dato, facente riferimento ad una popolazione scarsissima distribuita in maniera sparsa in un territorio estremamente vasto (circa sette volte quello dell'Italia), fa del Nunavut una delle regioni meno densamente popolate nel mondo. Se il Nunavut fosse una nazione indipendente, essa sarebbe la meno densamente popolata in assoluto; da notare, inoltre, che la vicina Groenlandia, pur essendo estesa all'incirca quanto il Nunavut, ha il doppio della popolazione di questo territorio canadese.\nLingue.\nLe lingue ufficiali dello stato sono l'inuit (inuktitut e inuinnaqtun), l'inglese e il francese.\nIl Dtt. Ian Martin dell'Universit\u00e0 di York nella relazione che ha commissionato nel 2000 (\"Aajiiqatigiingniq Language of Instruction Research Paper\") presso il Dipartimento dell'Istruzione di Nunavut, ha affermato che \u00abl'inglese \u00e8 una minaccia a lungo termine per le lingue inuit, e le attuali politiche e pratiche linguistiche scolastiche in inglese stanno contribuendo a quella minaccia\u00bb se le scuole di Nunavut seguono il modello dei Territori del Nord-Ovest. Ha fornito un piano linguistico di 20 anni per creare una societ\u00e0 bilingue pienamente funzionale, in inuktitut e in inglese entro il 2020.\nIl linguaggio Inuit \u00e8 in costante declino dalla met\u00e0 del XX secolo. Ogni censimento fatto ha dimostrato che l'inglese viene sempre pi\u00f9 utilizzato dalle famiglie dello stato di Nunavut e che i giovani dichiarano inuktut come loro madrelingua meno degli anziani. L'uso dell'inglese prevale nelle imprese, mentre i media del sud (televisione, internet, etc) sono un'influenza in continua crescita, specialmente nei giovani. In breve, anche se l'uso della lingua inuktut rimane diffusa, \u00e8 meno certo che questa verr\u00e0 trasmessa da una generazione all'altra.\nIl sistema scolastico \u00e8 di notevole importanza nel piano d'azione del governo per preservare la lingua inuktitut. La \"Legge sulla protezione della lingua inuit\" garantisce ai genitori il diritto di educare i propri figli con l'uso di questa lingua.\nDurante varie consultazioni, il governo ha ascoltato i propri cittadini, garantendo che i loro figli parlino la lingua madre inuktitut, ma volendo anche che diventino cittadini del mondo e conoscano l'inglese.\nCharlie Awa, un residente di 19 anni, di Iqaluit, dice che la prima lingua che ha imparato era l'inuktitut, ma ora parla inglese con i suoi amici e sul lavoro perch\u00e9 questo rende le cose pi\u00f9 semplici.\n\u00abIn verit\u00e0 parlavo la lingua inuktitut perch\u00e9 ero cresciuto con gli anziani\u00bb, dice Awa, originario del villaggio di Pond Inlet, che si trova nella punta settentrionale dell'isola di Baffin.\nMa una volta entrato nella scuola superiore, l'inglese divenne la lingua che parlava ogni giorno con amici e insegnanti, la maggioranza dei quali erano anglofoni. \u00abParlo principalmente con i miei amici in inglese perch\u00e9 non riescono a capire il mio dialetto. Noi abbiamo tutti dialetti differenti.\u00bb\nLa politica linguistica del territorio si basa su due leggi fondamentali approvate nel 2008: la \"Legge sulla lingua ufficiale\" e la \"Legge sulla protezione della lingua inuit\".\nIl primo ha concesso come lingua ufficiale l'inuit, l'inglese e il francese nelle istituzioni del territorio, nell'assemblea legislativa e nei tribunali di Nunavut. Consente inoltre a Nunavut di ricevere alcuni servizi dai comuni in lingua inglese, francese e la lingua inuit in conformit\u00e0 con le regole stabilite.\nLa \"Legge sulla protezione della lingua inuit\" invece afferma che il governo deve adottare azioni positive a promuovere l'uso della lingua inuktut in tutti i settori della societ\u00e0 nello stato di Nunavut. Nel rispetto dell'uguaglianza di tutte le lingue ufficiali, l'Inuit Language Protection Act d\u00e0 alla lingua inuktitut una nuova rilevanza nell'istruzione, nel lavoro e nella vita quotidiana in tutto il territorio.\nDelle risposte alla domanda riguardante la lingua madre durante il censimento del 2006 le lingue pi\u00f9 comuni sono state:\nNel censimento del 2006 \u00e8 stato riferito anche che persone (7,86%) che abitavano lo stato di Nunavut non avevano alcuna conoscenza di una lingua ufficiale del Canada (inglese o francese).\nReligione.\nI gruppi religiosi pi\u00f9 rappresentativi secondo il censimento del 2001 erano la Chiesa anglicana del Canada con fedeli (58%), la Chiesa latina (Diocesi latina di Churchill-Hudson Bay) con 6205 fedeli (23%), e la pentecostale con 1175 fedeli (4%). Complessivamente, il 93,2% della popolazione era cristiana.\nSalute e istruzione.\nFino agli anni 1950 la maggior parte dei servizi educativi e sanitari della regione venivano forniti dai missionari. In seguito il governo canadese si assunse queste responsabilit\u00e0. Oggi il Dipartimento dell'Istruzione di Nunavut sovrintende all'istruzione elementare e secondaria e il Nunavut Arctic College di Iqaluit offre programmi post-secondari e corsi. L'uso della lingua inuktitut \u00e8 promosso nelle scuole e il Dipartimento Federale Indiano e degli Affari del Canada del Nord fornisce sostegno finanziario all'istruzione indigena.\nL'assistenza sanitaria viene fornita da centri sanitari regionali e da un ospedale che si trova ad Iqaluit. Vengono forniti piani assicurativi sanitari completi ai residenti.\nSport.\nGli sport invernali, come l'hockey e il curling, sono molti popolari a Nunavut, come anche la corsa con le slitte trainate da cani, le motoslitte e i giochi artici tradizionali. L'hockey nello stato di Nunavut ha due squadre maschili e una squadra femminile che partecipano agli Arctic Games. Le gare di hockey dei Giochi invernali del 2016 a Nuuk, in Groenlandia, vennero ospitate nella citt\u00e0 di Iqaluit, a causa della mancanza di strutture nella sede principale. La squadra rappresentante dello stato \u00e8 l'Hockey Nunavut fondato nel 1999 e concorrente nel Campionato Maritime-Hockey North Junior C.\nAttivit\u00e0 all'aria aperta, tra cui la caccia, la pesca, l'escursionismo e il kayak, attirano visitatori nel territorio.\nBandiera.\nLa bandiera del Nunavut ha questo significato: il rosso si riferisce al Canada (che ha una foglia d\u2019acero rossa nella bandiera federale), il blu e l\u2019oro alle ricchezze della terra, del mare e del cielo, l\u2019Inuksuk simboleggia la costruzione in pietra fatta dalle popolazioni native che guidano la gente sulla terra (come servivano a guidare i carib\u00f9 verso i cacciatori) e segnano luoghi sacri o speciali. La Stella Polare sulla bandiera simboleggia la leadership degli anziani nella comunit\u00e0."}
{"id": "2992", "revid": "466539", "url": "https://it.wikipedia.org/wiki?curid=2992", "title": "Nuova Scozia", "text": "La Nuova Scozia (in inglese e scots: \"Nova Scotia\", in francese: \"Nouvelle-\u00c9cosse\", in gaelico scozzese: \"Alba Nuadh\") \u00e8 una provincia del Canada, affacciata sull'oceano Atlantico. Assieme al Nuovo Brunswick e all'Isola del Principe Edoardo \u00e8 una delle tre province marittime. La capitale \u00e8 Halifax. Altre citt\u00e0 importanti sono Yarmouth, Sydney, e Antigonish.\nGeografia.\nGeografia fisica.\nLa provincia atlantica della Nuova Scozia ha una superficie di e solo abitanti. Il territorio della provincia \u00e8 costituito in maggioranza dalla penisola della Nuova Scozia, che si estende a nord est dello Stato americano del Maine ed \u00e8 connessa alla terraferma dall'istmo di Istmo di Chignecto, e dall'isola del Capo Bretone.\nLa lunghezza totale di tutte le costa ammonta ad un totale di ben . Il mare \u00e8 onnipresente, ed \u00e8 proprio l'acqua a dare al paesaggio la sua caratteristica: insenature, fiumi, laghi sono numerosissimi. Sono presenti numerose aree boschive ed aree rimaste ancora allo stato naturale.\nClima.\nSecondo la nota classificazione dei climi di K\u00f6ppen, la Nuova Scozia appartiene alla fascia Dfb e Dfc ossia al clima freddo, nivale, a foresta, umido tutto l'anno, con estate calda o fresca, quest'ultima nelle zone pi\u00f9 settentrionali della regione. La Nuova Scozia \u00e8 una penisola, e quindi \u00e8 in gran parte circondata dal mare, ma si trova anche ad Est dell'enorme massa continentale canadese che in inverno gela quasi per intero. Questi due fattori fanno s\u00ec che il clima di questa provincia del Canada abbia caratteri sia marittimi che continentali: marittimo per le temperature pi\u00f9 contenute rispetto alle aree interne del paese, per le abbondanti precipitazioni, per la ventilazione sostenuta e le tempeste oceaniche che frequentemente spazzano questa regione, continentale per le forti escursioni termiche, tra la stagione estiva e quella invernale.\nCos\u00ec, se d'estate la fredda corrente oceanica tiene relativamente basse le temperature superficiali dei mari pi\u00f9 a Sud, contribuendo a rinfrescare le zone costiere, e limitando in tutta la provincia gli eccessi di calore tipici delle aree pi\u00f9 interne del paese, d'inverno, quando le temperature dell'oceano e quelle della Baia di Fundy oscillano tra i e i , la Nuova Scozia vive stagioni meno rigide delle aree interne canadesi dove le temperature scendono frequentemente anche sotto i -40. Per altro, a fine agosto le temperature delle acque oceaniche che bagnano le coste raggiungono i , questo fattore rende attive le brezze marittime prolungando di un paio di settimane, rispetto alle regioni canadesi pi\u00f9 interne, la stagione estiva. Solo d'inverno, quando il Golfo di San Lorenzo e lo Stretto di Northumberland ghiacciano completamente, nelle zone pi\u00f9 settentrionali della Nuova Scozia l'influenza delle acque marine si annulla. Inoltre la stagione invernale tende a prolungarsi quando a inizio primavera le zone marittime settentrionali restano ancora bloccate dai ghiacci.\nQuesta regione \u00e8 anche l'area con i maggiori quantitativi pluviometrici di tutta la costa Nordorientale compresa tra gli Stati Uniti e il Canada. In effetti la Nuova Scozia ha medie pluviometriche annuali che non scendono sotto i , e gli stessi rilievi della regione, costituiti solo da modeste colline, la cui massima elevazione si trova nella zona pi\u00f9 settentrionale, riescono a fare impennare ulteriormente le gi\u00e0 consistenti precipitazioni, tant'\u00e8 che nell'area compresa tra le coste dell'Oceano Atlantico e quelle di Cape Breton si superano i medi annui. Il resto della provincia viaggia oltre i , mentre la zona meno piovosa, intorno ai , \u00e8 quella situata lungo lo stretto di Northumberland, che, ghiacciando in inverno, tende a rendere pi\u00f9 estese e stabili le aree di alta pressione che si formano sopra le terre gelide del Canada. Le precipitazioni sono pi\u00f9 abbondanti nel semestre invernale e relativamente meno cospicue in estate, ma nel mese meno piovoso i totali pluviometrici medi mensili non scendono sotto i circa.\nIn media il 15% delle precipitazioni totali della Nuova Scozia cade sotto forma di neve, valore che sale a circa il 30% nella zona dell'isola di Capo Bretone. Le zone meno nevose sono, ovviamente, quelle costiere pi\u00f9 meridionali a cavallo tra l'Oceano Atlantico e la Baia di Fundy, qui cadono poco meno di di neve all'anno. I cm superano i 300 nelle zone collinari pi\u00f9 interne e nell'isola del Capo Bretone. Le abbondanti nevicate della Nuova Scozia sono anche il prodotto dello scorrimento dell'aria gelida artica o occidentale su superfici marine che generalmente anche nei mesi pi\u00f9 freddi dell'anno tendono a non gelare. Fenomeno simile a quello, pi\u00f9 famoso, che si verifica lungo le sponde dei Grandi Laghi del Nordamerica (\" Lake effect snow \"). Il periodo dell'anno in cui al suolo sono presenti almeno di neve varia dai 110 giorni lungo le coste meridionali ai 140 nelle zone interne e pi\u00f9 settentrionali.\nPer il periodo 1979-1997 si ricava che:\n1) su gran parte della Nuova Scozia, si rileva per la prima volta un periodo di almeno 14 giorni consecutivi con neve al suolo avente un'altezza minima di : avviene la seconda met\u00e0 di dicembre, con un anticipo rispetto alla prima met\u00e0 del mese, sulla parte Nordorientale di Capo Bretone, e un posticipo rispetto alla prima met\u00e0 di gennaio, nell'estremo Sud della provincia, dove sorge Yarmouth. Al contrario, l'ultimo in cui mediamente si rilevano per l'ultima volta questi parametri sui due terzi della Nuova Scozia, \u00e8 il periodo di met\u00e0 di aprile con un anticipo rispetto all'ultima quindicina di marzo nelle zone meridionali della regione e un posticipo rispetto alla met\u00e0 di aprile nella parte nordorientale di Capo Bretone.\n2) In media l'altezza massima annuale che raggiunge la neve al suolo \u00e8 di circa su gran parte della provincia, ma con valori inferiori sulle coste meridionali, e superiori, con punte fino ad un metro, sulle zone centro settentrionali di Capo Bretone, dove, tra l'altro, sorge Sydney, e alcune zone interne della Nuova Scozia a Sudest di Halifax.\nCape Sable, punta Sudorientale della Nuova Scozia, \u00e8 la zona pi\u00f9 mite di tutta la provincia, con pi\u00f9 di 6 mesi all'anno, senza temperature sotto lo zero. Ma la maggior parte delle zone agricole della Nuova Scozia registrano dai 120 ai 130 giorni senza gelo, da fine maggio ai primi di ottobre, che salgono fino a 140 nelle zone pi\u00f9 meridionali, e scendono sotto i 100 nella zona dell'isola di Capo Bretone.\nI venti sono prevalentemente meridionali o sudoccidentali in estate, mentre si dispongono da Ovest-Nordovest in inverno.\nLa Nuova Scozia esprime un clima molto ventoso e soggetto a frequenti e repentine variazioni, anche nell'arco delle 24 ore. In una stessa giornata invernale si pu\u00f2 passare dal sole alla pioggia e infine alla neve, cos\u00ec come la neve pu\u00f2 trasformarsi in pioggia, che subito dopo pu\u00f2 ghiacciare o pu\u00f2 tornare il sole.\nCaratteristica della regione sono le nebbie, a causa di una quasi costante ed elevata umidit\u00e0 nel corso dell'anno. Pi\u00f9 frequente nella stagione estiva e lungo le coste, la nebbia \u00e8 causata dalla differenza termica tra l'Oceano Atlantico e le pi\u00f9 elevate temperature dell'aria, ma anche dallo scontro tra le acque pi\u00f9 calde e quelle pi\u00f9 fredde, la Corrente del Labrador e l'oceano. Spesso queste nebbie marittime tendono ad estendersi anche nelle zone pi\u00f9 interne, soprattutto la notte. Infatti la Nuova Scozia \u00e8 una delle regioni del pianeta con il maggior numero di giorni di nebbia. In alcune giornate si possono avere contemporaneamente veloci e densi banchi di nebbia, vento sostenuto e precipitazioni, che, nel periodo pi\u00f9 freddo possono essere nevose. L'aeroporto di Halifax, essendo pi\u00f9 interno rispetto alla citt\u00e0, ha una media di 122 giorni con almeno 1 ora di nebbia, Yarmouth 118, mentre Sydney, zona dell'isola di Capo Bretone, 80.\nI giorni senza Sole, giorni con meno di 5 minuti di Sole, sono circa 83 con un massimo tra novembre e febbraio.\nQuesta regione atlantica, essendo spesso sede di scontro tra diverse e grosse masse d'aria, soprattutto tra quelle continentali che scendono dall'Artico canadese e quelle meridionali e calde che risalgono lungo le coste orientali, viene frequentemente battuta da forti tempeste oceaniche, profonde depressioni che provocano il crollo della pressione e scatenano venti sostenuti e piogge abbondanti e battenti.\nIn effetti la Nuova Scozia non solo \u00e8 la provincia con pi\u00f9 tempeste di tutto il Canada, ma pu\u00f2 anche essere interessata da tempeste di origine tropicale e addirittura da uragani caraibici che, soprattutto tra la fine dell'estate e l'inizio dell'autunno, risalgono lungo la costa orientale del Nord America. Il pi\u00f9 violento degli ultimi tempi \u00e8 stato certamente l'uragano Juan che ha colpito in pieno la capitale Halifax del settembre del 2003. Nonostante ci\u00f2, la Nuova Scozia non ha, a causa delle estati relativamente fresche e di rilievi modesti che non favoriscono la termoconvezione, un numero elevato di giorni con temporali, circa 10 all'anno, mentre i tornado sono piuttosto rari.\nTutte e quattro le stagioni della Nuova Scozia hanno caratteristiche ben precise.\nIn autunno si passa facilmente da giornate ancora tiepide a periodi molto freddi, che, grazie alle correnti nordoccidentali, portano nella seconda parte della stagione nevicate anche lungo le coste. In genere la prima sporadica neve sulle zone costiere cade gi\u00e0 a novembre. L'estate indiana, l'autunno caldo caratteristico del Nord America, qui \u00e8 decisamente meno caldo e pi\u00f9 raro di quello statunitense, e delle zone centrali del Canada. Questa \u00e8 anche la stagione, in cui, grazie ai primi freddi, si verifica il fenomeno del \"foliage\", ossia l'esplosione di un'intensa colorazione dalle tonalit\u00e0 pastello, soprattutto rosso e marrone, delle foglie degli alberi decidui.\nL'inverno \u00e8 molto nevoso, con temperature minime che possono scendere al di sotto dei -15\u00ba. In questa stagione il repentino cambiamento della direzione dei venti pu\u00f2 far variare rapidamente le temperature nell'arco delle 24h, passando cos\u00ec, da rapidi disgeli a veloci congelamenti o viceversa. Nei mesi pi\u00f9 freddi le medie delle temperature massime delle citt\u00e0 costiere della Nuova Scozia sono sotto lo zero, o intorno a questo valore.\nYarmouth, nell'estremo Sud e quindi nella zona meno fredda di tutta la penisola, ha una media termica assoluta, media tra minime e massime, di gennaio di . Ma anche in questa stagione, soprattutto quando soffiano le pi\u00f9 tiepidi correnti sudoccidentali, le piogge si presentano frequentemente alternandosi con le nevicate. Ovviamente le piogge invernali sono sempre meno probabili man mano che ci si allontana dalla costa e si risale verso Nord. Nei mesi pi\u00f9 freddi possono prodursi vere e proprie tormente di neve, almeno 1 o 2 ogni inverno, ossia tempeste che provocano accumuli notevoli in poche ore e venti violentissimi, anche oltre i , e temperature di parecchi gradi sotto lo zero.\nTra le pi\u00f9 imponenti serie di tormente che hanno colpito la Nuova Scozia sono certamente da ricordare quelle scaturite da un sistema depressionario Atlantico, ribattezzato, dal nome dell'uragano che aveva colpito la stessa regione nel settembre precedente, White Juan, e che, tra il 17 e il 20 febbraio del 2004, interess\u00f2 le province Sudorientali del Canada causando nevicate eccezionali e continue. Infatti, alla fine della seconda decade del febbraio di quell'anno, una profondissima depressione atlantica sal\u00ec verso Nord posizionandosi prima a Sud e poi Est delle coste della Nuova Scozia attivando cos\u00ec venti violenti da Nord-Nordovest. Nei giorni precedenti aria freddissima dal Labrador e dall'Artico orientale del Canada aveva fatto crollare di parecchi gradi sotto lo zero le temperature delle citt\u00e0 della Nuova Scozia.\nL'arrivo della depressione innesc\u00f2 immediatamente intense tormente di neve che paralizzarono l'intera regione. In alcuni casi le tormente si trasformarono in veri e propri temporali di neve. Le copiose nevicate accompagnate da venti con forza da uragano, in alcuni casi si superarono i , bloccarono il sistema viario e causarono diverse interruzioni dell'energia elettrica, la chiusura di scuole, fabbriche e uffici, I danni furono enormi e incalcolabili, al largo alcune onde raggiunsero i 10/15 metri di altezza. Molte zone batterono i record di accumuli nevosi in un solo giorno. Ad Halifax la neve misurata arriv\u00f2 all'altezza di , a Lower Sackville , a Yarmouth . Grazie agli accumuli eolici alcuni palazzi furono seppelliti dalla neve fino al 2\u00ba o 3\u00ba piano. Ci vollero diverse settimane per riportare la situazione alla normalit\u00e0.. Altri fenomeni pericolosissimi, soprattutto per il traffico stradale, che si verificano nei mesi pi\u00f9 freddi dell'anno sono la pioggia e la nebbia sopraffuse e le tempeste di ghiaccio.\nLa primavera resta fredda, e, fino ad aprile si registra qualche nevicata, mentre da maggio in poi, fra l'alternarsi di piovose perturbazioni oceaniche e i primi calori pre-estivi, si assiste ad un progressivo aumento delle temperature con una vera e propria esplosione di colori grazie al risveglio della vegetazione.\nL'estate \u00e8 tiepida e piovosa con medie massime che generalmente non superano i 22-23\u00b0. Di giorno le zone interne, lontane dall'effetto refrigerante del mare, tendono a registrare circa in pi\u00f9 delle aree costiere. Sono pochi i giorni in cui si registrano valori termici oltre i 28\u00b0 ma pu\u00f2 capitare che aria molto calda dagli Stati Uniti centrali arrivi fin su queste coste facendo schizzare le massime oltre i 30\u00b0 In questa stagione, soprattutto nelle prime ore del mattino, ma non solo, si formano frequenti, estesi e densi banchi di nebbia.\nSable Island \u00e8 un'isola appartenente alla Nuova Scozia ma situata a a sudest da Halifax. \u00c8 spazzata frequentemente da violentissime tempeste e spesso coperta da spessi strati di nebbia. \u00c8 l'unico luogo appartenente amministrativamente a questa provincia ad essere inclusa nella fascia climatica C; qui infatti il mese pi\u00f9 freddo, febbraio, ha una media termica di . In compenso la stagione estiva \u00e8 decisamente fresca. Le precipitazioni sono distribuite tutto l'anno ma con il 9% di neve sul totale delle precipitazioni annue \u00e8 anche la zona meno nevosa di tutta la Nuova Scozia\nFenomeni meteo pericolosi. In una regione come la Nuova Scozia dove gli elementi del tempo si esprimono in tutta la loro violenza, viene data molto importanza dai centri meteo regionali, ai fenomeni meteo pi\u00f9 dannosi. Sotto un elenco delle manifestazioni meteo pi\u00f9 pericolose che interessano questa provincia atlantica:\nStoria.\nDalle origini al primo contatto europeo.\nCirca anni fa, popolazioni paleoamericane raggiunsero e si accamparono nei luoghi appartenenti oggi alla Nuova Scozia. Si ritiene che in questa zona, tra i e i anni fa, fossero gi\u00e0 state presenti popolazioni indiane arcaiche. I Mi'kmaq, la First Nation della provincia e della regione, sono la loro discendenza diretta.\nL'unico insediamento vichingo certo nel Nord America \u00e8 quello di L'Anse aux Meadows, che dimostra il fatto che i Vichinghi esplorarono il continente 500 anni prima di Cristoforo Colombo.\nVi \u00e8 un certo dibattito su dove possa essere sbarcato l'esploratore veneziano Giovanni Caboto, ma i pi\u00f9 sono concordi nell'individuare l'Isola del Capo Bretone nel 1497. Il primo insediamento europeo nella Nuova Scozia fu creato pi\u00f9 di un secolo dopo, nel 1604. I francesi, guidati da Pierre Dugua, Sieur de Monts stabil\u00ec la prima capitale della colonia dell\u2018Acadia a Port Royal, spostata successivamente nella vicina Annapolis Royal dopo essere stata distrutta da un attacco inglese. Lo stesso anno pescatori francesi crearono un insediamento a Canso.\nIl periodo coloniale.\nNel 1620 il Plymouth Council for New England, sotto il re Giacomo IV, design\u00f2 tutte le coste dell'Acadia e del medio-Atlantico a sud della Baia di Chesapeake come colonia della Nuova Inghilterra. Il primo insediamento scozzese documentato nelle Americhe fu nel 1621 in Nuova Scozia. Il 29 settembre 1621, la carta per la fondazione di una nuova colonia fu rilasciata da Giacomo VI a William Alexander, I conte di Stirling e nel 1622 i primi coloni lasciarono la Scozia.\nNel 1627 scoppi\u00f2 una guerra tra Inghilterra e Francia con i francesi che riconquistarono Port Royal, da loro fondato. Ma la risposta inglese, non si fece aspettare: nello stesso anno un contingente scozzese e inglese distrusse l'insediamento, costringendoli ad andarsene. Cos\u00ec nel 1629 venne edificato il primo insediamento scozzese a Port Royal. La carta della colonia di Charter defin\u00ec come Nuova Scozia tutti quei terreni compresi tra Terranova e la Nuova Inghilterra.\nTuttavia la situazione non dur\u00f2 a lungo: nel 1631, sotto il re inglese Carlo I, con il Trattato di Suza, la Nuova Scozia veniva restituita alla Francia. Gli scozzesi furono costretti ad abbandonare la colonia.\nNel 1654 re Luigi XIV di Francia nomin\u00f2 governatore dell'Acadia l'aristocratico Nicholas Denys. Le forze coloniali inglesi ripresero l'Acadia nel corso della Guerra di Re Guglielmo, ma l'Inghilterra, alla fine delle ostilit\u00e0 e grazie al Trattato di Ryswick restitu\u00ec il territorio alla Francia. Il territorio ritorn\u00f2 nuovamente sotto la corona inglese nel corso della Guerra della Regina Anna, e tale conquista fu confermata con il Trattato di Utrecht del 1713. La Francia mantenne solo il possesso dell'\u00cele St Jean (l'Isola del Principe Edoardo) e l'\u00cele Royale (l'Isola del Capo Bretone), in cui fu costruita la fortezza di Louisbourg a guardia delle rotte marittime verso il Qu\u00e9bec. La fortezza fu catturata dalle forze coloniali inglesi e ceduta definitivamente con la Guerra franco-indiana del 1755.\nLa regione continentale della Nuova Scozia divenne una colonia britannica nel 1713, sebbene Samuel Vetch fu governatore di un precario territorio ottenuto con la caduta di Port-Royal (l'odierna Annapolis Royal) nell'Acadia gi\u00e0 nell'ottobre 1710. I governanti erano sempre pi\u00f9 preoccupati riguardo alla scarsa volont\u00e0 di far pegno di fedelt\u00e0 alla Corona britannica da parte degli Acadiani di lingua francese e di fede cattolica romana (la maggioranza nella nuova colonia). La colonia rimase in gran parte acadiana nonostante la creazione della capitale provinciale ad Halifax, e l'arrivo a Lunenburg, nel 1753, di un gran numero di nuovi coloni stranieri protestanti (soprattutto tedeschi). Nel 1755, i britannici espulsero forzatamente pi\u00f9 di Acadiani in quello che divenne noto come il Grand D\u00e9rangement, o Grande Espulsione.\nNel 1763 l'Isola del Capo Bretone entr\u00f2 a far parte della Nuova Scozia. Nel 1769, St. John's Island (ora Isola del Principe Edoardo) divenne colonia separata. La Contea di Sunbury fu creata nel 1765, e comprendeva il territorio dell'odierno Nuovo Brunswick e la parte orientale del Maine. Nel 1784 la porzione occidentale della Nuova Scozia continentale fu separata e divenne la provincia del Nuovo Brunswick, mentre il territorio del Maine pass\u00f2 sotto il controllo del nuovo Stato americano indipendente del Massachusetts. Capo Bretone divenne una colonia nel 1784, ma torn\u00f2 alla Nuova Scozia nel 1820.\nGran parte degli antenati dell'odierna Nuova Scozia giunsero nel periodo successivo all'espulsione degli Acadiani. Tra il 1759 e il 1768 circa coloni arrivarono dalla Nuova Inghilterra. Alcuni anni pi\u00f9 tardi, circa lealisti, gli American Tories, si stabilirono nelle odierne Province marittime del Canada in seguito alla sconfitta della Gran Bretagna nella Guerra d'indipendenza americana. Di questi , circa , si stabilirono nel Nuovo Brunswick e nella Nuova Scozia. Circa erano schiavi di origine africana, un terzo dei quali ben presto si trasfer\u00ec nel 1792, in Sierra Leone. Un gran numero di scozzesi emigr\u00f2 a Capo Bretone, o comunque nelle regioni occidentali della colonia, tra il tardo XVIII e XIX secolo.\nDalla Confederazione canadese ad oggi.\nLa Nuova Scozia fu la prima colonia britannica del Nord America e dell'Impero britannico ad ottenere l'auto-governo nel gennaio-febbraio 1848 attraverso gli sforzi di Joseph Howe. La colonia e il suo premier Charles Tupper contribuirono alla creazione della Confederazione canadese nel 1867, insieme al Nuovo Brunswick e alla Provincia del Canada.\nNel 1917 Halifax, la capitale della provincia, fu vittima di un evento tragico che \u00e8 rimasto indelebile nella memoria dei suoi cittadini e di buona parte del Nord America. Nelle prime ore del mattino del 6 dicembre 1917, la nave militare francese \"Mont Blanc\" che trasportava decine di tonnellate di munizioni verso l'Europa in guerra, entr\u00f2 in collisione con il cargo militare belga \"Imo\". L'equipaggio abbandon\u00f2 la nave alla deriva nella Baia cittadina e nel frattempo la nave si incendi\u00f2 richiamando l'attenzione di migliaia di persone verso i moli cittadini. Intorno alle ore 09.00, la nave esplose scatenando una potenza distruttiva tale che tutta la parte nord della citt\u00e0 venne letteralmente spazzata via dall'onda d'urto. L'esplosione uccise quasi persone, ne fer\u00ec e lasci\u00f2 persone senza una casa. Oltre il danno la beffa, il giorno dopo la citt\u00e0 distrutta fu investita da una forte nevicata. Arrivarono aiuti da tutto il mondo ed in pochi mesi la citt\u00e0 fu ricostruita. A tutt'oggi, l'Esplosione di Halifax detiene il negativo primato di \"Pi\u00f9 potente esplosione mai avvenuta prima della Bomba Atomica\". L'ancora della nave \"Mont Blanc\" venne ritrovata a circa 10\u00a0km dal luogo dell'esplosione e il boato fu avvertito fino a di distanza.\nPer riferirsi a un abitante della Nuova Scozia in inglese si usa il termine \"Nova Scotian\", e in francese si usa il termine \"N\u00e9o-\u00c9cossais\".\nEconomia.\nLa Nuova Scozia, nota fino a ieri come la \"provincia dimenticata\" \u00e8 una regione in rapida crescita economica. Da un'economia basata sulla pesca e la foresta si sta evolvendo in una dei servizi: il turismo, Information technology e industria aerospaziale. Inoltre le riserve di petrolio e gas individuate nell'atlantico ne fanno una regione strategica per l'energia. La capitale della provincia Halifax \u00e8 una grande citt\u00e0 moderna con un cuore storico. \u00c8 caratterizzata da un grande porto, diverse universit\u00e0, filiali di numerose aziende importanti e un'intensa vita culturale.\nCultura.\nLa Nuova Scozia ospita le citt\u00e0 pi\u00f9 antiche del Nord America e in ogni luogo viene celebrata una festa tradizionale. Famose sono le feste dei \"clan\" scozzesi, e i banchetti degli acadiani (francesi di origine).\nLa presenza dei clan scozzesi \u00e8 talmente radicata che in alcune zone si parla il gaelico scozzese, nella sua variante dialettale canadese. La cultura scozzese in Nuova Scozia (\"Alba Nuadh\", nome gaelico) \u00e8 particolarmente sentita, tanto che numerose feste di origine celtica sono tra le festivit\u00e0 pi\u00f9 sentite della regione. \nFlora e fauna.\nLa Nuova Scozia possiede vaste aree rimaste allo stato naturale, nei boschi sono ospitati alci e aquile. Nelle acque salmoni, lucci e persici oltre alle trote sono un'attrattiva per i pescatori. Qui la tipica vegetazione che in Italia si trova in montagna si sviluppa lungo le coste. Nei mari circostanti sono numerosi i cetacei come balene e delfini per cui \u00e8 molto praticata l'attivit\u00e0 del \"whale watching\" da turisti ed appassionati. Inoltre non \u00e8 raro incontrare foche e centrine.\nInfrastrutture e trasporti.\nLa Nuova Scozia \u00e8 fra le parti del continente americano pi\u00f9 vicina all'Europa e si raggiunge in sole 5 -6 ore di volo dall'Europa e 1 ora e mezza da New York. Voli diretti sono disponibili da New York, Boston, Toronto, Montr\u00e9al, Amburgo, Francoforte, Monaco, Amsterdam e Londra per l'Aeroporto Internazionale di Halifax Stanfield, la capitale della provincia. Yarmouth nel Sud ha un aeroporto regionale nonch\u00e9 un porto con un collegamento veloce che in 3 ore porta a Portland negli Stati Uniti."}
{"id": "2993", "revid": "125379179", "url": "https://it.wikipedia.org/wiki?curid=2993", "title": "Netiquette", "text": "La netiquette \u00e8 una parola macedonia che unisce il vocabolo inglese \"network\" (rete) e quello francese etiquette (buona educazione). \u00c8 un insieme di regole informali che disciplinano il buon comportamento di un utente sul web di Internet, specie nel rapportarsi agli altri utenti attraverso risorse come newsgroup, mailing list, forum, blog, reti sociali o e-mail in genere.\nIl rispetto della netiquette non \u00e8 imposto da alcuna legge, ma sotto un aspetto giuridico, la netiquette \u00e8 spesso richiamata nei contratti di fornitura di servizi di accesso da parte dei provider.\nIl mancato rispetto della netiquette comporta una generale disapprovazione da parte degli altri utenti della Rete, solitamente seguita da un isolamento del soggetto \"maleducato\" e talvolta dalla richiesta di sospensione di alcuni servizi utilizzati per compiere atti contrari a essa (di solito l'e-mail e Usenet). In casi di gravi e continue violazioni l'utente trasgressore \u00e8 punibile con il ban.\nSono comportamenti contrari alla netiquette, e talvolta sanzionati dagli abuse desk: inviare spam, effettuare mailbombing e l'eccessivo cross-posting e/o multiposting sui newsgroup di Usenet. Anche l'invio di e-mail senza un oggetto \u00e8 considerata una cosa poco rispettosa nei confronti del destinatario.\nParticolarmente scorretto \u00e8 anche l'invio o l'inoltro di email a un gran numero di persone (per esempio a tutto il proprio indirizzario) inserendone gli indirizzi nel campo \"To:\" (in italiano \"A:\"). In questo modo tutti gli indirizzi, spesso privati, sono mostrati apertamente a tutti i destinatari, con una implicita violazione della privacy. Non solo: se un computer fra quelli dei destinatari \u00e8 infettato da virus che utilizzano la posta elettronica per diffondersi, tutti gli indirizzi inseriti nel messaggio possono essere catturati dal virus e usati come destinatari di messaggi infettati.\nIn ogni caso, il concetto di netiquette con i suoi aspetti e contenuti \u00e8 un concetto che si evolve lentamente nel tempo con il Web stesso.\nRegole e principi della netiquette.\nI principi di base del galateo informatico sono, al pari dell'educazione quotidiana, quelli di essere il meno possibile invasivi e scortesi.\nLe regole ufficiali.\nLa normativa della \"netiquette\" \u00e8 stata fissata in una forma definitiva dall'ottobre 1995 con il documento RFC 1855 che contiene tutte le regole ufficialmente e universalmente riconosciute dai netizen per un buon uso della rete e il documento RFC 2635 che riguarda le regole relative allo spam. La sigla RFC (Request for Comments), nel linguaggio di Internet, indica un documento formale che \u00e8 il risultato del lavoro di una commissione di studio, accettato dalle parti interessate. Quando viene acquisito come standard diventa un documento definitivo e non pi\u00f9 modificabile. Eventuali aggiornamenti, resisi necessari in tempi successivi, producono nuove RFC.\nTuttavia molte delle regole possono avere serie ripercussioni: l'ingiuria e la diffamazione, pur per via telematica, o lo \"spamming\" possono, per esempio, costituire i reati di cui agli artt. 594 e 595 c.p. da un lato e 660 c.p. dall'altro. A ogni modo, pur mancando nella maggior parte dei casi un carattere giuridico, molti ambiti telematici prevedono un vero e proprio sistema sanzionatorio che pu\u00f2 addirittura condurre all'esclusione da gruppi o liste.\nUna sorta di \"codificazione\" della \"netiquette\" si \u00e8 formata negli Stati Uniti.\nMalgrado le apparenze, non costituisce soltanto una forma di \"buona educazione\" adattata al mezzo, ma trova spesso fondamento nelle peculiarit\u00e0 proprie del mezzo stesso. In sostanza dietro molte di queste regole si nascondono esigenze tecniche che impongono determinati comportamenti. La navigazione in senso stretto, vale a dire il semplice accesso a siti Internet, non necessita di queste norme essendo tale attivit\u00e0 limitata, nella quasi totalit\u00e0 dei casi, all'informazione, al prelievo unilaterale di dati. La \"Netiquette\" ha quindi particolare rilevanza negli altri strumenti della Rete che consentono di comunicare con altri soggetti: posta elettronica (cui sono assimilabili le mailing list), newsgroup e chat.\nAltri punti.\nAltri punti si possono ricavare dal semplice buonsenso che, al di l\u00e0 dalle norme scritte, dovrebbe guidare gli utenti a rispettare gli altri.\nI 23 comandamenti dell'e-mail.\nLa regola d'oro dell'e-mail: \"non inviare ad altri ci\u00f2 che troveresti tu stesso sgradevole ricevere\".\nUn suggerimento da seguire: \"Quando scrivi un'e-mail non guardarti allo specchio ma \u201cguarda\u201d intensamente il tuo lettore, \u00e8 un atto di altruismo che ti verr\u00e0 ripagato\".\nConsigli per le reti sociali.\nDal 2000 in poi si sono diffusi sempre di pi\u00f9 i servizi di rete sociale, che danno la possibilit\u00e0 di accesso a servizi informatici e reti sociali che in modo pi\u00f9 o meno specifico, a seconda degli obiettivi e delle tipologie di network, creano delle strutture di socializzazione (reti e relazioni sociali) online.\nNati per comunicare e per scambiarsi opinioni e dati, le reti sociali mettono a disposizione strumenti vecchi e nuovi che assolvono a questo scopo. In linea generale valgono tutte le indicazioni appena definite relative al comportamento in rete e nelle e-mail. Alcune peculiarit\u00e0 delle reti sociali, tuttavia, possono richiedere qualche indicazione aggiuntiva:\nNetiquette nei progetti wiki.\nNei siti in cui i contenuti sono modificabili da chiunque, come Wikipedia e le altre wiki, la netiquette \u00e8 molto importante affinch\u00e9 tali siti possano continuare a essere fonti di informazioni affidabili. Vanno evitati assolutamente la modifica indiscriminata dei testi, le cancellazioni ingiustificate e l'inserimento di testi non consoni alle finalit\u00e0 del singolo progetto. Nel gergo dei progetti, l'esecuzione di queste azioni \u00e8 chiamata vandalismo.\nAltre azioni deprecate sono la pubblicazione di ricerche originali e quella di testi copiati e incollati da altri siti: \u00e8 meglio prendere spunto da varie fonti ed effettuare una rielaborazione personale. In ogni caso, le fonti vanno sempre citate a supporto del testo inserito.\nLa netiquette di Wikipedia prende il nome di .\nNetiquette nel peer to peer.\nNon bisogna assolutamente mettere in condivisione file con nomi che non rispecchiano i contenuti, cos\u00ec come bisogna evitare assolutamente quelli infetti. I file non funzionanti o con contenuto diverso dal nome dovrebbero venire segnalati come non validi in modo da avvertire gli altri utenti."}
{"id": "2994", "revid": "2076179", "url": "https://it.wikipedia.org/wiki?curid=2994", "title": "New Left", "text": "New Left (\"Nuova Sinistra\") \u00e8 un termine utilizzato per indicare i movimenti della sinistra radicale che si svilupparono nel Regno Unito e negli Stati Uniti a partire dagli anni sessanta del XX secolo.\nStoria.\nLe origini di questo movimento possono essere ricondotte ad una lettera aperta, scritta nel 1960 dal sociologo Charles Wright Mills, intitolata \"Letter to the New Left\" (\"Lettera alla Nuova Sinistra\"). Mills argoment\u00f2 su una nuova ideologia di sinistra, focalizzata non sulle istanze riguardanti i problemi dei lavoratori, come aveva fatto la vecchia sinistra, ma piuttosto su istanze maggiormente personali riguardanti l'alienazione, il disagio, l'autoritarismo e altri mali della societ\u00e0 moderna.\nL'organizzazione che rappresent\u00f2 meglio la \"New Left\" fu lo Students for a Democratic Society (\"SDS\", Studenti per una Societ\u00e0 Democratica). Lo statuto di questa organizzazione, il \"Port Huron Statement\", che fu scritto da Tom Hayden nel 1962, richiedeva una democrazia molto pi\u00f9 partecipata. La \"New Left\" si oppose al modo in cui il potere era organizzato e distribuito all'epoca, e lo denomin\u00f2 \"Establishment\" (il Sistema). La prima e pi\u00f9 importante organizzazione che emerse dallo spirito di ribellione scatenato dalla \"New Left\" fu il Free Speech Movement (FSM, Movimento per la Libert\u00e0 di Parola) nel 1964 nei campus dell'Universit\u00e0 della California, a Berkeley.\nQuesto movimento, che sorse in risposta alle restrizioni imposte alle attivit\u00e0 politiche nei campus universitari, fu capeggiato da Mario Savio. L'SDS divenne l'organizzazione leader del movimento contro la guerra nei campus dei college durante la guerra del Vietnam. Quando l'opposizione alla guerra si fece pi\u00f9 forte, l'SDS divenne un'organizzazione di primaria importanza negli USA, ma allo stesso tempo la contestazione della guerra costitu\u00ec un argomento che super\u00f2 ed oscur\u00f2 tutte le altre istanze a cui la \"New Left\" si ispirava.\nVerso la fine degli anni sessanta, l'SDS inizi\u00f2 a dividersi a causa del dissenso interno e dell'aumento della penetrazione dei teorici della \"Old Left\" (\"Vecchia Sinistra\") e si dissolse nel 1969. Alcune sue piccole fazioni estremiste, come i Weather Underground e la Symbionese Liberation Army, emersero dopo la dissoluzione dell'SDS. Con la fine dell'SDS, la \"New Left\", intesa come movimento politico nei campus dei college, giunse alla sua vera fine.\nIdeologia.\nQuesti movimenti differivano dalla sinistra tradizionale, che erano orientati prevalentemente all'attivismo sulle tematiche inerenti al lavoro e alla lotta di classe, in quanto adottarono una pi\u00f9 larga visione dei campi di intervento dell'attivismo stesso, come ad esempio la difesa delle minoranze. Insieme di movimenti di matrice intellettuale, la \"New Left\" si propose di correggere quelli che erano da lei percepiti come gli \"errori\" dei precedenti movimenti di sinistra (\"Old Left\") nel dopoguerra."}
{"id": "2995", "revid": "919135", "url": "https://it.wikipedia.org/wiki?curid=2995", "title": "Numero perfetto", "text": "In matematica, un numero perfetto \u00e8 un numero naturale che \u00e8 uguale alla somma dei suoi divisori positivi, escludendo il numero stesso. In termini formali, un numero naturale formula_1 si dice perfetto quando formula_2, dove la funzione formula_3 \u00e8 la funzione sigma, cio\u00e8 la funzione che fornisce la somma dei divisori positivi di formula_1.\nAd esempio, il numero formula_5, divisibile per formula_6 \u00e8 un numero perfetto e lo stesso vale per formula_7 che \u00e8 divisibile per formula_8, formula_9 e formula_10.\nStoria.\nI numeri perfetti furono inizialmente studiati dai pitagorici.\nUn teorema enunciato da Pitagora e dimostrato da Euclide rivel\u00f2 che se formula_13 \u00e8 un numero primo, allora formula_14 \u00e8 perfetto. Successivamente Eulero dimostr\u00f2 che tutti i numeri perfetti pari devono essere di tale forma. I numeri nella forma formula_13 che sono primi sono detti primi di Mersenne. Si dimostra facilmente che se formula_16 non \u00e8 primo allora non lo \u00e8 neanche formula_13.\nSecondo Filone di Alessandria il Mondo era stato creato in 6 giorni e il mese lunare siderale \u00e8 quasi di 28 giorni proprio perch\u00e9 6 e 28 sono numeri perfetti. Le propriet\u00e0 matematiche e religiose di questi numeri perfetti vennero sottolineate in seguito anche da alcuni commentatori cristiani. Nel suo trattato \"La Genesi alla lettera\", libro IV, par. 7,14, Sant'Agostino scrisse: \u00abSei \u00e8 un numero perfetto in s\u00e9 stesso, e non perch\u00e9 Dio ha creato tutte le cose in sei giorni. Anzi \u00e8 vero l'opposto: Dio ha creato tutte le cose in sei giorni proprio perch\u00e9 questo \u00e8 un numero perfetto\u00bb.\nConoscenze attuali.\nAd oggi, si conoscono 51 numeri perfetti, il pi\u00f9 grande dei quali ha cifre.\nEsempio: formula_18\nPer via dell'espressione formula_19, ogni numero perfetto pari \u00e8 necessariamente:\nQuesti numeri sono stati ottenuti per \"n\" = 2, 3, 5, 7, 13. Il caso \"n\" = 11 fornisce un valore di formula_27 che non \u00e8 primo.\nI primi 12 numeri perfetti sono:\nIl successivo numero perfetto, il tredicesimo, \u00e8 composto da 314 cifre. Fino ad ora si conoscono solo 51 primi di Mersenne, e quindi 51 numeri perfetti. Il pi\u00f9 grande tra questi \u00e8 formato (in base 10) da cifre.\nI primi 47 numeri perfetti sono pari e quindi esprimibili come con:\np = 2, 3, 5, 7, 13, 17, 19, 31, 61, 89, 107, 127, 521, 607, 1279, 2203, 2281, 3217, 4253, 4423, 9689, 9941, 11213, 19937, 21701, 23209, 44497, 86243, 110503, 132049, 216091, 756839, 859433, 1257787, 1398269, 2976221, 3021377, 6972593, 13466917, 20996011, 24036583, 25964951, 30402457, 32582657, 37156667, 42643801, 43112609.\nSi conoscono altri quattro numeri perfetti maggiori, con\np = 57885161, 74207281, 77232917, 82589933\nTuttavia non si \u00e8 ancora verificato se ve ne siano altri in mezzo, n\u00e9 si sa se i numeri perfetti continuino all'infinito e se esistano numeri perfetti dispari.\nTutti i numeri perfetti pari terminano con un 6 oppure con un 8.\nSe la somma dei divisori di formula_1 \u00e8 maggiore di formula_29, il numero formula_1 viene detto \"abbondante\", mentre se risulta minore di 2N esso viene chiamato \"difettivo\". Ogni numero formula_1 che verifica formula_32 viene detto \"lievemente abbondante, \"mentre un numero che verifica\" \"formula_33 viene detto \"lievemente difettivo\". Finora nessuno \u00e8 riuscito a trovare numeri lievemente abbondanti. D'altra parte, mentre \u00e8 facile verificare che tutte le potenze di due sono numeri lievemente difettivi, non si sa ancora se esistono numeri lievemente difettivi diversi dalle potenze di due."}
{"id": "2997", "revid": "1987609", "url": "https://it.wikipedia.org/wiki?curid=2997", "title": "Nuovo Brunswick", "text": "Il Nuovo Brunswick (\"New Brunswick\" in inglese, \"Nouveau-Brunswick\" in francese, \"Brunswi \u00d9r\" in gaelico scozzese) \u00e8 una provincia del Canada con capoluogo Fredericton. La sua popolazione, in lenta crescita, supera i 700.000 abitanti.\nFa parte del cosiddetto Canada francese, e assieme alla Nuova Scozia e all'Isola del Principe Edoardo \u00e8 una delle tre Province marittime.\nOrigine del nome.\nDopo la fondazione nel 1784, la colonia fu chiamata New Brunswick in onore di Giorgio III, re di Gran Bretagna, re d'Irlanda e principe elettore di Brunswick-L\u00fcneburg nell'attuale Germania.\nPrima dell'arrivo degli europei, le trib\u00f9 indigene non hanno lasciato una documentazione scritta, ma la loro lingua \u00e8 presente in molti nomi di luogo, come Aroostook, Bouctouche, Memramcook, Petitcodiac, Quispamsis, Richibucto e Shediac.\nStoria.\n4000 a.C. \u2013 periodo pre-europeo.\nL'uomo, giunto probabilmente nel Nord America attraversando il ponte di ghiaccio creatosi con l'Asia, popol\u00f2 l'emisfero settentrionale del nuovo continente dando vita a numerose civilt\u00e0, tra cui i S\u00e1qw\u00e9j\u00edjk, che si insediarono nei territori che oggi sono il Nuovo Brunswick a partire dal 4000 a.C. circa.\nI primi S\u00e1qw\u00e9j\u00edjk chiamavano se stessi con il nome di Mi'kmaq (Micmac), che significa \u201ci miei amici-parenti\u201d. Il tumulo di Augustine testimonianza di questa fase fu costruito vicino a Metepn\u00e1kiaq (Red Bank First Nation) nel 2500 a.C.\nLe popolazioni indigene del Nuovo Brunswick comprendevano i Mi'kmaq (Micmac), Maliseet (Wolastoqiyik \u2013 \"gente del fiume buono\" il fiume Saint John) e Passamaquoddy (Panwapskewiyik). I Mi'kmaq erano situati maggiormente nella parte orientale della provincia. Il Maliseets si stanziarono lungo il Wolastoq (fiume Saint John) e la nazione Passamaquoddy nel sud-ovest, intorno a Passamaquoddy Bay.\nPrime esplorazioni e epoca coloniale francese (1604-1759).\nLa prima esplorazione nota del Nuovo Brunswick risale al 1534 per opera dell'esploratore francese Jacques Cartier.\nIl successivo contatto francese risale al 1604, quando il partito guidato da Pierre Dugua de Mons e Samuel de Champlain istitu\u00ec un campo invernale a St.Croix Island tra il Maine e il Nuovo Brunswick. La colonia fu trasferita l'anno seguente lungo la Baia di Fundy a Port Royal. Nel corso dei 150 anni seguenti, altri insediamenti francesi vennero fondati lungo il fiume Saint John, nell'alta Baia di Fundy e, infine, a Saint-Pierre (il sito dell'odierna Bathurst). L'intera regione marittima (cos\u00ec come parte del Maine) venne proclamata parte della colonia francese dell'Acadia.\nUna delle disposizioni del Trattato di Utrecht del 1713 fu la cessione della penisola della Nuova Scozia agli inglesi.\nLa maggior parte della popolazione dell'Acadia si ritrov\u00f2 cos\u00ec sotto la corona britannica. Il resto della Acadia (compresa la regione del Nuovo Brunswick) rimaneva scarsamente popolata e difesa, e per proteggere i propri interessi territoriali (quello che rimaneva della colonia dell'Acadia), la Francia nel 1750 fece costruire due forti (Fort Beausejour e Fort Gaspareaux) lungo la frontiera con la Nuova Scozia su ciascuna estremit\u00e0 dell'Istmo di Chignecto.\nUn grande fortificazione francese (Fortress Louisbourg) fu costruita sull'Ile Royale, ma la funzione di questo fortilizio fu soprattutto la difesa della colonia del Canada, non tanto dell'Acadia.\nCon la Guerra dei Sette Anni (1756-63), l'Inghilterra estese il suo controllo fino ad includere tutto il Nuovo Brunswick. Fort Beausejour (vicino a Sackville) fu catturato dalle forze britanniche comandate da Lt. Col. Robert Monckton nel 1755. Alcuni degli Acadiani della regione di Petitcodiac e Memramcook scappato e sotto la guida di Joseph Broussard continuarono a condurre azioni di guerriglia contro le forze britanniche per un paio di anni ancora.\nAltre azioni militari lungo il fiume Saint John si combatterono tra il 1758 e 1759. Fort Anne (Fredericton) cadde nel corso delle campagne del 1759 e in seguito a questo, l'odierno Nuovo Brunswick pass\u00f2 interamente sotto il controllo britannico.\nL'epoca coloniale britannica (1759-1867).\nDopo la Guerra dei sette anni la maggior parte del Nuovo Brunswick e del Maine vennero annessi come Contea di Sunbury nella colonia della Nuova Scozia. La relativa distanza del Nuovo Brunswick dalla costa atlantica ostacolarono per\u00f2 gli insediamenti durante il periodo post-bellico, anche se con alcune eccezioni (l'arrivo della Pennsylvania dei coloni olandesi nel 1766).\nUna significativa crescita della popolazione non si verific\u00f2 nella regione fino a quando la Gran Bretagna non convinse i profughi lealisti provenienti dagli Stati Uniti ad insediarsi nella zona in seguito alla guerra d'indipendenza americana. Con l'arrivo di questi profughi lealisti a Parrtown (Saint John) nel 1783, la necessit\u00e0 di organizzare politicamente il territorio divenne urgente e sentita anche dalle nuove popolazioni. L'amministrazione coloniale britannica con sede nella lontana Halifax ritenne che le regioni a ovest dell'Istmo di Chignecto erano troppo remote per consentirne un efficace governo. Come risultato, la colonia del Nuovo Brunswick fu creata da Sir Thomas Carleton il 16 agosto 1784.\nLa nuova provincia prese il nome dal duca di Brunswick, figlio di re Giorgio III d'Inghilterra. Fredericton fu similarmente dedicata al principe di Galles, che mor\u00ec prima di diventare Re.\nTra la fine del XVII e l'inizio del XIX secolo, alcuni deportati Acadiani ritornarono dalla Nuova Scozia nei territori della vecchia \"Acadia\", dove si stabilirono soprattutto lungo la costa orientale e settentrionale della nuova colonia del Nuovo Brunswick. Qui vissero in un relativo (e in molti modi auto-imposto) isolamento.\nAltri immigrazione giunsero nel Nuovo Brunswick nella prima met\u00e0 del XIX secolo provenienti da Inghilterra, Scozia e Irlanda, spesso dopo aver attraversato o aver vissuto a Terranova. Un grande afflusso di coloni arriv\u00f2 nel Nuovo Brunswick dopo il 1845 dall'Irlanda a seguito della carestia (della coltivazione delle patate) che colp\u00ec l'isola. Molte di queste persone si stabilirono a Saint John e Chatham.\nLa frontiera nord-ovest tra Maine e Nuovo Brunswick non era stata chiaramente definita dal Trattato di Parigi (1783), che aveva concluso la guerra rivoluzionaria. Entro la fine del 1830, la crescita demografica e gli interessi legati allo sfruttamento del legname imposero la necessit\u00e0 di una precisa delimitazione politica. Nell'inverno del 1838-39, la situazione rapidamente deterior\u00f2, e sia il Maine che il Nuovo Brunswick fecero scendere in campo le loro rispettive milizie. La guerra di \"Aroostook \" fu comunque incruenta, e il confine fu tracciato dal Trattato di Webster-Ashburton nel 1842.\nPer tutto il XIX secolo la cantieristica navale, sia sulla Baia di Fundy che sul fiume Miramichi, fu l'industria dominante nel Nuovo Brunswick. Risorsa su cui si bas\u00f2 l'economia fu anche l'agricoltura.\nIl Nuovo Brunswick nel Canada (1867-oggi).\nIl Nuovo Brunswick \u00e8 stata una delle quattro province ad entrare nella Confederazione canadese il 1\u00ba luglio 1867.\nSul finire del XIX secolo la situazione economica segna il passo nel Nuovo Brunswick con il declino della cantieristica navale in legno. Lavoratori qualificati furono cos\u00ec costretti a trasferirsi in altre parti del Canada se non negli Stati Uniti in cerca di un lavoro.\nCon l'inizio del XX secolo le cose migliorano e l'economia provinciale inizia ad espandersi nuovamente. Il settore manifatturiero acquisita importanza con le costruzione di numerosi opifici nel campo tessile e nel cruciale settore forestale con nuove segherie che aprono in parecchie regioni dell'entroterra dando rilevanza al comparto della carta e della cellulosa. L'industria ferroviaria nel frattempo si sviluppa nella regione di Moncton. Tuttavia la disoccupazione rimane alta in tutta la provincia e la Grande depressione porter\u00e0 un'altra battuta d'arresto. Due influenti famiglie, gli Irving ed i McCain, emergono dal periodo della depressione e iniziano a modernizzare e integrare verticalmente l'economia provinciale, in particolare nel vitale settore forestale, della trasformazione alimentare e dell'energia.\nGli Acadiani nel nord del Nuovo Brunswick rimasero a lungo isolati geograficamente e linguisticamente dai pi\u00f9 numerosi anglofoni del sud della provincia. I servizi governativi spesso non erano forniti in lingua francese, e le infrastrutture nelle aree prevalentemente francofone rimasero notevolmente meno sviluppate che nel restante Nuovo Brunswick. Questa situazione per\u00f2 cambi\u00f2 con l'elezione del premier Robichaud Louis nel 1960 che intraprese l'ambizioso piano delle \u201cpari opportunit\u00e0\u201d (nei campi dell'istruzione, della manutenzione delle strade rurali, l'assistenza sanitaria). I consigli di contea vennero aboliti, e le zone rurali passarono sotto la giurisdizione dalla provincia. Con l'Official Languages Act del 1969 il francese diviene lingua ufficiale.\nGeografia.\nGeografia fisica.\nIl Nuovo Brunswick \u00e8 situato sulla costa orientale del Canada. Confina a nord con la Penisola Gasp\u00e9 o de la Gasp\u00e9sie (Qu\u00e9bec) e la Baia dei Calori e ad est con il Golfo di San Lorenzo e lo Stretto di Northumberland. A sud, \u00e8 bagnato dalla Baia di Fundy, ma una stretta penisola lo collega alla Nuova Scozia; a ovest confina con gli Stati Uniti d'America (pi\u00f9 precisamente con lo stato del Maine).\nIl Nuovo Brunswick \u00e8 posto ai limiti settentrionali dei Monti Appalachi, una catena di antiche montagne erose. Il territorio consiste principalmente di vallate fluviali e colline. Le Caledonia Highlands e le St Croix Highlands si estendono lungo la regione costiera della Baia di Fundy, e raggiungendo un'altezze di circa 300 metri. Nella parte nord-occidentale della provincia si trovano le Miramichi Highlands, cos\u00ec come le Chaleur Uplands e le Montagne di Notre Dame che trovano la loro cima pi\u00f9 alta con il Monte Carleton a 820 metri.\nIl Nuovo Brunswick si differenzia dalle altre province marittime del Canada (le altre sono Nuova Scozia e Isola del Principe Edoardo) sia da un punto di vista fisico che climatico. Le vicine province di Nuova Scozia e Isola del Principe Edoardo sono completamente o quasi circondata da acque oceaniche e il loro clima ne \u00e8 fortemente influenzato, cos\u00ec come l'economia e la cultura. Il Nuovo Brunswick, d'altra parte, pur possedendo una notevole linea di costa, \u00e8 al riparo dagli effetti diretti dell'Oceano Atlantico soprattutto spingendosi verso l'entroterra. Il clima, pertanto, tende ad essere pi\u00f9 a carattere continentale che marittimo. E cos\u00ec il tipo di insediamento e il modello economico a differenza delle vicine province marittime, \u00e8 basato pi\u00f9 sul suo sistema fluviale interno che sul suo mare. I principali sistemi fluviali della provincia includono i fiumi Saint Croix, Saint John, Kennebecasis, Petitcodiac, Miramichi, Nepisiguit e Restigouche.\nLa superficie provinciale, acque interne comprese, \u00e8 di 72.908\u00a0km\u00b2, di cui oltre l'80% \u00e8 coperta da boschi e foreste. I terreni agricoli si trovano in gran parte nell'alta valle del fiume Saint John, e in minore quantit\u00e0 nel sud-est della provincia, soprattutto nelle valli fluviali del Kennebecasis e Petitcodiac. I tre principali centri urbani si trovano tutti nella parte meridionale della provincia.\nLe popolazioni indigene del Nuovo Brunswick comprendono i Mi'kmaq (Micmac), i Malecite e i Passamaquoddy.\nGeografia antropica \u2013 Le suddivisioni.\nBisogna notare che prima del 1966, le contee del Nuovo Brunswick non avevano altra funzione che quella di giurisdizione giudiziaria e di indicazione geografica. Compaiono ancora sulla maggior parte delle carte geografiche. Prima dell'Equal Opportunity del 1966, le contee rappresentavano il vertice del complicato sistema amministrativo del Nuovo Brunswick, che si articolava su tre livelli. Ogni contea era suddivisa in \"parrocchie\" (\"parishes\"), e alcune parrocchie erano ulteriormente divise in municipalit\u00e0. Tutte le municipalit\u00e0 facevano capo alla propria parrocchia e quindi alla propria contea, ad eccezione della Citt\u00e0 di Saint John. Saint John faceva capo direttamente alla Contea di St. John.\nCitt\u00e0.\nLe otto principali citt\u00e0 del Nuovo Brunswick, elencate in ordine decrescente di popolazione, sono:\nMoncton (64.128 abitanti,126.424 nell'area metropolitana) \u00e8 l'area urbana che sta crescendo pi\u00f9 velocemente nella provincia e tra le prime dieci a livello federale. La sua economia \u00e8 basata principalmente sui trasporti, il commercio e i servizi. La popolazione di Moncton \u00e8 per circa il 62% anglofona e per il 38% francofona e la citt\u00e0 ha ospitato nel 1999 l'ottavo summit dell'Organizzazione della Francofonia.\nSaint John (68.043 abitanti,122.389 nell'area metropolitana) \u00e8 una citt\u00e0 portuale, basata sull'industria pesante, principalmente carta, raffinerie e bacini di carenaggio. Saint John, viene sempre scritto per esteso, in modo da distinguere la citt\u00e0 da St. John's, capitale di Terranova e Labrador, con la quale viene comunemente confusa.\nFredericton, oltre ad essere la capitale della provincia, \u00e8 una citt\u00e0 universitaria, sede della Lord Beaverbrook Art Gallery, del Theatre New Brunswick, e di altri luoghi d'interesse, compresa la Christ Church Cathedral, che \u00e8 la pi\u00f9 antica cattedrale del Canada e degli Stati Uniti.\nSociet\u00e0.\nLingue e dialetti.\nIl Nuovo Brunswick \u00e8 l'unica provincia ufficialmente bilingue del Canada. La popolazione \u00e8 per il 64,7% di lingua inglese e per il 32,9% di lingua francese: i francofoni del Nuovo Brunswick prendono il nome di \"Acadiani\", da Acadia, il nome che aveva la regione durante il periodo coloniale francese, quando ci fu una forte migrazione proveniente dalla zona della Vienne. Il governo provinciale partecipa in qualit\u00e0 di membro sottonazionale all'Organizzazione Internazionale della Francofonia.\nEconomia.\nL'economia del Nuovo Brunswick \u00e8 composta principalmente dal terziario, dominato dai servizi finanziari, assicurazioni e altri servizi, ma \u00e8 meglio conosciuta per la silvicoltura, l'industria mineraria, l'agricoltura e la pesca. La principale coltivazione \u00e8 quella delle patate, mentre la pesca si rivolge principalmente alle aragoste.\nCultura.\nIl Nuovo Brunswick conta quattro universit\u00e0 pubbliche, di cui tre anglofone (la \"University of New Brunswick\", fondata come King's College nel 1785, la St.Thomas University, una delle pi\u00f9 antiche istituzioni accademiche del Nord America, e la Mount Allison University) e una francofona (l'Universit\u00e9 de Moncton)."}
{"id": "2999", "revid": "125954447", "url": "https://it.wikipedia.org/wiki?curid=2999", "title": "Nuoro", "text": "Nuoro (: , meno bene ; \"N\u00f9goro\" in sardo, il nome in lingua sarda \u00e8 coufficiale) \u00e8 un comune italiano di abitanti, capoluogo dell'omonima provincia della Sardegna centro-orientale dal 1927.\nGeografia fisica.\nTerritorio.\nLa citt\u00e0 si estende su un altopiano granitico a circa 554\u00a0m s.l.m. (le abitazioni si estendono tra i 450 e i 650 \u00a0m s.l.m.), ai piedi del monte Ortobene alto 955 metri e tra i colli Ugolio, Biscollai, Cucullio, Sant'Onofrio. Ad ovest la citt\u00e0 termina con il pianoro di Corte. Nuoro \u00e8 il settimo capoluogo di provincia pi\u00f9 elevato d'Italia, dopo Enna, Potenza, L'Aquila, Campobasso, Aosta e Caltanissetta.\nClima.\nNuoro gode, come quasi tutti i comuni della Sardegna, di un clima mediterraneo temperato dominato da un ricorrente maestrale, con estati moderatamente calde e inverni freschi, solo raramente gelidi.\nTuttavia la quota relativamente elevata e la particolare posizione geografica della citt\u00e0 favoriscono repentini cali di temperatura in occasione delle ondate fredde dal nord, soprattutto nord/est. Nuoro subisce periodicamente anche il caldo scirocco, che arriva dalla valle di Dorgali e spesso genera piogge molto intense.\nLa temperatura media annua varia tra i 13 e i 15\u00a0\u00b0C, a seconda delle annate (Media 2004: +13,09\u00a0\u00b0C / Media 2005: +13,07\u00a0\u00b0C / Media 2006: +14,30\u00a0\u00b0C) e dei quartieri, avendo la citt\u00e0 una discreta estensione geografica unita ad un notevole dislivello di 275\u00a0m tra il punto pi\u00f9 alto e quello pi\u00f9 basso.\nDurante l'inverno sono numerose le gelate (57 nel 2004) mentre in estate sono abbastanza rari i giorni con temperature superiori ai 35\u00a0\u00b0C; (neanche uno nel 2004), anche grazie al fatto che la brezza marina spesso riesce a giungere in citt\u00e0 mitigando di qualche grado la temperatura.\nNel decennio 1996-2006 la temperatura pi\u00f9 bassa registrata a Nuoro \u00e8 stata di -10,5\u00a0\u00b0C il 31 gennaio 1999, proprio in occasione di un'ondata fredda da\u00a0N/E, con 40\u00a0cm di neve cumulati in circa 15 ore. Dal 2001 in poi invece non si sono superati i 38,1\u00a0\u00b0C (i dati sono riferiti a una precisa area della citt\u00e0, quella del Quadrivio).\nOrigini del nome.\nIl nome deriva dal medievale \"Nuor\", derivante dal pi\u00f9 antico \"Nugor\"; \u00e8 stato sostenuto dallo Spano (1872) che questa a sua volta provenisse da una non precisata \"voce orientale\" dal significato \"casa\" o \"luce\" o \"fuoco\". Secondo un'altra interpretazione il toponimo N\u00f9oro deriva dalla radice paleosarda \"nur\", da cui il termine nuraghe.\n\u00c8 frequente l'errata pronuncia del nome di questa citt\u00e0. Derivando da tre sillabe (N\u00f9-go-ro), la pronuncia corretta mantiene l'accento iniziale sulla \"u\", \"N\u00f9oro\", e non \"Nu\u00f2ro\". La pronuncia con \"o\" tonica, molto frequente tra gli italiani continentali, \u00e8 spiegabile con la rarit\u00e0 nella lingua italiana di una sequenza \"-\u00f9o-\" rispetto al ben pi\u00f9 comune dittongo \"-u\u00f2-\".\nStoria.\nDal Neolitico alla Civilt\u00e0 Nuragica.\nLe tracce pi\u00f9 antiche della presenza dell'uomo nel territorio di Nuoro sono le Domus de janas (in nuorese \"b\u00ecrghines\") risalenti al IV- III millennio a.C.. Sono inoltre presenti delle necropoli ipogeiche e resti di una tomba dei giganti e di un pozzo sacro, situato nelle vicinanze dell'attuale via Martiri della Libert\u00e0, dove sono stati recuperati numerosi reperti riferibili alla Cultura di Bonnanaro.\nNel quartiere di \"Su Nuraghe\", all\u2019interno di un parco urbano di circa 7 ettari, in una delle zone pi\u00f9 elevate della citt\u00e0, c'\u00e8 il complesso archeologico del nuraghe Tanca Manna, in un contesto della Media et\u00e0 del Bronzo con un nuraghe monotorre e un villaggio con caratteristiche della prima fase della civilt\u00e0 nuragica. \nLa posizione del Nuraghe e del villaggio sono stati determinati dalle scelte insediative di occupazione e controllo territoriale delle popolazioni protostoriche nell\u2019area nuorese, come testimoniato anche dalla presenza di simili tipologie nelle immediate vicinanze tra cui i nuraghi Tertilo, Ugolio, e dei ruderi di Monte Gurtei e Biscollai.\nL'epoca romana.\nLe prime fasi della dominazione romana in questa zona, denominata \"Civitates Barbariae\", risalgono all'et\u00e0 repubblicana. \nA seguito del ritrovamento soprattutto in Barbagia e nel Marghine di monete puniche, si era ipotizzato che in una certa fase storica le \"popolazioni sarde (legate al culto del toro) e puniche, si coalizzarono\" inizialmente per reagire all'impatto dell'invasione di Roma. I romani agirono sia militarmente che con una lenta e intelligente attivit\u00e0 di \"sedentarizzazione\" dei clan locali, al fine di favorire lo sviluppo agricolo delle terre. Delimitarono dunque grandi latifondi da avviare alla coltivazione del grano che assegnarono a coloni o alle popolazioni locali. I confini erano segnalati da lapidi indicanti la propriet\u00e0.\nUn cippo terminale con la dicitura \"\"FIN NURR\", cio\u00e8 \"fines nurritanenses\", consente di identificare la localizzazione di quella popolazione che, semi-romanizzata, nel II secolo d.C. costitu\u00ec un reparto militare imperiale assegnato alla Mauretania Cesariense: la \"Cohors I\u00a0\u2013 Nurritanorum\"\".\nIl Medioevo e l'Et\u00e0 Giudicale.\nIl ritrovamento di una tomba multipla bizantina e di una moneta dell'imperatore Leone VI il saggio attesterebbero la presenza bizantina in epoca alto medievale a Nuoro.\nCos\u00ec come i ruderi di edifici legati al culto, come la chiesa di Nostra Signora d'Itria, presso le pendici nord del monte Ortobene.\nLa Curatoria turritana di Nugor.\nNuoro \u00e8 citata in diversi documenti fra i quali il condaghe di San Nicola di Trullas, Condaghe di San Pietro di Silki e di Salvenero, databili tra l'XI e il XIII secolo. In quell'epoca \u00e8 attestata l'esistenza di una \"Curatoria\" giudicale con capoluogo Nugor, nel distretto sud orientale del Giudicato di Torres, comprendente probabilmente le sole ville di Nuoro, Lollove e Orgosolo, ma che in passato doveva essere pi\u00f9 estesa. \nLa \"Curatoria di Nugor\", estrema propaggine a sud est del giudicato di Torres, confinava a ovest con quella pi\u00f9 conosciuta di Dore che ebbe alternativamente come capoluoghi \"Dore\", \"Orotelli\", \"Sarule\" e \"Othane\" (Ottana), citata nel Condaghe di San Pietro di Silki e ad est con quella di Orosei-Galtell\u00ec del Giudicato di Gallura. A sud vi era la curatoria arborense della Barbagia di Ollolai.\nIl borgo di Nugor nel secondo decennio del XII secolo venne assegnato alla diocesi di Ottana composta dalle ville di: \"Macomerio, Virore, Gorore, Molaria, Orticalli, Sabuco, Silanos, Dualque, Nuracucuma, Lexay, Golossene, Otana, Ortilli, Univer, Orane, Suarell, Nuor, Noroloe, Gossilla, Sporlazo, Illortay, Bortiochoro e Su Burgu (solo a partire dal 16 agosto 1353)\".\nLe comunit\u00e0 monastiche.\nNel salto ecclesiale di Girifai vi furono tre fondazioni monastiche:\nSanta Maria di Gultudofe probabilmente era ubicata nei pressi della chiesa d'Itria sul monte Ortobene.\nIl salto di Girifai nel 1160 fu in parte smembrato con assegnazioni di parte dei territori alla nascente diocesi di Galtell\u00ec.\nL'insediamento medievale.\nA partire dal XIII-XIV secolo, nel territorio dell'attuale Nuoro, si svilupparono i primi insediamenti urbani: fra questi gli attuali quartieri di \"San Pietro\" e di \"S\u00e8una\".\nAttorno a Nugor si contavano inoltre altri centri demici, fra questi: \"Lollove\" (attuale frazione di Nuoro), Noddule/Loddune (\"Nothule\"), \"Nurdole\" (o \"Nuroloe\"), \"Occana\", \"Gortovene\", \"Gurtei\", \"Toddotana\", \"pranu 'e bidda\", \"Saderi/Sadiri\", \"Ivana\", \"Muruapertu\", \"Bidda 'e Macras\", la zona di \"Seuna-Sedda Orthai\"; le vestigia di questi borghi abbandonati erano ancora visibili nell'Ottocento, alcuni di questi sono citati nel \"Dizionario dell'Angius-Casalis\".\nNel XIV secolo Nuoro superva i mille abitanti e, fra il 1341 e il 1342, risultava uno dei villaggi che versava il maggior contributo di tasse alla Diocesi di Ottana.\nNel 1322 Ugone II di Arborea e Giacomo II d'Aragona stipularono un accordo che, confermando i diritti regali giudicali sull'Arborea, affermava i diritti del sovrano arborense anche sulle terre di Dore, ma con un'investitura extragiudicale, cio\u00e8 come faudatario del re d'Aragona.\nPi\u00f9 precisamente nel 1339 il re di Sardegna e Corsica cre\u00f2 la Contea del Goceano, includendovi oltre al Goceano la curatoria Dore con le ville di Nuoro, Oniferi, Orani, Orgosolo, Orotelli, Ottana, Sarule, infeudandola al giovane \"donnikellu\" arborense che poi divenne Mariano IV d'Arborea, padre di Eleonora.\nDalle \"Rationes Decimarum\" del vaticano si evince che gi\u00e0 nel 1341 Nuoro vantava il titolo di \"Pievania, \"unica in tutta la diocesi.\" \"Era pertanto un centro di importanti interessi clericali. Segu\u00ec un periodo di guerra tra Arborea e Aragona fino al 1388 quando Nuoro figura tra le 8 ville della Curatoria Dore che firmano il trattato di pace fra sardi e catalani.\nPer la Villa di \"Nuor\" firmano il \"Majore\" Ar\u00e7oco Carta e i \"Jurados\": Gunnario Asole, Mariano Chinnache, Raimondo De Serra, Nicola Tola, Barisone Matola. Nel 1414, dopo la vittoria degli aragonesi, la Contea del Goceano venne consegnata al conte Leonardo Cubello.\nIl periodo aragonese e spagnolo.\nDal quattrocento il borgo rest\u00f2 relativamente isolato e non rilev\u00f2 per i conquistatori se non per la pesante imposizione fiscale. Fra le popolazioni era radicato un sentimento antiaragonese tant'\u00e8 che, sia il Goceano che il Nuorese, vengono segnalati nel 1421 come zone ribelli al sovrano aragonese e fedeli al Cubello.\nNel XV secolo si assistette alla restaurazione del sistema feudale. Nel 1481 la contea del Goceano venne assegnata al demanio reale e gli \"Acta curiarum regni Sardiniae\" del 1485 riportano che i territori della curatoria di Dore, bench\u00e9 fossero un settimo dei possedimenti reali in Sardegna, contavano un terzo dei fuochi fiscali.\nNel 1479, alla nascita della corona di Spagna, il Regno di Sardegna entr\u00f2 automaticamente a farne parte. Questo comport\u00f2 alcuni importanti riflessi amministrativi e religiosi. Nel 1503 venne soppressa la Diocesi di Ottana e, assieme alle antiche diocesi di Bisarcio e di Castro, venne ricompresa nella nuova diocesi della \"catalana\" Alghero.\nGli ultimi decenni del secolo furono caratterizzati da una certa vivacit\u00e0 culturale. La nascita delle confraternite avevano dato una spinta importante alla vita religiosa del villaggio. La prima confraternita istituita a Nuoro fu quella di Santa Croce, fondata dal gesuita sassarese Giuseppe Vargiu nel 1579. La seconda \u00e8 quella del Rosario.\nL\"Encontrada de Nuero\" nel Seicento feudale.\n \"l'Encontrada de Nuero\" con Nuoro-Orgosolo-Locoe-Lollove faceva parte del grande e ricco \"Marchesato di Orani\" comprendente anche le encontrade di Orani, Bitti e Gallura. Il Marchesato era feudo di Anna Portugal e Fernandez de Silva e confinava col feudo \"Barbagia di Ollolai\", col \"Marchesato del Marghine\", con la \"Curatoria di Dure\" e con i centri della \"Baronia di Orosei-Galtell\u00ec\" e con quella di \"Posada o Mont'Albo\".\nLa villa, pur se soggetta alle fluttuazioni dovute a carestie e pestilenze, era abbastanza popolosa. Negli atti del Parlamento del Vicer\u00e9 Geronimo Pimentel, si riportano due censimenti: Nuoro nel censimento del 1592 contava 826 fuochi, che nel 1626 si erano ridotti a 608, per una popolazione stimabile in 1800 abitanti.\nNel 1601 vi \u00e8 la prima traccia di un \"s\u00edndico\": Pedro Pablo Pirella, che sar\u00e0 nuovamente in carica nel 1609 insieme a Juan Estevan Manca.\nNel villaggio era operativo il tribunale dell'inquisizione: nella relazione del visitatore Juan baptista Rinc\u00f3n de Ribadeneyra, del 1613, risulta che Nuoro contava su un commissario del Sant'Uffizio, il sacerdote Antonio Freso di Ozieri, e sei famigli.\nGli antichi rioni di Nuoro erano allora quelli ancora noti come storici:\nI capitoli della villa di Nuoro nel parlamento sardo.\nAlla fine del XVII secolo a seguito di pestilenze e carestie si registra un crollo demografico.\nDal censimento del 1698, Nuoro era il centro abitato pi\u00f9 popolato dell'Encontrada de Nuero, della Barbaja Ololay e Marquesado de Orani.\nNel 1614 \"Don Antonio Satta\" riusc\u00ec a vincere una causa contro il primo tentativo di aggregazione del Capitolo di Alghero. Nel 1671 un secondo tentativo fu sventato dai maggiorenti nuoresi che si rivolsero direttamente alla Curia romana.\nIl Sindaco supplic\u00f2 il sovrano Carlo II di Spagna affinch\u00e9 intercedesse con il Santo Padre per la trasformazione della parrocchia in abbazia. Chiese inoltre lo scorporo dalla diocesi di Alghero e l'unione con l'antica diocesi di Galtell\u00ec.\nSegnal\u00f2 infine, per rafforzare tale richiesta, le vessazioni doppie imposte ingiustamente dal Capitolo algherese con il pretesto del \"real donativo\", del \"sussidio alle galere\", del \"seminario\".\nIl Regno di Sardegna dalla Spagna ai Savoia.\nNel 1779 il pievano don Salvatore Roig di Ozieri aspirava a diventare vescovo della mitra dell'antico vescovado di Galtell\u00ec, con sede a Nuoro, con l'emanazione della bolla \"Eam inter caeteras\" di Papa Pio VI.\nFu ricostituita la diocesi che assunse il nome \"Galtellinensis-Nuorensis\". Il primo vescovo fu monsignor Giovanni Antioco Serra Urru.\nNuoro divenne sede del Tribunale di Prefettura (1807), citt\u00e0 nel 1836, e sede di Divisione Amministrativa e di Intendenza nel 1848 (in pratica una terza provincia sarda, dopo Cagliari e Sassari); poi l'ultimo titolo fu ridotto nel 1859 a quello di sottoprefettura. Si svilupp\u00f2 perci\u00f2 come centro amministrativo a partire dalla seconda met\u00e0 dell'Ottocento, periodo in cui si apr\u00ec ad un rilevante insediamento di funzionari piemontesi del Regno di Sardegna e commercianti continentali. Cos\u00ec avrebbe in seguito descritto questo passaggio storico il Satta: \"In breve, i nuoresi si trovarono amministrati, rappresentati dagli estranei, e in fondo non se ne dolsero. Era un fastidio in meno\".\nRivolta \"de su Connottu\".\nL'episodio trae origine a seguito dell'emanazione nel 1865 di una legge con la quale si aboliva l\u2019istituto dell'ademprivio e si imponeva una tassazione particolarmente onerosa sulle abitazioni. \nQuesto provvedimento era stato preceduto dall' Editto delle chiudende, emanato nel 1820 dall'allora re di Sardegna Vittorio Emanuele I, e autorizzava la chiusura dei terreni che erano fino ad allora di propriet\u00e0 collettiva, introducendo di fatto la propriet\u00e0 privata.\nIl 26 aprile 1868, al culmine della tensione, diverse centinaia di cittadini assaltarono il palazzo del municipio e diedero alle fiamme gli atti di compravendita dei terreni del demanio.\nIl banditismo, che dopo \"Su Connottu\" si pretese almeno in parte corroborato da sentimenti di ribellione al nuovo regime dei suoli, ebbe una recrudescenza e lo Stato rispose con l'invio di truppe di polizia, numerose quanto poco efficaci nel contrastare grassazioni e faide. \nVerso la fine del secolo si manifest\u00f2 il fenomeno dell'emigrazione verso il continente americano e il Nord-Europa. Sul finire del secolo gli abitanti erano circa 7.000.\nIl Novecento.\nCon il Novecento il fermento culturale che avrebbe dato vita all'importante avanguardia artistica sarda si giov\u00f2 del notevole miglioramento dei trasporti per la comunicazione col Continente, ed anzi prese proprio questa a suo obiettivo; pian piano, si fecero conoscere oltremare le opere della Deledda, dei pittori, dei poeti. Celebri per il notevole pregio le sculture di Francesco Ciusa. Nuoro divenne un centro culturale di grande rilievo. Con l'allargamento dei servizi e dei posti di lavoro amministrativi, iniziarono a trasferirsi a Nuoro molti abitanti dei paesi vicinanti e fra questi alcuni artisti.\nPassate la guerra italo-turca e la prima guerra mondiale con un elevato numero di caduti, si ebbero in citt\u00e0 i primi sviluppi delle sinistre. Uno dei principali attivisti fu l'avvocato Salvatore Sini, impegnato in molte campagne fra le quali una per la fondazione di una lega delle donne operaie; \u00e8 noto anche come autore del testo di No potho reposare.\nNel 1921 fu visitata da David Herbert Lawrence, il quale voleva conoscere i luoghi dove erano ambientati i romanzi della Deledda; di questa fugacissima tappa, restano alcune interessanti pagine di \"Mare e Sardegna\" . Nel 1926 fu conferito il premio Nobel alla cittadina Grazia Deledda.\nAvendo gi\u00e0 assunto almeno moralmente questo ruolo, ed essendola in pratica gi\u00e0 stata nel secolo precedente, nel 1927 Nuoro ridivenne provincia. Nel 1931 raggiunse i 9.300 abitanti.\nSimboli.\nLo stemma della citt\u00e0 di Nuoro \u00e8 risalente all'Ottocento e deriva dallo stemma di monsignor Giovanni Maria Bua, amministratore apostolico di Galtell\u00ec-Nuoro nel secolo XIX sotto il quale Nuoro divenne citt\u00e0 nel 1836. Esso \u00e8 composto da tre montagne simbolo delle tre regioni del Marghine, dell'Ogliastra e della Barbagia. Il bue, oltre a richiamare il cognome del vescovo, simboleggia la vocazione pastorale del territorio. Infine troviamo il sole e l'albero eradicato, simbolo del giudicato di Arborea, quest'ultimo rimosso dallo stemma nel 1945.\nMonumenti e luoghi d'interesse.\nArchitetture religiose.\nLa cattedrale di Santa Maria della Neve.\nLa cattedrale di Santa Maria della Neve \u00e8 un monumento del XIX secolo, in stile neoclassico.\nEretta per volont\u00e0 del vescovo Giovanni Maria Bua, nella prima met\u00e0 del XIX secolo. Il progetto venne affidato all'architetto Antonio Cano. La posa della prima pietra risale al 12 novembre 1835 e i lavori terminarono con la consacrazione del 29 giugno 1853.\nOltre l'altare maggiore dedicato a santa Maria della Neve furono affrescati nel soffitto ed eretti nella navata sinistra gli altari: Vergine del Carmelo, Madonna della Salute, Sacro Cuore; nella navata destra gli altari: San Salvatore da Horta, Santa Lucia, Madonna di Lourdes.\nAll'interno \u00e8 presente una tela rappresentante la deposizione di Cristo, a lungo attribuita erroneamente al pittore bolognese Alessandro Tiarini.\nQuesta nuova cattedrale prese il posto dell'antica pieve di Santa Maria ad Nives. \nDurante il periodo di costruzione della nuova cattedrale, la Diocesi di Nuoro utilizz\u00f2 come cattedrale la chiesa de \"Sa Purissima\". Un'antica chiesa oramai perduta situata nel Corso Garibaldi.\nLa chiesa della Madonna delle Grazie (Nostra Segnora 'e sa Gr\u00e0ssia).\nIl 22 ottobre 1679 il vescovo di Alghero Francesco Lopez de Urraca concedeva a Nicolau Ruju Manca la \"permissione di poter fabbricare una chiesa in onore della Vergine delle Grazie di Nuoro\". \nLa chiesa si trova nell'antico quartiere di S\u00e8una. \nLa facciata presenta un portale centrale, con due semicolonne sulle quali poggia un doppio architrave modanato sormontato da un timpano triangolare in trachite. Il portale \u00e8 sormontato da un rosone. Gli stipiti e i capitelli delle colonne sono decorati con figure zoomorfe e floreali che rimandano al linguaggio decorativo gotico-catalano.\nSulla fiancata destra si apre un terzo ingresso che, in tempi remoti, conduceva all'esterno in un ampio spazio, delimitato da colonne, che fungeva da ostello per i pellegrini. Sulle fiancate vi sono infine loggette che interrompono, alleggerendolo, il volume massiccio della costruzione. Nella chiesa sono conservati pregevoli dipinti, risalenti al XVIII secolo.\nChiese scomparse o diroccate.\nI ruderi si trovano alle pendici settentrionali del Monte Ortobene.\nSiti archeologici.\nMonumenti.\nPiazza Sebastiano Satta.\nLa piazza-monumento \u00e8 ubicata al centro di Nuoro fra il corso Garibaldi e il rione di Santu Pr\u00e9du. L'idea di utilizzare questo spazio, la vecchia piazza Plebiscito, per onorare il \"vate di Sardegna\", Sebastiano Satta (1867-1914), fu perfezionata nel 1967 con l'incarico allo scultore Costantino Nivola.\nNivola inizi\u00f2 ad eseguire una serie di schizzi e scelse la strada minimalista con l'inserimento di piccole rappresentazioni in bronzo in giganteschi massi granitici provenienti dal monte Ortobene, anche al fine di legare il paesaggio urbano e quello del Monte visibile sullo sfondo della piazza.\nVie principali.\nIl Corso Garibaldi \u00e8 la via principale di Nuoro ed \u00e8 meta di nuoresi e turisti per via delle attivit\u00e0 commerciali e bar presenti, tra cui lo storico \"Caff\u00e8 Tettamanzi\".\nIl colle di Sant'Onofrio.\nIl colle di Sant'Onofrio \u00e8 meta dei nuoresi e dei turisti per la presenza di un parco e anche di Villa Antonietta, comunemente chiamata dai nuoresi \"Castello di Sant'Onofrio\", visitabile solo con il consenso dei proprietari in quanto \u00e8 abitata.\nIl borgo di Lollove.\nSi tratta di un borgo di origini medievali, abitato da poche unit\u00e0 di residenti. Fra i ruderi abbandonati e le poche case abitate si erge la chiesetta seicentesca della Maddalena, in stile tardo-gotico.\nCaff\u00e8 storici.\nIl principale caff\u00e8 storico \u00e8 il Caff\u00e8 Tettamanzi, fondato nel 1875 e situato nel centro storico di Nuoro al Corso Giuseppe Garibaldi 71. Questo caff\u00e8 \u00e8 ancora oggi punto di ritrovo di nuoresi e turisti. Questo caff\u00e8 anticamente si chiamava \"Bar Majore\".\nUn altro caff\u00e8 storico di Nuoro \u00e8 il \"Bar Cambosu\", fondato nel 1921 e anch'esso situato nel centro storico della citt\u00e0.\nIl Monte Ortobene.\nL'Ortobene \u00e8 il monte simbolo dei nuoresi. La vetta raggiunge i 955\u00a0 Sulla cima c'\u00e8 la statua del Redentore e l'antica chiesa campestre di Nostra Signora 'e su Monte.\nDi rilevante interesse turistico ed antropologico \u00e8 la cosiddetta \"sa conca\", una residenza rurale ricavata all'interno di un enorme masso di granito cavo e di forma sferica, situato sul ciglio della strada che porta al parco di \"Sedda Orthai\".\nPresso le pendici settentrionali del Monte vi sono le tracce del santuario di Valverde, i ruderi delle chiese di Sa Itria, di Santu Jacu e della Chiesa di Santu Tomeu, infine il mulino ottocentesco sito in localit\u00e0 \"Caparedda\".\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2016 la popolazione straniera residente era di persone, pari al 3,4% della popolazione totale. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nLa lingua sarda parlata a Nuoro \u00e8 quella logudorese nella variante nuorese.\nCultura.\nBiblioteche.\nLa biblioteca Sebastiano Satta.\nLa Biblioteca Sebastiano Satta fu fondata nel 1933 su iniziativa del Comune e della Provincia di Nuoro, col supporto del Ministero della Pubblica Istruzione. I primi fondi librari furono acquistati anche grazie alla collaborazione del locale liceo ginnasio \u201cG. Asproni\u201d.\nIl Consorzio per la biblioteca \u201cSebastiano Satta\u201d \u00e8 stato costituito, con Decreto Prefettizio del 28 Dicembre 1945, dall\u2019Amministrazione Provinciale di Nuoro e dal Comune di Nuoro, ai sensi della Legge n.393/1941 \u201cDisposizioni concernenti le biblioteche dei Comuni capoluoghi di Provincia\u201d.\nNel 1980 vengono modificati lo Statuto, la composizione, nonch\u00e9 la denominazione del Consorzio, che diventa Consorzio per la Pubblica Lettura \u201cSebastiano Satta\u201d. Ne fanno parte, inizialmente, oltre la Provincia e il Comune di Nuoro, anche le Comunit\u00e0 Montane n. 9 del Nuorese e n. 10 delle Baronie.\nDa allora inizia la creazione del Sistema Bibliotecario Territoriale del Nuorese e delle Baronie (che attualmente comprende 26 comuni ricadenti nel territorio delle due ex Comunit\u00e0 Montane) e viene istituito il Sistema Bibliotecario Urbano di Nuoro.\nNel 2011, in seguito alla soppressione di due dei quattro enti consorziati, le Comunit\u00e0 Montane n. 9 del Nuorese e n. 10 delle Baronie, il Consorzio \u00e8 stato commissariato. \nDal 1\u00ba agosto 2019 \u00e8 attivo il progetto finanziato dalla Regione Autonoma della Sardegna, relativo al supporto della gestione dei servizi bibliotecari del Centro sistema e del Sistema Bibliotecario Urbano del Consorzio.\nLa biblioteca \u00e8 intitolata a Sebastiano Satta.\nUniversit\u00e0.\nNuoro dal 1989 \u00e8 sede di corsi di laurea delle Universit\u00e0 di Cagliari e Sassari erogati in accordo con il Consorzio per la Promozione degli Studi Universitari nella Sardegna Centrale.\nISRE.\nNel 1972 fu istituito l'Istituto superiore regionale etnografico (ISRE), annesso al preesistente \"Museo del costume\" ora Museo della vita e delle tradizioni popolari sarde. \nMusica.\nDal 1989 N\u00f9oro \u00e8 sede del Seminario di studio sulla musica Jazz \"Nuoro Jazz\" diretto dal trombettista Paolo Fresu dalla prima edizione sino al 2013, ora diretto dal pianista Roberto Cipelli ed organizzato dall'Ente Musicale di Nuoro. Il Seminario si tiene tutti gli anni fra l'ultima settimana di agosto e la prima di settembre. Inoltre da tanti anni vanta la presenza di vari gruppi folk con gruppi di ballo e canto con la presenza dei cori polifonici e dei Tenores che seguono i canoni del canto a tenore e l'antica \"moda nugoresa\" citata nell'opera di Grazia Deledda Tradizioni popolari di Nuoro.\nL'Atene Sarda tra passato e futuro.\nLa citt\u00e0 ha avuto, a cavallo tra il XIX ed il XX secolo, un forte fermento culturale che ha visto nascere e svilupparsi il talento di tanti artisti e personalit\u00e0 che attirarono l'attenzione nazionale ed internazionale, uscendo perci\u00f2 dal ristretto ambito locale e facendo nascere per Nuoro l'appellativo di \"Atene Sarda\" (Elettrio Corda).\nA Nuoro \u00e8 nata Grazia Deledda, scrittrice, vincitrice del Premio Nobel per la Letteratura nel 1926, Salvatore Satta, giurista e autore del romanzo \"Il giorno del giudizio\".\nIl romanzo lascia forse una delle testimonianze pi\u00f9 profonde e intime della citt\u00e0 e dei suoi abitanti, dei quali ritrae le famiglie pi\u00f9 note nel primo Novecento sotto una labilissima copertura di nomi fittizi.\nAltre personalit\u00e0 artistiche nate a Nuoro sono il poeta Sebastiano Satta (1867-1914); il pittore e fotografo Antonio Ballero (1864 -1932); lo scultore Francesco Ciusa (1883-1949), affermatosi alla Biennale di Venezia del 1907; il pittore Giovanni Ciusa Romagna (1907-1958). Peraltro, per tutto il corso del ventesimo secolo la citt\u00e0 \u00e8 stata attraversata da un grande fermento culturale in campo artistico, letterario, musicale e sociale con nomi, come quello della scrittrice Maria Giacobbe.\nCome da lui ricordato, a Nuoro si \u00e8 formato il carattere di Indro Montanelli che qui frequent\u00f2 le ultime due classi delle elementari e i primi tre anni del ginnasio .\nNel 2017 il comune di Nuoro ha proposto la candidatura della citt\u00e0 come Capitale Italiana della Cultura 2020 risultando tra le prime dieci finaliste. Il progetto, riguardante tutto il territorio provinciale e non solo, pur non essendo stato premiato dalla commissione ministeriale, \u00e8 stato sostenuto a livello regionale.\nMedia.\nStampa.\nVi \u00e8 un'emittente televisiva, chiamata \"Telesardegna\" e due emittenti radiofoniche che sono Radio Barbagia e Radio Nuoro Centrale, che danno le notizie locali. Vi sono inoltre le sedi di corrispondenza delle TV e dei giornali regionali come Videolina, L'Unione sarda e La Nuova Sardegna.\nCucina.\nOltre ai prodotti della cucina sarda, pur nella tipica variante barbaricina comune a tutto il circondario, la gastronomia del capoluogo nuorese vanta la specificit\u00e0 di un tipo di pasta e di un dolce:\nEventi.\nRiveste enorme importanza, sia per l'attaccamento e devozione dei nuoresi sia come attrattiva turistica, la Sagra del Redentore che dura circa una settimana, all'interno della quale vi \u00e8 anche la sfilata dei costumi della Sardegna. La sagra ha termine con la funzione religiosa che ha sede ai piedi della statua del redentore il 29 di agosto di ogni anno.\nNel fine settimana tra la prima e la seconda met\u00e0 di novembre c'\u00e8 la manifestazione \"Mastros in Nugoro\", inserita nel circuito \"Autunno in Barbagia\", nel quale si aprono case storiche e i musei della citt\u00e0. Durante la manifestazione che si svolge nei quartieri di \"Santu Predu\" e \"Seuna\" e che richiama non solo i nuoresi, ma anche turisti e visitatori, vengono esposti prodotti tipici e artigianali. Dal 2014 inoltre \u00e8 stato introdotto nell'evento \"Su Cojubiu Nugoresu\", un rito antico in cui si celebra il matrimonio in costume tradizionale. Fino al 2007 la manifestazione si chiamava \"Mastros in Santu Predu\", poich\u00e9 era coinvolto solo l'omonimo quartiere. dopo due anni di pausa dal 2010 la manifestazione cambia nome in \"Mastros in Nugoro\" e da quest'anno coinvolge anche il quartiere di \"Seuna\".\nUn altro importante appuntamento \u00e8 quello del 21 novembre per la festa della Madonna delle Grazie a carattere prettamente religioso, ma che coinvolge l'amministrazione comunale. Secondo la tradizione, un giovane pastore trov\u00f2, nel XVII secolo, una piccola statua lignea della Madonna che si dimostr\u00f2 miracolosa. Fu cos\u00ec che nel 1812 la citt\u00e0 fece voto alla Vergine per essere liberata dalla peste\".\" Per sciogliere il voto, da allora viene allestita una processione in cui 12 nuoresi col tradizionale costume, accompagnati dal sindaco e dal gonfalone, offrono 12 ceri alla Madonna in rappresentanza degli altrettanti rioni della citt\u00e0; nel tempo si sono aggiunti altri sette ceri, offerti dai membri della confraternita delle Grazie.\nMolto sentita \u00e8 anche la festa di Sant'Antonio abate, il 16 e 17 gennaio, durante la quale, come in molti centri della zona, i vari quartieri organizzano grandi fal\u00f2 (\"sos focos\") nelle piazze e offrono ai cittadini \"fava e lardu\" (fave con lardo), vino e pane carasau. \u00c8 tradizione durante la festa fare il giro dei numerosi fuochi della citt\u00e0 dove gli organizzatori fanno a gara per il fuoco pi\u00f9 bello e l'ospitalit\u00e0. Attorno al fuoco: canti, balli sardi e l'immancabile gioco della morra. I pi\u00f9 frequentati sono solitamente quelli dei quartieri del centro storico, come quello di Santu Predu o della cattedrale.\nPer il carnevale si pu\u00f2 assistere alla manifestazione del carnevale barbaricino, con le maschere provenienti dai centri vicini come i \"mamuthones\" di Mamoiada, \"boes e merdules\" di Ottana, \"turpos\" di Orotelli, \"su bundu\" di Orani ecc.; \u00e8 stata riscoperta una delle caratteristiche maschere di Nuoro chiamata \"Bove\" o \"Boves\", simile ai boes di Ottana e citata dallo studioso Raffaello Marchi. Altre maschere tipicamente nuoresi, in fase di studio e ricostruzione, sono quelle di \"su turcu\" e quella di \"maschera a gattu\", molto simile a quella scoperta a Sarule, citate da Grazia Deledda in alcune sue opere.\nInfrastrutture e trasporti.\nStrade.\nLa Strada statale 131 Diramazione Centrale Nuorese \u00e8 la superstrada che collega Nuoro con Olbia e Cagliari.\nLa circonvallazione sud \u00e8 un'importante arteria che raccorda i quartieri di Mughina (tramite la galleria di Mughina), Badu 'e Carros e Citt\u00e0 Giardino con la strada provinciale 58 per Orgosolo e la strada provinciale 22 per Oliena (quest'ultima arteria stradale parte dalla SP 58 a circa 1\u00a0km da Nuoro) e con la strada statale 389 var Nuoro-Lanusei per Orani, Sarule, Mamoiada, Lodine, Gavoi, Fonni e l'Ogliastra. \u00c8 inoltre possibile raggiungere la strada statale 131 Diramazione Centrale Nuorese tramite la galleria di Prato Sardo. La galleria di Mughina dopo i fatti di cronaca del ciclone Cleopatra del 2013, in giornate di maltempo \u00e8 stata spesso soggetta per precauzione alla chiusura al traffico veicolare per via degli allagamenti e di alcuni problemi strutturali.\nFerrovie.\nLa stazione di Nuoro \u00e8 capolinea della ferrovia ARST per Macomer, che collega il capoluogo con i paesi del Marghine e con l'altro capolinea di Macomer. Condivide con Andria e Matera il fatto di essere capoluogo di provincia non servito dalla rete ferroviaria statale.\nMobilit\u00e0 urbana.\nNuoro dispone di un sistema di trasporto pubblico, gestito dall'ATP. L'autobus a Nuoro viene comunemente chiamato postalino.\nSport.\nLa principale squadra di calcio della citt\u00e0 \u00e8 la che, nel campionato di Serie D 1973-1974 ha raggiunto il suo miglior piazzamento arrivando terza, sfiorando la promozione in Serie C; inoltre ha vinto il Campionato Interregionale 1983-1984, girone N, ottenendo la promozione in Serie C2. Ha poi ha disputato il campionato di Serie C2 2006-2007, arrivando quarta e uscendo sconfitta in semifinale platy-off contro il . Dal 2014-2015 al 2017-2018 la Nuorese ha militato in Serie D.\nVi sono inoltre delle squadre di calcio giovanili: pol.ichnos 1999Nuoro, Atletico Nuoro, Puri e Forti, Sadosan, Sales, Santu Predu Polisport.\nInoltre Nuoro \u00e8 rinomata per le partite di pallamano Star Solar Handball Atletic Club Nuoro o denominata anche H.A.C. Nuoro \u00e8 una societ\u00e0 di pallamano che milita in A1 (femminile) e serie B (maschile) con ottimi risultati disput\u00f2 anche competizioni europee in passato. I settori giovanili hanno disputato partite di livello nazionale.\nLa Nuoro Softball milita nel campionato italiano di softball di Serie A1 (prima stagionr nel 2003). Nel suo palmar\u00e8s la Coppa Italia del 2011 e, nel 2012, fu finalista della Coppa delle Coppe.\nSono presenti in citt\u00e0 tre squadre di pallavolo che militano nel campionato regionale di serie D: Libertas Nuoro (femminile) e Pvn Nuoro (femminile/maschile).\nAltre attivit\u00e0 sportive.\nAltre attivit\u00e0 sportive presenti in citt\u00e0:"}
{"id": "3001", "revid": "122653115", "url": "https://it.wikipedia.org/wiki?curid=3001", "title": "Neornithes", "text": "Neorniti (Neornithes , 1893) \u00e8 il nome scientifico dato agli uccelli (\"Aves\"), alla luce della loro appartenenza filogenetica, come parte dei dinosauri aviani."}
{"id": "3002", "revid": "1983214", "url": "https://it.wikipedia.org/wiki?curid=3002", "title": "Nobel", "text": "Nobel \u00e8 un nome di famiglia svedese."}
{"id": "3003", "revid": "125652699", "url": "https://it.wikipedia.org/wiki?curid=3003", "title": "Nikolaus August Otto", "text": "Otto era figlio del gestore del locale ufficio postale. Ancora bambino, Nikolaus Otto rimase orfano di padre, fatto che gett\u00f2 il resto della famiglia in condizioni economiche difficili, tanto che Nikolaus Otto non pot\u00e9 permettersi degli studi regolari. Fin da giovanissimo venne comunque avviato a studi di tipo commerciale, ma dopo due anni di liceo dovette abbandonare per le ristrettezze economiche della famiglia e dovette imparare un mestiere. Questi fatti lo portarono a inserirsi nel mondo del lavoro svolgendo l'attivit\u00e0 di commesso viaggiatore. Dopo alcuni anni, Nikolaus Otto fiut\u00f2 le grandi possibilit\u00e0 degli sbocchi commerciali cui i motori a gas potevano portare. Questi motori a gas avevano fino a quel momento un unico, principale punto di riferimento, che andava ricercato nella persona di \u00c9tienne Lenoir, un inventore belga che il 24 gennaio del 1860 aveva brevettato un propulsore in cui, stando alla descrizione del brevetto, \"l'aria subisce un'espansione conseguente alla combustione del gas\".\nOtto lasci\u00f2 quindi il suo lavoro di commesso viaggiatore e si lanci\u00f2 nell'impresa di produrre un motore che fosse un'evoluzione di quello di Lenoir: pi\u00f9 compatto e leggero e soprattutto pi\u00f9 economico. Inizi\u00f2 questa attivit\u00e0 nel 1860: la base per i suoi primi motori sperimentali era sempre ispirata ai progetti di Lenoir. Dopo aver condotto una serie di ricerche sul funzionamento dei motori di Lenoir, Otto si dedic\u00f2 alla realizzazione di esperimenti sui motori a combustione interna. Il 2 gennaio del 1862 brevett\u00f2 un primo prototipo sperimentale di quello che pu\u00f2 essere considerato il primissimo motore a quattro tempi.\nNel 1864, insieme all'ingegnere Eugen Langen, fond\u00f2 una ditta, la \"N. A. Otto &amp; Cie\", progenitrice dell'attuale Deutz AG, che nel 1866 produsse il primo modello di motore, un monocilindrico che presentava un consumo molto pi\u00f9 basso di quello del motore di Lenoir. Tale motore venne tra l'altro presentato alla seconda Esposizione Universale di Parigi, dove svett\u00f2 sugli altri motori presentati per le sue caratteristiche di minor consumo e di minori costi di realizzazione. Per questi motivi, Otto e Langen vennero premiati con la medaglia d'oro.\nNel frattempo, l'azienda fondata da Otto e Langen cambi\u00f2 ragione sociale in \"Gasmotoren-Fabrik Deutz AG\". Nel 1872 l'azienda vide l'ingresso di due personaggi di enorme spessore: Gottlieb Daimler e Wilhelm Maybach, destinati in futuro a essere i primi inventori dell'automobile assieme a Karl Benz. Mentre Daimler entr\u00f2 alla Deutz come direttore di produzione, Maybach fu inizialmente assunto come disegnatore e progettista, per poi essere promosso qualche anno dopo al ruolo di progettista capo.\nIl 2 gennaio del 1875, Otto, conscio delle evidenti pecche del suo motore, incaric\u00f2 Daimler e Maybach di realizzare un motore che eliminasse o quantomeno riducesse drasticamente tali inconvenienti. A rendere il motore a combustione interna efficiente fu l'introduzione della fase di compressione da parte di Daimler e Maybach. Questo motore venne brevettato nel 1876 dall'Ufficio Brevetti dell'Impero germanico. Tale motore, noto anche come motore a ciclo Otto, riscosse grande successo e, nella nascente industria automobilistica, divenne il modello base per la maggior parte dei moderni motori a combustione interna.\nAll'interno dell'azienda cominciarono a emergere i primi contrasti tra Otto e Langen da una parte e Daimler dall'altra. Maybach, con la sua personalit\u00e0 austera e riservata, non si intrometteva tra le due parti. Mentre Daimler premeva per la costruzione di motori ancora pi\u00f9 compatti e leggeri da applicare per il trasporto su \"carrozze motorizzate\", Otto era pi\u00f9 propenso alle applicazioni statiche di tipo industriale.\nNel frattempo, il motore introdotto da Otto nel 1876 sub\u00ec ulteriori migliorie e venne reso pi\u00f9 compatto e leggero. Ma, contemporaneamente, divennero sempre pi\u00f9 aspre le incomprensioni tra Daimler e Otto. Secondo il direttore di produzione, Otto non riconosceva abbastanza meriti sia a Daimler stesso, sia a Maybach. Resta il fatto che, quando nel 1882 Daimler e Maybach si dimisero, la Deutz vers\u00f2 ai due (e specialmente a Daimler) un'altissima somma che, tra l'altro, avrebbe permesso loro di dar vita al primo germe di quella che sarebbe stata la Daimler Motoren Gesellschaft. Sempre nel 1882, Otto venne insignito della laurea ad honorem in ingegneria, una grande soddisfazione per l'inventore tedesco.\nI contrasti tra Otto e Daimler, per\u00f2, perdurarono fino a quando, nel 1883, Otto intent\u00f2 una causa legale contro Daimler, reo di aver utilizzato abusivamente i suoi motori coperti da brevetto. Nel corso della causa, durata quasi tre anni, emerse che gi\u00e0 nel 1862 un francese, Alphonse Beau de Rochas, aveva realizzato e depositato il brevetto di un motore dalle caratteristiche simili. Per questo motivo, Otto perse la causa e, all'inizio del 1886, il suo brevetto di dieci anni prima venne annullato.\nLe diatribe legali, conclusesi oltretutto in modo negativo per Nikolaus Otto, minarono profondamente la sua salute: Otto mor\u00ec il 26 gennaio del 1891 nella sua abitazione a Heumarkt, un quartiere di Colonia. I suoi resti riposano ancor oggi nel cimitero della citt\u00e0.\nDal 1996 il suo nome \u00e8 stato inserito nell'Automotive Hall of Fame unitamente a quelli dei pi\u00f9 grandi personaggi che hanno dato sviluppo all'industria automobilistica.\nVita privata.\nNikolaus Otto era sposato con Anna Gossi, dalla quale ebbe ben sette figli, uno dei quali, Gustav, sarebbe divenuto nel 1917 uno dei fondatori della Bayerische Motoren Werke (nota in seguito semplicemente come \"BMW\").\nRivendicazioni brevettuali.\nIndipendentemente da Otto, il motore a quattro tempi venne inventato da Christian Reithmann nel 1860 e Alphonse Beau de Rochas nel 1862, che promosse pi\u00f9 tardi un'azione giudiziaria, il 30\u00a0gennaio 1886. Nel 1889 il brevetto del \"motore Otto\" venne attribuito alla Gasmotorenfabrik Deutz, prima in Germania e successivamente in altri paesi.\nCos\u00ec Nikolaus Otto venne riconosciuto sotto il Deutschen Reich inventore del motore a quattro tempi e Deutz elarg\u00ec a Reithmann 25.000\u00a0Goldmark e un vitalizio. Christian Reithmann rinunci\u00f2 con una scrittura privata a rivendicare alla \"Deutz AG\" il primato di Otto come inventore del motore a quattro tempi. Deutz riusc\u00ec a mantenere il trattato segreto fino al 1949, quando Arnold Langen, il biografo di Nikolaus Otto, pubblic\u00f2 la storia dei processi Reithmann in forma di libro.\nAnche Felice Matteucci e Eugenio Barsanti, con il loro motore del 1853, ebbero un ruolo nello sviluppo del motore a ciclo Otto.\nOnorificenze.\nNel 1882 Otto ricevette il titolo di dottore emerito dalla facolt\u00e0 di filosofia della universit\u00e0 di W\u00fcrzburg.\nOtto \u00e8 il nome dato all'Otto-Kreisprozess. \nAlla stazione di K\u00f6ln Messe/Deutz \u00e8 presente un monumento a Nicolaus August Otto e Eugen Langen. Sono intitolate a Nicolaus August Otto anche delle scuole a Bad Schwalbach, Diez, Nast\u00e4tten, K\u00f6ln-Deutz e Berlin-Lichterfelde.\nA Kiel, nel quartiere Wellsee, vi \u00e8 la Otto Stra\u00dfe."}
{"id": "3004", "revid": "465169", "url": "https://it.wikipedia.org/wiki?curid=3004", "title": "Neve Shalom (villaggio)", "text": "Nev\u00e8 Shalom (in ebraico \u05e0\u05f0\u05d4 \u05e9\u05dc\u05d5\u05dd), conosciuta anche come W\u0101\u0127at as-Sal\u0101m (in arabo \u0648\u0627\u062d\u0629 \u0627\u0644\u0633\u0627\u0644\u0627\u0645), entrambe le espressioni significano \"Oasi della Pace\", \u00e8 un villaggio cooperativo abitato da Arabi palestinesi ed Ebrei israeliani. \u00c8 stato fondato da Bruno Hussar a ovest di Gerusalemme nel 1972 su un terreno preso in affitto dal monastero di Latrun.\nAttualmente il villaggio \u00e8 composto da una cinquantina di famiglie.\nNeve Shalom \u00e8 nato da un progetto: dimostrare che \u00e8 possibile la coesistenza pacifica tra Ebrei e Palestinesi sulla base di una mutua accettazione. Neve Shalom esprime praticamente questa visione attraverso varie attivit\u00e0.\nLa nursery, l'asilo e la scuola elementare.\nL'idea di base \u00e8 che l'educazione al rispetto reciproco deve cominciare prima possibile.\nDopo alcuni anni di sperimentazione le strutture scolastiche furono aperte anche ai bambini dei villaggi vicini. Attualmente la scuola e l'asilo sono frequentati per il 90% da bambini non residenti provenienti da comunit\u00e0 arabe ed ebraiche.\nGli insegnanti ebrei e palestinesi fanno lezione ognuno nella propria lingua ma si rivolgono a tutti gli scolari. I bambini prendono coscienza della propria cultura e delle proprie tradizioni; al tempo stesso imparano la lingua e la cultura dei loro compagni. Ne risulta un'atmosfera di apertura e rispetto\nLa Scuola per la Pace.\nLa scuola ha uno staff composto in parti uguali da Arabi ed Ebrei, esperti in materie scientifiche o letterarie. I membri dello staff hanno superato un corso di sostegno al superamento dei conflitti.\nDalla fondazione della scuola pi\u00f9 di 25.000 tra Ebrei e Arabi hanno preso parte a svariate attivit\u00e0. I programmi coinvolgono studenti delle superiori e universitari, insegnanti, giornalisti, avvocati, medici e comunque sono aperti a chiunque voglia prendervi parte. Le attivit\u00e0 della scuola si svolgono a Neve Shalom - W\u0101\u0127at as-Sal\u0101m o in altre localit\u00e0 di Israele o della Palestina\nIl Centro Spirituale Pluralista Bruno Hussar.\nIl Centro dedicato a Bruno Hussar, fondatore di NSWAS, promuove quelle attivit\u00e0 che abbiano una dimensione spirituale o che siano comunque in relazione con le identit\u00e0 religiose degli abitanti di Israele-Palestina.\nAppartata su una collina \u00e8 la Casa del Silenzio (Beit Dumia - Bayt Sakina), un luogo di riflessione, meditazione e preghiera. La Casa \u00e8 un santuario per tutti gli uomini di qualsiasi credo o cultura."}
{"id": "3006", "revid": "48344", "url": "https://it.wikipedia.org/wiki?curid=3006", "title": "Nicolaus Copernicus", "text": ""}
{"id": "3007", "revid": "951587", "url": "https://it.wikipedia.org/wiki?curid=3007", "title": "NA", "text": ""}
{"id": "3008", "revid": "1574531", "url": "https://it.wikipedia.org/wiki?curid=3008", "title": "Nave", "text": "La nave (o bastimento) \u00e8 un mezzo di trasporto concepito per lo spostamento di merci, persone o per fini bellici marittimi.\nStoria.\nNell'antico linguaggio della marineria, all'epoca della propulsione a vela, la nave era un veliero con tre alberi a vele quadre e bompresso. In presenza di un quarto albero a vele auriche veniva detta \"veliero a palo\". Analogamente, un veliero con due alberi a vele quadre era un brigantino, che se dotato di un terzo albero a vele auriche diventava \"brigantino a palo\". Poi la nomenclatura che una nave militare poteva avere dipendeva anche dalle funzioni che essa svolgeva. Per esempio, secondo il sistema di classificazione delle navi della Royal Navy, una nave con meno di 20 cannoni comandata da un tenente comandante (Lieutanant Commander) era una corvetta, indipendentemente che fosse armata a nave o brigantino a palo. Gli altri paesi non riconoscevano la classificazione britannica, per cui una nave francese da 22 cannoni poteva essere designata come corvetta pesante, mentre nella classificazione inglese sarebbe stata una fregata di sesto rango.\nAltri tipi di velieri erano, ad esempio, la polacca, il mistico, la tartana, lo sciabecco, per restare alla marineria europea, ma anche i dhow arabi e le giunche cinesi, alcune delle quali di dimensioni imponenti, con oltre 1000 tonnellate di stazza.\nDal 1762 i britannici cominciarono a foderare le carene di lastre di rame per evitarne il deterioramento dovuto alle teredini.\nNel 1821 l'inglese Aaron Manby progett\u00f2 e fece costruire la prima nave con struttura interamente metallica: un piroscafo che prese il nome del suo progettista. L\"'Aaron Manby\" fu varato nel 1822 nel Tamigi, ma navig\u00f2 prima sulla Senna e poi sulla Loira, fino alla demolizione avvenuta nel 1855\nNel 1824 sir Humphry Davy invent\u00f2 la protezione catodica che riparava lo scafo in metallo dalla corrosione. Quest'invenzione favor\u00ec il passaggio dai velieri in legno alle navi in metallo spinte dal motore a vapore. Dopo la seconda guerra mondiale i motori a vapore hanno lasciato il posto ai motori diesel.\nDefinizione.\nLe dimensioni esatte sopra le quali un'unit\u00e0 navigante diventa nave, \u00e8 spesso definita in maniera diversa a seconda delle leggi e dei regolamenti nazionali. Nell'ordinamento italiano si parla di navi da passeggeri quando la stazza delle unit\u00e0 destinate a quel tipo di servizio raggiunge le 50 tonnellate. Unit\u00e0 di stazza pi\u00f9 esigua al di sotto di questo limite vengono definite \"mezzi nautici per il trasporto passeggeri\". Se non per servizio passeggeri si parler\u00e0 di navi destinate a un particolare servizio quando la stazza lorda di queste unit\u00e0 sar\u00e0 maggiore di 151 tonnellate.\nIl codice della navigazione divide le unit\u00e0 naviganti anche per tipo di navigazione alla quale esse sono destinate. Quindi, a seguito di quanto detto, annovera il naviglio maggiore, che \u00e8 quello abilitato alla navigazione alturiera, e il naviglio minore, ovvero quello abilitato alla navigazione costiera.\nLa teoria della nave \u00e8 quella parte dell'architettura navale che ne studia la geometria, l'equilibrio e i movimenti. Pertanto, in base a tale premessa, per nave si intende: una costruzione che per forme, dimensioni e sistemazioni deve essere idonea a muoversi sull'acqua con i propri mezzi e con la necessaria sicurezza per trasportare persone e/o merci o per scopo di rimorchio, pesca, diporto o altro scopo.\nCaratteristiche.\nUna nave si compone dei seguenti elementi:\nTipi di navi.\nLe unit\u00e0 naviganti di notevole grandezza, conducibili da una comunit\u00e0 pi\u00f9 o meno grande chiamata equipaggio, assumono la denominazione di \"nave\". Si hanno quindi navi da passeggeri, motonavi, navi da crociera, navi traghetto, navi petroliere, navi da carico, navi portacontenitori e navi da diporto le quali a norma del regolamento per la nautica da diporto, sono quelle unit\u00e0 naviganti a scopo lussorio di lunghezza superiore ai 24 metri.\nSono definite invece imbarcazioni i mezzi navali e/o nautici di esigue dimensioni conducibili anche se a motore da una sola persona (vedi imbarcazioni di salvataggio, imbarcazioni per il servizio per le navi in rada, imbarcazioni degli ormeggiatori, imbarcazioni da pesca, imbarcazioni da diporto le quali a norma del regolamento per la nautica da diporto sono quelle unit\u00e0 di lunghezza inferiore a 24 metri).\nIn italiano nave \u00e8 un termine generico, ed ha mutato il suo significato nel tempo, nel Cinquecento nave era un sinonimo di unit\u00e0 navigante complessa, ovvero bastimento, un termine generico riferibile a qualsiasi naviglio, nel Settecento invece erano definite \"navi\" solo i bastimenti, ovvero i vascelli, ovvero le unit\u00e0 naviganti di notevole grandezza dotate di tre alberi (trinchetto, maestra e mezzana, oltre ovviamente al bompresso) formati ognuno da almeno tre \"pezzi\", ovvero fuso maggiore, albero e alberetto; dalla met\u00e0 dell'Ottocento invece si tende a distinguere le navi oltre che per tipo di armamento velico anche per la loro capacit\u00e0 commerciale nel caso di navi mercantili e per la loro capacit\u00e0 di fuoco per le navi da guerra. La capacit\u00e0 commerciale era espressa dalla stazza ovvero il volume degli spazi interni della nave espressi in tonnellate di stazza le quali erano a loro volta corrispondenti a 100 piedi cubi e a 2,832 metri cubi. Per le navi da guerra erano in uso le definizioni vascello, fregata, corvetta, sloop, accompagnate dal numero dei cannoni trasportati. Per identificare una nave di linea si usava definirla nel modo seguente: Vascello con 112 pezzi d'artiglieria.\nNavi mercantili.\nUna nave mercantile \u00e8 una nave adibita al trasporto di merci e passeggeri, che quindi costituiscono il carico utile della nave stessa."}
{"id": "3010", "revid": "9", "url": "https://it.wikipedia.org/wiki?curid=3010", "title": "Niclaus Wirth", "text": ""}
{"id": "3011", "revid": "123848495", "url": "https://it.wikipedia.org/wiki?curid=3011", "title": "Niklaus Wirth", "text": "Biografia.\nPioniere dell'informatica, Niklaus Wirth \u00e8 l'inventore dei linguaggi di programmazione Pascal, Modula-2, e Oberon.\nPer lo sviluppo di questi linguaggi, ha ricevuto il premio Turing.\nHa studiato al Politecnico di Zurigo, a Quebec e a Berkeley. \nDal 1963 al 1967 \u00e8 stato professore associato alla Stanford University in California.\nDal 1968 al 1999 ha insegnato informatica al Politecnico di Zurigo.\nWirth \u00e8 noto anche per la pubblicazione dell'articolo \"Program Development by Stepwise Refinement\" (\"Sviluppo di programmi attraverso il raffinamento progressivo\"), considerato un classico dell'ingegneria del software.\n\u00c8 l'autore del volume \"Algorithms + Data Structures = Programs\", pubblicato da Prentice Hall nel febbraio 1976 con ISBN 0-13-022418-9 e tradotto in italiano a cura di Stefano Piccardi nell'edizione pubblicata da Tecniche Nuove nel 1987 con il titolo \"Algoritmi + Strutture di Dati = Programmi\", ISBN 88-7081-259-6. Si tratta di un testo diventato un vero e proprio caposaldo della programmazione strutturata e dell'informatica tutta, su cui si sono formate intere generazioni di informatici e ancora oggi in uso. Il paradigma in esso esposto, la separazione tra strutture di dati e parte algoritmica, un classico dell'ingegneria software, \u00e8 stato in parte travolto dalla programmazione orientata agli oggetti."}
{"id": "3012", "revid": "22416", "url": "https://it.wikipedia.org/wiki?curid=3012", "title": "Nupedia", "text": "Nupedia \u00e8 stato un progetto di enciclopedia in inglese sul Web scritta da esperti e pubblicata come contenuto libero, attiva dall'ottobre 1999 al settembre 2003.\nIl progetto, che fu fondato da Jimmy Wales (per la sua azienda Bomis) e Larry Sanger (caporedattore), \u00e8 noto principalmente come il predecessore di Wikipedia, nonostante ci\u00f2 a differenza di esso Nupedia non era una wiki aperta alle modifiche pubbliche; bens\u00ec era caratterizzata da un esteso processo di revisione paritaria dei contenuti effettuato da esperti, pensato per rendere le voci di qualit\u00e0 comparabile a quello di enciclopedie professionali. Il progetto prevedeva che gli accademici lavorassero \u2013 in modo gratuito \u2013 come volontari ai contenuti.\nProprio per questo motivo nel suo primo anno di vita il progetto contava soltanto 21 voci, a differenza di Wikipedia che soltanto nel primo mese contava ben 200 voci e nel primo anno di vita 18.000.\nIl progetto ha smesso di funzionare il 26 settembre 2003, con all'attivo soltanto 25 voci; ovvero quelle che avevano completato il processo di revisione, che furono assimilate all'interno dell'edizione in inglese di Wikipedia, che era nata due anni prima come ramo collaterale del progetto di Nupedia.\nStoria.\nL'idea di fondare un'enciclopedia online costruita da volontari, venne introdotta per la prima volta da Jimmy Wales nell'ottobre 1999.\nPer procedere con la programmazione del progetto nel gennaio 2000, Wales assunse Larry Sanger per la supervisione di esso, che ebbe ufficialmente inizio il 9 marzo 2000.\nFin dall'inizio, Nupedia era trattata come un'enciclopedia dal contenuto libero, questo perch\u00e9 Bomis aveva intenzione di generare entrate dagli annunci online su Nupedia.com.\nNel gennaio 2001, il sito che fino ad allora usava una licenza interna, la Nupedia Open Content License, decise su sollecitazione di Richard Stallman e della Free Software Foundation di utilizzare la licenza GNU Free Documentation License; nello stesso mese a causa dei lenti progressi del sito, che fino ad allora aveva all'attivo soltanto due pagine complete, su richiesta di Sanger, venne avviata la creazione di un sistema wiki per rendere pi\u00f9 dinamico lo sviluppo degli articoli, che port\u00f2 alla nascita di Wikipedia, della quale lo stesso Sanger ide\u00f2 il nome e gran parte delle politiche.\nLa pubblicazione di questo nuovo progetto inizi\u00f2 ad attirare sempre pi\u00f9 gente portando anche coloro che fin a quel momento si occupavano di GNUpedia, ovvero un progetto per la creazione di un'enciclopedia a contenuto libero guidata dalla Free Software Foundation; inoltre il progetto inizi\u00f2 anche a portare ad una graduale scomparsa della stessa Nupedia e a causa del crollo di essa il creatore Wales decise, nel dicembre 2001, di interrompere i finanziamenti adibiti per pagare il caporedattore, con Sanger che si dimise poco dopo.\nDopo la partenza di Sanger e la continua progressione di inattivit\u00e0, Wales cerc\u00f2 di convertire il sito in una versione stabile di articoli di Wikipedia approvati, non riuscendoci e chiudendolo ufficialmente il 26 settembre 2003.\nProcesso di revisione.\nNupedia era caratterizzata da un processo editoriale diviso in sette passaggi:\nLa difficolt\u00e0 nel diventare un contributore di Nupedia era piuttosto elevata, con una politica che dichiarava; \"Vorremmo dei redattori che fossero dei veri esperti nel loro campo e (tranne poche eccezioni) in possesso di un Ph.D. [dottorato].\"\nSoftware di sviluppo.\nNel suo insieme, Nupedia era alimentato da NupeCode, un software collaborativo open source (distribuito con la GNU General Public License) studiato per grandi progetti che prevedano un lavoro di revisione paritaria.\nInoltre una sua nuova versione migliorata, detta NuNupedia, era in via di sviluppo (e in test su un altro sito web, SourceForge)."}
{"id": "3013", "revid": "124783183", "url": "https://it.wikipedia.org/wiki?curid=3013", "title": "Nanotecnologia", "text": "La nanotecnologia \u00e8 un ramo della scienza applicata e della tecnologia che si occupa del controllo della materia su scala dimensionale nell'ordine del nanometro, ovvero un miliardesimo di metro (in genere tra 1 e 100 nanometri) e della progettazione e realizzazione di dispositivi in tale scala. Il termine \"nanotecnologia\" indica genericamente la manipolazione della materia a livello atomico e molecolare e, in particolare, si riferisce a lunghezze dell'ordine di pochi passi reticolari.\nStoria.\nIl primo riferimento alla nanotecnologia (non utilizzando ancora questo termine) risale al discorso tenuto da Richard Feynman nel 1959, intitolato \"There's plenty of room at the bottom\".\nFeynman sugger\u00ec un modo per sviluppare l'abilit\u00e0 di manipolare atomi e molecole direttamente, il cosiddetto \"scale-down\". \nIl metodo consisteva nel progettare una serie di macchine utensili in scala 1:10, quindi utilizzarle per sviluppare e controllare la generazione successiva di utensili, in scala 1:100, e cos\u00ec via. Con il ridursi delle dimensioni, era necessario ridisegnare alcuni utensili, a causa del fatto che il rapporto tra le varie forze era cambiato (ovvero veniva meno la condizione di similitudine dinamica). Per dimensioni sempre minori, infatti, il contributo della gravit\u00e0 diventa sempre meno preponderante, mentre diventa determinante il contributo della tensione superficiale e delle forze di Van der Waals. Feynman tenne conto di tutti questi problemi di scala durante il suo discorso.\nIl termine \"nanotecnologia\" fu coniato da Kim Eric Drexler, che lo utilizz\u00f2 nel suo libro del 1986 \"Engines of Creation: The Coming Era of Nanotechnology\". Nel quarto capitolo, Drexler introduce il concetto di autoreplicazione. Come le cellule costruiscono copie di s\u00e9 per riprodursi, cos\u00ec anche i robot molecolari progettati dall'uomo potrebbero autoreplicarsi. Come conseguenza, si avrebbe che dopo gli investimenti iniziali sulla progettazione e costruzione del primo robot molecolare capace di auto-replicazione, i costi dei successivi robot sarebbero trascurabili. Questi stessi robot con capacit\u00e0 generiche (chiamati \"assemblatori\") potrebbero quindi costruire oggetti pi\u00f9 specializzati, utilizzando come materie prime per la produzione: atomi, energia, il progetto software e il tempo.\nRalph Merkle ha comparato l'approccio della chimica con le nanotecnologie al tentativo di manipolare dei mattoncini assemblabili indossando dei guanti da pugilato: infatti prima dell'avvento della nanotecnologia mancavano strumenti che permettessero di posizionare un particolare atomo in una determinata posizione (in modo da legarsi con un altro atomo scelto non a caso), per cui l'unica possibilit\u00e0 era nel processare un elevato numero di atomi, in modo che ci fosse una certa probabilit\u00e0 statistica di ottenere il risultato sperato. Infatti da una particolare reazione chimica, si ottengono in genere parecchie specie di prodotti atomici diversi. Una reazione chimica deve essere quindi seguita da un processo di filtraggio fisico, in modo da estrarre le specie a cui si \u00e8 interessati, separandole dalle altre specie.\nAl contrario, i processi nanotecnologici presentano una selettivit\u00e0 maggiore rispetto alle metodologie tradizionali. Lo sviluppo della nanotecnologia \u00e8 legata al processo di scansione ad effetto di sonda, originariamente sviluppata come forma di microscopia avanzata sotto il nome di microscopio ad effetto tunnel, e successivamente affinata fino a produrre una gran variet\u00e0 di strumenti che sono in grado di sondare la materia con risoluzioni superiori al miliardesimo di metro e con la possibilit\u00e0 di interagire con un singolo atomo (ad esempio traslandolo a piacere su una superficie o fissandolo ad essa).\nNonostante i progressi svolti nella produzione di computer, nella miniaturizzazione dei circuiti e nella manipolazione di singoli atomi, la costruzione di nanomacchine rimane fino al 2009 allo stadio embrionale. Le ricerche in questo campo hanno portato allo sviluppo di software di simulazione (come NanoCAD).\nDescrizione.\nApplicazioni.\nLa nanotecnologia opera in un ambito d'investigazione multidisciplinare, coinvolgendo molteplici indirizzi di ricerca, tra cui: biologia molecolare, chimica, scienza dei materiali, fisica (sia applicata che di base), ingegneria meccanica, ingegneria chimica ed elettronica, bioingegneria. Pu\u00f2 essere vista sia come un'estensione delle scienze esistenti sulla scala nanometrica, che come un loro \"riadattamento\". Due sono gli approcci principalmente seguiti in questo ambito:\nNanomacchine realizzate.\nIl motore molecolare a luce pi\u00f9 veloce esistente \"Sunny\", capace di giri al minuto, \u00e8 stato progettato all'Universit\u00e0 di Bologna dalla squadra del professore Vincenzo Balzani e pubblicato sulla rivista statunitense \"Proceedings of the National Academy of Sciences\". Il motore \u00e8 composto da una molecola filiforme di circa , che funziona da asse di scorrimento per una molecola circolare del diametro di 1,3\u00a0nm. Alla messa a punto di Sunny hanno partecipato Alberto Credi, Margherita Venturi e lo \"staff\" di Fraser Stoddart dell'Universit\u00e0 della California a Los Angeles. Pi\u00f9 o meno lo stesso gruppo che gi\u00e0 nella primavera del 2004 aveva annunciato un'altra nanomacchina, un ascensore chiamato \"Nanospider\" per la sua forma ad aracnide.\nEvoluzione tecnologica dal 1995 al 2003.\nRiguardo alle fonti dei dati fanno testo sia la rivista Nature Nanotechnology dell'anno 2006, sia le informazioni provenienti dall \"Office Europ\u00e9en des Brevets\" (EPO) sul numero di brevetti consegnati: \nEvoluzione delle conoscenze fondamentali tra il 1989 e il 2000.\nPrendendo in esame l'evoluzione delle caratteristiche delle pubblicazioni scientifiche, un articolo utilizzante metodi descrittivi di processi a sfondo nanotecnologico consente di migliorare anche a livello divulgativo e conoscitivo la pubblicazione nanotecnologica e quindi l'opinione pubblica riceve un'informazione pi\u00f9 corretta:\nUlteriori possibili impatti.\nIl possibile impatto della nanotecnologia sull'economia e sulla legge \u00e8 stato ampiamente dibattuto.\nLe nanotecnologie presentano inoltre dei grossi rischi: infatti, potrebbero permettere di costruire armi convenzionali pi\u00f9 distruttive ad un costo ridotto e armi di distruzione di massa che si auto-replicano (come fanno i virus e le cellule cancerose quando attaccano il corpo umano).\nLe nanotecnologie applicate alla medicina si occupano di tutte quelle conoscenze e applicazioni che abbiano un utilizzo medico e farmacologico nell'ordine di grandezza dei nanometri. Gli approcci nanotech, in questo settore, vanno dall'uso medico dei nanomateriali, alla formulazione di nuovi sistemi per la somministrazione dei farmaci, ai biosensori nanotecnologici, al possibile utilizzo, nel medio periodo, della nanotecnologia molecolare. Molte sono le ricerche sperimentali per la produzione e la caratterizzazione di nanoparticelle che ricoperte con polimeri biocompatibili possano diventare dei \"carrier\" efficienti da utilizzare nel \"drug delivery\". Il \"drug delivery\" \u00e8 lo sviluppo di sistemi alternativi di indirizzamento dei farmaci nell'organismo, avente l\u2019obiettivo di circoscriverne l'effetto biologico su una determinata tipologia di cellule, migliorando l'efficacia e riducendo la tossicit\u00e0 di una terapia.\nUn'altra possibile applicazione delle nanotecnologie \u00e8 la \"utility fog\", nella quale una nuvola di microscopici robot connessi (pi\u00f9 semplici degli assemblatori) cambierebbe la propria forma e le sue propriet\u00e0 per formare oggetti o strumenti macroscopici diversi, rispondendo a comandi inviati da un software. Invece di modificare le attuali pratiche di consumare beni materiali in forme differenti, la \"utility fog\" sostituirebbe semplicemente la maggior parte degli oggetti fisici.\nVisti questi pericoli, il Foresight Institute (fondato da Drexler per preparare l'arrivo delle future tecnologie) ha realizzato una serie di principi per lo sviluppo etico della nanotecnologia. Essi includono la proibizione di pseudo-organismi autoreplicanti (perlomeno sulla superficie della Terra e forse anche in altri ambienti). Per l'Italia, si veda il documento approvato, nel 2006, dal Comitato nazionale per la bioetica.\nOpinioni divergenti.\nNel 2008, un'indagine condotta dall'Universit\u00e0 del Wisconsin in 13 nazioni Europee e negli USA ha registrato le opinioni degli abitanti sulle nanotecnologie e le ha comparate con il livello di religiosit\u00e0 degli intervistati. Dall'indagine \u00e8 emersa una evidente maggiore cattiva predisposizione da parte degli abitanti professanti una fede religiosa. In Europa le Nazioni pi\u00f9 contrarie alle nanotecnologie sono state l'Italia e l'Irlanda, mentre in quelle pi\u00f9 favorevoli sono apparse i Paesi Bassi ed il Belgio.\n\u00c8 da rilevare che le tematiche affrontate toccavano argomenti molto discussi come ad esempio l'OGM biologico, informazione e quindi anche le microapparecchiature informatiche e telematiche (internet) e cos\u00ec via. Indubbiamente sono state toccate questioni etiche e morali che influenzano in modo sempre pi\u00f9 pervasivo molti aspetti della vita quotidiana.\nSecondo l'opinione di alcuni esperti, chiamati in causa, Carlo Bottani sostiene che \u00abpi\u00f9 che la fede ad agire \u00e8 il substrato culturale, che conduce al rifiuto della scienza\u00bb; secondo Edoardo Boncinelli, invece l'Italia \u00e8 sin troppo prudente e la scienza viene bistrattata e manca una cultura della ricerca e del brevetto; secondo il teologo Vito Mancuso il pericolo pu\u00f2 nascere quando si voglia alterare anche \"il nucleo minimo della personalit\u00e0\" a vantaggio di una maggiore efficienza fisica, con la conseguenza di essere pi\u00f9 belli ma diversi dall'io originario.\nNarrativa.\nDrexler e altri hanno contribuito alle idee della nanotecnologia con altri due libri, \"Unbounding the Future: the Nanotechnology Revolution\" (\"Liberare il futuro: la rivoluzione nanotecnologica\") e \"Nanosystems: molecular machinery, manufacturing, and computation\" (\"Nanosistemi: macchine, fabbriche e computazioni molecolari\"). Il primo \u00e8 un libro divulgativo che introduce alle idee della nanotecnologia, in un modo non troppo tecnico. Il secondo \u00e8 invece un'analisi dettagliata di numerosi possibili meccanismi nanotecnologici, con un'analisi scientifica della possibilit\u00e0 di costruirli e delle loro capacit\u00e0. Un altro libro da segnalare nello stesso filone \u00e8 \"Nanomedicine\" di Robert Freitas.\nLa nanotecnologia \u00e8 anche diventata un tema prominente nella fantascienza \nTra gli esempi, si citano i Borg di \"Star Trek\", che utilizzano nanosonde per l'assimilazione; la nanomacchina a difesa di un tesoro nel film anime \"\", anche in \"Cowboy Bebop - Il film\" si parla di un potente virus creato con nanomacchine; le nanomacchine sono utilizzate per la ricostruzione dei corpi nel manga\"Alita\" di Yukito Kishiro (1990); il protagonista del telefilm \"Jake 2.0\" che infettato dai \"naniti\" acquista dei superpoteri; i romanzi \"L'era del diamante (The Diamond Age)\" di Neal Stephenson, \"Microgenesi (Bloom)\" di Wil McCarthy, \"Preda\" di Michael Crichton.\nTutta questa narrativa tratta dei pericoli potenziali dell'ingegneria molecolare, ma in modo pi\u00f9 o meno rassicurante; ad esempio, persino l'ecofagia \u00e8 considerata un evento a cui si pu\u00f2 sopravvivere. Alcuni critici hanno comparato questi libri a quelli della cosiddetta fantascienza post apocalittica, che supponeva possibile o perfino desiderabile la sopravvivenza dopo una guerra nucleare globale.\nNella serie \"Knight Rider\", KITT (\"Knight Industries Three Thousand\") utilizza la nanotecnologia per autoripararsi e cambiare aspetto.\nNel film \"Transcendence\" la nanotecnologia viene presentata come capace di ricomporre tanto edifici quando tessuti umani istantaneamente, al punto che, alla fine, i protagonisti decidono di rinunciare a questo tipo di progresso piuttosto che vivere in un mondo simile.\nNel film \"Ultimatum alla Terra\" la distruzione del nostro pianeta avviene potenzialmente grazie a nanomacchine che possiedono una intelligenza \"coloniale\" (t\u00e8rmiti, formiche, etc) in grado non solo di sminuzzare qualsiasi materiale a livello molecolare ma anche di moltiplicarsi con un processo di automontaggio.\nNel film ', la nuova armatura \"Bleeding Edge\" di Tony Stark, alias Iron Man, segue la meccanica dell\"utility fog\" nel suo funzionamento. Nello stesso film, Tony Stark doner\u00e0 a Peter Parker, alias Spiderman, un nuovo costume (denominato Iron Spider), composto dalla medesima tecnologia, che il ragazzo user\u00e0 per affrontare Thanos. Parker utilizzer\u00e0 l' Iron Spider anche nei film ', ' e '."}
{"id": "3015", "revid": "125450743", "url": "https://it.wikipedia.org/wiki?curid=3015", "title": "Nanometro", "text": "Il nanometro (; simbolo nm) \u00e8 un'unit\u00e0 di misura di lunghezza, corrispondente a 10\u22129 metri (cio\u00e8 un miliardesimo di metro, pari ad un milionesimo di millimetro).\nPi\u00f9 in generale \"nano-\" \u00e8 un prefisso che moltiplica per un fattore 10\u22129 l'unit\u00e0 di misura a cui \u00e8 applicato (equivalente a dividere per un miliardo).\nIl nanometro era in passato denominato millimicron, in quanto equivalente a di un micron (micrometro), ed era spesso indicato con il simbolo m\u00b5. L'uso di tale denominazione (e relativo simbolo) \u00e8 oggi vivamente sconsigliato nel SI.\nEsempi.\nIl nanometro \u00e8 usato nella misura di distanze su scala atomica e molecolare: la lunghezza di un legame chimico covalente \u00e8 di solito di 0,1\u00f70,3\u00a0nm; le celle elementari dei cristalli hanno lunghezze dell'ordine di un nanometro; la doppia elica del DNA ha un diametro di circa 2\u00a0nm.\nIn spettroscopia, il nanometro \u00e8 usato per indicare la lunghezza d'onda della luce visibile (compresa tra 400 e 700\u00a0nm) e della luce ultravioletta (tra 230 e 400\u00a0nm).\nIn ambito elettronico le CPU pi\u00f9 evolute in commercio utilizzano architetture a 0,005\u00a0\u00b5m (5\u00a0nm, il primo fu Apple A14 presentato nel 2020) e a 0,007\u00a0\u00b5m (7\u00a0nm, il primo fu Apple A12 presentato nel 2018)."}
{"id": "3020", "revid": "62748", "url": "https://it.wikipedia.org/wiki?curid=3020", "title": "Nursing", "text": ""}
{"id": "3021", "revid": "2149408", "url": "https://it.wikipedia.org/wiki?curid=3021", "title": "Nettuno", "text": ""}
{"id": "3022", "revid": "277211", "url": "https://it.wikipedia.org/wiki?curid=3022", "title": "Nadi (yoga)", "text": "Nadi (IAST \"n\u0101\u1e0d\u012b\", lett. \u00abtubo\u00bb) \u00e8 un termine tipico della fisiologia sottile nelle tradizioni indiane dello Yoga e del Tantra in generale.\nAlcune teorie considerano le nadi affini ai meridiani della medicina tradizionale cinese, dell'Agopuntura e nello Shiatsu nipponico, sebbene nella letteratura tradizionale questa identit\u00e0 non sia consapevolmente riconosciuta e i sistemi siano descrittivamente differenti.\nIl termine nadi proviene dal sanscrito e significa tubo, canale o vena.\nTali canali sarebbero le vie attraverso le quali passa il \"prana\", inteso come energia vitale o soffio, identificato con il respiro, per alimentare tutte le parti del corpo.\nClassificazione.\nLe tre nadi principali sono:\nQuella positiva/maschile, \u00e8 ascendente; l'altra, negativa/femminile, \u00e8 rivolta verso il basso.\nEntrambe terminano nelle narici.\nAll'interno di Sushumna scorre Vajra, luminosa come S\u016brya (il Sole) mentre ancora pi\u00f9 internamente splende Citrini pallida come Chandra (la Luna).\nAl centro il sottilissimo Brahmanadi: di qui Kundalini risvegliata passa dal Muladhara al Sahasrara.\nQuesti ultimi individuano due dei molteplici \"loti\" o chakra lungo la spina dorsale, che Susumna attraversa.\nLe tre na\u1e0di si diramano dal medesimo punto detto \" kanda\" e confluiscono poi nel chakra posto alla radice del naso, l'\u0101j\u00f1\u0101-chakra.\nTrive\u1e47i.\nLa triplice confluenza in sanscrito \u00e8 conosciuta come trive\u1e47\u012b. \nIl microcosmo delle tre na\u1e0di corrisponde al macrocosmo dato dai tre fiumi pi\u00f9 sacri dell'India: \" su\u1e63umna\" corrisponde la fiumana sotterranea Sarasvati, \" pingala\" alla Yamuna ed \"i\u1e0da\" alla Ga\u1e45ga che confluiscono tutte nella citt\u00e0 di Allahabad."}
{"id": "3023", "revid": "9", "url": "https://it.wikipedia.org/wiki?curid=3023", "title": "Numero pari", "text": ""}
{"id": "3025", "revid": "76069", "url": "https://it.wikipedia.org/wiki?curid=3025", "title": "Nuvolento", "text": "Nuvolento (\"Nigol\u00e8nt\" in dialetto bresciano) \u00e8 un comune italiano di abitanti della provincia di Brescia, in Lombardia. \u00c8 situato all'ingresso della Valle Sabbia, 15 chilometri a est di Brescia, lungo una probabile diramazione dell'antica Via Gallica.\nGeografia fisica.\nTerritorio.\nIl territorio di Nuvolento si trova ad un'altitudine di 176 m s.l.m. e la sua superficie misura 7,45\u00a0km\u00b2.Oltre due terzi del territorio sono collocati nell\u2019area dell\u2019alta pianura lombarda, mentre poco meno di un terzo appartiene all\u2019area delle Alpi Meridionali; la zona collinare \u00e8 formata da \"corna\", termine che indica un tipo di roccia di prevalente composizione calcarea (carbonato di calcio e meno frequentemente carbonato di magnesio) lasciata dagli immensi ghiacciai ritiratisi circa 14.000 anni fa.\nOrigini del nome.\nSull\u2019origine del nome di Nuvolento ci sono diverse ipotesi:\nStoria.\nOrigini.\nNon ci sono prove relative ad una possibile origine preistorica di Nuvolento, tuttavia in epoca romana il territorio acquis\u00ec particolare rilevanza trovandosi lungo una diramazione dell'antica strada romana \"Brixia-Verona,\" ai cui lati sorse un tempio pagano con relativo \"pagus (\"circoscrizione amministrativa, religiosa e commerciale); lo scavo archeologico condotto nel 1986 sul territorio del Comune ha riportato alla luce i resti di una villa e dodici epigrafi di epoca romana (di cui nove rinvenute nei pressi dell'antica pieve) i quali comproverebbero l\u2019esistenza di un centro particolarmente importante.\nEt\u00e0 medievale.\nNei secoli IV-V d.C. al pagus romano si sostitu\u00ec la pieve romanica, ossia un nucleo civile con valenza strategica militare e sociale, formato da popolazione cristiana insediata nella campagna, con annessi luoghi di culto e cimitero. Fu costituito cos\u00ec a Nuvolento uno dei centri pi\u00f9 antichi e vasti della Diocesi di Brescia, il quale univa una porzione di territorio compresa tra Rezzato e Gavardo. Sul precedente tempio pagano sorse inoltre la chiesa plebanale dedicata dapprima a Santa Maria Assunta e successivamente a Santa Stefania, la quale per\u00f2 non compare nel Martirologio Romano e per questo si suppone che, per equivoco, il nome sia stato preso e riadattato da quello di Santo Stefano, al quale era gi\u00e0 stata dedicata la festa parrocchiale della pieve stessa.\nLa costruzione del monastero di Serle e la conseguente presenza dei monaci benedettini sul territorio fu strettamente legata alle vicende della Pieve e della comunit\u00e0 di Nuvolento per almeno quattro secoli, dal IX secolo al XV secolo. Dopo una lunga opera di bonifica e coltivazione dei terreni circostanti, i monaci si occuparono quindi di fondare la basilica avvalendosi probabilmente del supporto economico di un principe longobardo il cui dominio si estendeva da Rezzato alla Valle Sabbia.\nQualche anno dopo la formazione del Comune nel 1204, un documento datato del 1215 registra la richiesta all'abate da parte del signore della corte e del castello di Nuvolento per il riconoscimento dei diritti del Comune. Non trovando un accordo le due parti, si svolse in Broletto a Brescia un processo che si concluder\u00e0 con la riconferma dei poteri del monastero su quelli del castello.\nIl monastero, trovandosi gi\u00e0 in uno stato di declino, non pot\u00e9 tuttavia arrestare il graduale passaggio di autorit\u00e0 dalle mani monastiche a quelle comunali e il Comune fin\u00ec per acquisire successivamente sia i diritti che le propriet\u00e0 ecclesiastiche; negli ultimi decenni del XIII secolo il monastero venne definitivamente abbandonato.\nEt\u00e0 moderna.\nContinui passaggi di eserciti portarono la pieve ad uno stato di decadenza e la popolazione decise quindi di spostarsi ai piedi della strada di Serle, formando progressivamente il nucleo dell\u2019attuale Comune. Nel nuovo centro, venne eretta una chiesa attorno al XIV secolo e inaugurata poi come nuova parrocchiale dedicata alla Madonna della Neve attorno al XVI secolo. Da quel momento, la nuova parrocchiale sostitu\u00ec la basilica della pieve, sempre pi\u00f9 abbandonata e percepita ormai lontana dal centro.\nTra il 1483 e il 1529 la localit\u00e0 di Nuvolento venne provata ulteriormente da ripetute ondate di pestilenza oltre che dal passaggio di truppe, tra i quali i lanzichenecchi che provocarono danni considerevoli. Disastrosa fu l\u2019epidemia pestilenziale del 1630 e ulteriori danneggiamenti furono arrecati dal passaggio di altri eserciti tra il 1702 e il 1705.\nEt\u00e0 contemporanea.\nNel 1796 Nuvolento fu percorso dalle truppe napoleoniche e nel successivo periodo entr\u00f2 a far parte del Distretto del Naviglio nella Quadra della Montagna. Eventi importanti inerenti la dominazione napoleonica furono la costruzione del nuovo cimitero tra il 1808 e il 1809 e la soppressione dei beni ecclesiastici. All'occupazione napoleonica segu\u00ec quella austriaca, i cui contributi principali furono la costruzione della pesa pubblica tra il 1831 e il 1834 e lo sviluppo dell\u2019insegnamento pubblico. Diversi cittadini nuvolentesi parteciparono alle insurrezioni delle Dieci giornate di Brescia e per questo, nel 1849, il comune dovette subire gravose imposizioni militari da parte degli austriaci. In seguito all'indipendenza ottenuta dall'Austria e alla formazione del Regno d'Italia, si registra che per anni politicamente prevalsero gli zanardelliani e che nel 1904 venne aperta una scuola serale.\nDurante gli anni di dittatura fascista, si susseguirono sporadiche rappresaglie da parte dei fascisti nei confronti di cittadini dissidenti e nel 1927 Nuvolento venne accorpato con il comune Paitone. Nel periodo post bellico, dal 1946 al 1971, le principali azioni della nuova amministrazione democratica furono quelle di ampliare l\u2019edificio scolastico, di costruire un nuovo acquedotto e infine di migliorare l\u2019illuminazione elettrica in tutto il paese. Nel 1969 venne istituita una nuova scuola media presso l\u2019edificio delle scuole elementari e solo nel 1984 fu trasferita in un edificio a s\u00e9 stante.\nMonumenti e luoghi di interesse.\nArchitetture religiose.\nPieve di Santa Stefania.\nIn epoca medievale, \u00e8 stata la chiesa plebana o matrice di riferimento per la pieve dalla quale si sono poi progressivamente distaccate le parrocchie dei paesi circostanti. Probabilmente edificata sulle rovine di un tempio pagano dopo il IV-V secolo d.C., la sua forma attuale viene fatta risalire da Gaetano Panazza al XI o XII secolo. Intitolata per un equivoco a Santa Stefania, figura non presente nel Martirologio Romano, ad oggi \u00e8 l\u2019unico edificio rimanente dell\u2019antica pieve e l'attuale basilica ha assunto essa stessa per estensione il nome Pieve. Dal punto di vista architettonico, l'edificio presenta un'unica navata rettangolare suddivisa in tre arcate archiacute risalenti al XIV o XV secolo che ricalcano il nucleo presbiteriale pi\u00f9 antico mentre l'abside e la parte inferiore del campanile risalgono ad un periodo antecedente compreso tra il XI e l'inizio del XII secolo; questi elementi appartengono allo stile lombardo-cluniacense tipico delle zone bresciane di quel periodo, mentre gli altari laterali e le cappelle sono stati aggiunti successivamente.\nChiesa di Santa Maria della Neve.\nProbabilmente costruita nel XIV secolo, la sua importanza crebbe gradualmente nei secoli, tanto che nel XVI secolo prese il posto dell'antica basilica plebana in qualit\u00e0 di parrocchia. La chiesa venne ricostruita verso la met\u00e0 del XVIII secolo a causa di problemi dovuti al crollo di alcune parti e all\u2019umidit\u00e0 che ne intacc\u00f2 la conservazione; venne deciso inoltre di allungarla di un\u2019arcata per collocare il battistero e l\u2019altare del S. Cuore e di risistemare la facciata. La chiesa odierna si presenta con una facciata in stile neoclassico lineare e internamente ha una navata unica; le pareti sono decorate con affreschi raffiguranti santi della tradizione cattolica eseguiti in occasione del restauro del 1948 ad opera dei pittori Mario Pescatori e Giuseppe Simoni mentre l\u2019opera pittorica di maggior rilievo contenuta al suo interno \u00e8 la pala raffigurante \"La visione di S. Liberio papa sull\u2019Esquilino\" ad opera del Pittore Andrea Celesti, realizzata nel 1695.\nChiesa di Sant'Andrea.\nLe origini di questa chiesa vengono collegate al monastero benedettino di Serle e la sua esistenza viene gi\u00e0 attestata in un documento del 1138. Dedicata all'apostolo Andrea, la chiesetta romanica presenta una navata unica con tetto a capanna e abside semicircolare; solo il lato settentrionale \u00e8 stato preservato sino ad oggi, gli affreschi originari son andati perduti nel corso dei secoli e sia la facciata sia il lato sud sono rifacimenti successivi. La chiesa \u00e8 stata restaurata nel 1930.\nSiti archeologici.\nLa villa romana della Pieve.\nIl sito si trova poco distante dall\u2019area dell\u2019antica pieve romanica da cui prende il nome e, gi\u00e0 individuato nel 1982, \u00e8 stato scoperto nel 1986 durante uno scavo che port\u00f2 alla luce resti di strutture murarie di et\u00e0 romana. Il complesso residenziale e produttivo fu edificato nella prima et\u00e0 imperiale in una posizione strategica di raccordo tra \"Brixia\" e Verona, lungo una probabile diramazione della Via Gallica che raccordava Brixia con la Val Sabbia e il Lago di Garda. La villa romana fu indagata nel corso di campagne di scavo tra il 1986 e 1987, le quali rivelarono un edificio databile al I-II secolo d.C. con corpo centrale absidato rettangolare privo di pavimentazione (eccetto qualche traccia di laterizio, cocciopesto e mosaico) e un cortile quadrato delimitato da una canaletta in marmo. Nel 1995 \u00e8 stata effettuata un\u2019ulteriore indagine nella stessa area la quale ha portato alla scoperta dell\u2019edificio termale annesso fornito di \"calidarium\" e \"praefurnium\", ci\u00f2 a riconferma del carattere residenziale dell\u2019edificio in questione. Tra il 2011 e il 2012 \u00e8 stato eseguito un intervento di restauro al fine di riportare a vista la struttura della villa romana e di conservarla all\u2019aperto senza tettoia di copertura.\nInfrastrutture e trasporti.\nPosta lungo il fiume Chiese, la localit\u00e0 pot\u00e9 avvalersi in passato di due importanti collegamenti su ferro per la mobilit\u00e0 delle persone e delle merci, la ferrovia Rezzato-Vobarno, attiva fra il 1897 e il 1968, e la tranvia Brescia-Vestone-Idro, operante fra il 1881 e il 1932.\nAmministrazione.\nNella tabella vengono elencati gli ultimi sindaci di Nuvolento."}
{"id": "3026", "revid": "2039709", "url": "https://it.wikipedia.org/wiki?curid=3026", "title": "Nilo", "text": "Il Nilo () \u00e8 un fiume africano lungo 6.852 km che attraversa otto stati dell'Africa. Tradizionalmente considerato il fiume pi\u00f9 lungo del mondo, contende il primato della lunghezza al Rio delle Amazzoni.\n\u00c8 formato da due grandi rami confluenti, il Nilo Bianco e il Nilo Azzurro; quest'ultimo contribuisce con un maggior apporto di acqua e di limo fertile, ma il primo \u00e8 il pi\u00f9 lungo. Il Nilo Bianco nasce convenzionalmente dal Lago Vittoria a Jinja in Uganda, ma le sue fonti si spingono fino al Ruanda ed al Burundi; scorre poi verso nord in Uganda e in Sudan meridionale. Il Nilo Azzurro invece nasce convenzionalmente dal Lago Tana in Etiopia, e scorre attraverso il Sudan sud-orientale. I due fiumi s'incontrano e si fondono presso la capitale sudanese Khartum.\nIl corso settentrionale del fiume scorre quasi interamente attraverso il Sahara, dal Sudan all'Egitto, un paese la cui civilt\u00e0 \u00e8 dipesa dal fiume fin dai tempi antichi e pi\u00f9 remoti. La maggior parte della popolazione egiziana e tutte le sue citt\u00e0 (con l'eccezione di quelle situate lungo la costa) si trovano lungo la valle del Nilo a nord di Assuan, e quasi tutti i siti storici e culturali dell'Antico Egitto si trovano lungo le sponde del fiume.\nAlla fine il Nilo si dirama in un grande delta e sfocia nel Mar Mediterraneo. Il suo numero di Strahler \u00e8 10.\nDalle sorgenti al delta il Nilo attraversa sette paesi africani: Burundi, Ruanda, Tanzania, Uganda, Sudan del Sud, Sudan ed Egitto, ma il suo bacino idrografico include porzioni della Repubblica Democratica del Congo, Kenya, Etiopia ed Eritrea.\nEtimologia.\nLa parola \"Nilo\" proviene dalla parola greca \"N\u00e8ilos\" (\u039d\u03b5\u1fd6\u03bb\u03bf\u03c2), che significa valle del fiume. Nella lingua egizia, il Nilo \u00e8 chiamato \"iteru\", che significa \"grande fiume\", rappresentato dai geroglifici mostrati a sinistra (letteralmente \"itrw\"). In lingua copta, le parole \"piaro\" o \"phiaro\" che significano \"il fiume\" (lett. p(H).iar-o \"il.canale-grande\") provengono dallo stesso nome antico.\nAffluenti e corso del fiume.\nIl bacino idrografico del Nilo copre una superficie di chilometri quadrati (quasi 11 volte l'Italia), circa il 10% della superficie dell'Africa.\nNilo Bianco.\nTradizionalmente si considera che il Nilo sorga dal lago Vittoria in Uganda, anche se il lago stesso \u00e8 alimentato da alcuni immissari, di cui il principale \u00e8 il Kagera, lungo 690\u00a0km.\nLe sorgenti del Nilo.\nFino dai tempi del geografo greco alessandrino Claudio Tolomeo (II secolo d.C.) si conosceva come sorgente del Nilo il gruppo dei \"Lunae Montes \"(Monti della Luna), catena che attualmente prende il nome di Ruwenzori, presso l'Equatore, perennemente innevata. Pur essendo una delle principali fonti che contribuiscono al regime non \u00e8 la sorgente pi\u00f9 meridionale del Nilo.\nLe presunte sorgenti del Nilo sono state scoperte dall'esploratore tedesco Burkhart Waldecker nel 1937: si trovano nella parte meridionale dell'altopiano del Burundi a 45\u00a0km a est del lago Tanganica, sul versante nord del monte Kikizi (3\u00b054'35\" S - 29\u00b049'38\" E), in localit\u00e0 Kasumo, \u00a0m, comune di Rutovu, provincia di Bururi. Sul luogo nel 1938 \u00e8 stata eretta una piramide con una targa in latino in memoria di tutti i cercatori delle sorgenti del Nilo:\nQui nasce il Kasumo, entra nel Mukasenyi, poi Kigira, affluente del Luvironza (o Ruvyironza) che alimenta il fiume Ruvubu; questo, cos\u00ec come il Nyabarongo confluisce nel Kagera.\nL'esploratore tedesco Richard Kandt nel 1898, tracciando il corso del Kagera \u00e8 risalito al monte Bigugu in Ruanda attraverso un altro affluente, il Rukarara; la sorgente di questo si trova a \u00a0m, circa 58\u00a0km di corso in pi\u00f9 (2\u00b026'04\" S - 29\u00b015'25\" E) del Kasumo e perci\u00f2 \u00e8 considerata la probabile sorgente del Nilo.\nNeil McGrigor nel 2006 dichiar\u00f2 di aver scoperto una sorgente 107\u00a0km ancora pi\u00f9 lontano in una foresta, risalendo profondamente il Kagera ed i suoi affluenti; in realt\u00e0 la determinazione della sorgente del Nilo \u00e8 problematica per la vastit\u00e0 del bacino dei suoi affluenti, e per il loro scorrere tra zone paludose, montagne e foreste di difficile accesso.\nUscendo dal lago Vittoria il fiume assume il nome di Nilo Vittoria e scorre per circa 500\u00a0km nel corso dei quali attraversa il lago Kyoga e raggiunge il lago Alberto; ne esce con il nome di Nilo Alberto ed entra nel territorio del Sudan, nel quale assume il nome di Ba\u1e25r al-Jabal (fiume delle montagne). Alla confluenza del Ba\u1e25r al-Jabal con il Ba\u1e25r al-Ghazal (fiume delle gazzelle), lungo 720\u00a0km, il fiume assume il nome Bahr al-Abyad, conosciuto pi\u00f9 diffusamente come Nilo Bianco (in arabo \"al-N\u012bl al-Abya\u1e0d\"). Da qui scorre verso la citt\u00e0 di Khartum.\nNilo azzurro.\nIl Nilo Azzurro (Bahr al-Azraq) esce invece dal lago Tana situato nell'altopiano etiopico, scorrendo per circa \u00a0km fino a Khartum dove si unisce al Nilo Bianco formando il Nilo vero e proprio.\nSorgenti.\nIl Nilo Azzurro nasce a Gish Abbai, un luogo sacro per la Chiesa etiope, con tre piccole sorgenti nel raggio di 20 metri, a metri di altezza (10\u00b059'N - 37\u00b013'E). Il primo europeo a visitare il luogo fu il missionario cattolico spagnolo Pedro P\u00e1ez, il 21 aprile 1618. Vi sorge un venerato santuario. Questa sorgente si versa col nome di Lesser Abbai nel lago Tana ad 11\u00b048'N - 37\u00b007'E. \nOltre ai due grandi affluenti che confluiscono presso Khartum, il Nilo Bianco e il Nilo Azzurro che si originano nella parte meridionale della Rift Valley, l'ultimo importante affluente \u00e8 il fiume Atbara, che ha origine in Etiopia a nord del Lago Tana. Possiede una lunghezza di circa 800\u00a0km, ma riesce a scorrere per tutto il suo tratto solamente durante la stagione delle piogge in Etiopia e si prosciuga molto rapidamente. Confluisce nel Nilo circa 300\u00a0km a nord di Khartum.\nIl corso finale del fiume.\nIl corso del Nilo \u00e8 caratterizzato dalla presenza di 6 gruppi di cateratte, la prima a Assuan, la sesta a Sabaloka (appena a nord di Khartum) e dopo la quale il fiume forma una grande ansa ripiegando verso sudovest, prima di ritornare a scorrere nuovamente verso nord.\nIl fiume prosegue in direzione nord attraversando una vasta zona desertica fino a raggiungere il lago Nasser, un bacino artificiale formato dallo sbarramento della diga di Assuan. Attraversa il confine fra Sudan ed Egitto. Nella zona desertica dell'alto Egitto il Nilo forma un'oasi fluviale larga dai 5 ai 20\u00a0km utilizzabile per la coltivazione.\nA nord del Cairo, il Nilo si divide in due rami che confluiscono nel Mediterraneo: il Ramo di Rosetta a ovest e il Ramo dell'albero giallo a est, che danno vita cos\u00ec a un Delta che si estende su \u00a0km\u00b2 di superficie.\nIdrologia.\nLa portata d'acqua del Nilo nel Sudan del Sud \u00e8 costante durante quasi tutto l'anno e la media \u00e8 di \u00a0m\u00b3/s. Passata la citt\u00e0 di Mongalla il Nilo, che diviene noto con il nome di Bahr al-Jabal, entra in un'enorme regione paludosa chiamata Sudd nel Sudan del Sud. Pi\u00f9 della met\u00e0 delle acque del Nilo viene persa in queste paludi causa l'evaporazione e la filtrazione nel suolo. La portata d'acqua del Bahr al- Jabal scende drasticamente a circa 510\u00a0m\u00b3/s. Da qui ben presto incontrer\u00e0 il fiume Sobat e dar\u00e0 forma al Nilo Bianco vero e proprio.\nIl Bahr al-Ghazal e il Sobat sono i due principali affluenti del Nilo Bianco, in termini di bacino idrografico e portata d'acqua. Il bacino idrografico del Bahr al-Ghazal \u00e8 il pi\u00f9 vasto fra tutti i sub-bacini del Nilo, e misura chilometri quadrati. Il fiume Sobat, che entra a far parte del Nilo poco distante dal Lago No, possiede un bacino idrografico grande la met\u00e0, circa \u00a0km\u00b2, ma contribuisce mediamente con 412 metri cubi di acqua al secondo.\nIl flusso medio del Nilo Bianco a Malakal, a valle della confluenza con il fiume Sobat, \u00e8 di 924\u00a0m\u00b3/s, con picchi nell'ordine di \u00a0m\u00b3/s ai primi di marzo e punte minime di circa 609\u00a0m\u00b3/s a fine agosto. La fluttuazione \u00e8 dovuta alla sostanziale variazione della portata del Sobat che varia da un minimo di circa 99\u00a0m\u00b3/s nel mese di agosto, a un picco di oltre 680\u00a0m\u00b3/s all'inizio di marzo.\nDa qui il Nilo Bianco si dirige verso Khartum dove si fonde con il Nilo Azzurro dando vita al fiume Nilo. Pi\u00f9 a valle il fiume Atbara, l'ultimo significativo affluente del Nilo, si fonde al corso d'acqua principale. Durante la stagione secca (da gennaio a giugno) il Nilo Bianco contribuisce tra il 70% e il 90% della portata d'acqua totale del Nilo. Durante questo periodo la portata del Nilo Azzurro pu\u00f2 essere inferiore ai 113\u00a0m\u00b3/s, anche se le dighe a monte regolano il flusso del fiume. Durante la stagione secca non ci sono apporti da parte del fiume Atbara.\nNei periodi di piena il Nilo Azzurro contribuisce con circa l'80-90% della portata del fiume Nilo. Il flusso del Nilo Azzurro varia notevolmente durante il ciclo annuale e di conseguenza influenza notevolmente il flusso del Nilo stesso. Durante la stagione umida il picco di flusso del Nilo Azzurro spesso supera i \u00a0m\u00b3/s verso fine agosto.\nPrima della costruzione delle dighe sul fiume, la portata poteva variare di 15 volte presso Assuan nel corso dell'anno. Il picco massimo poteva superare gli \u00a0m\u00b3/s tra fine agosto e inizio settembre, e il flusso minimo toccava i 552\u00a0m\u00b3/s tra fine aprile e inizio maggio.\nResta il fatto che il bacino idrografico del Nilo rimane complesso, e molti fattori su un'area cos\u00ec vasta possono influenzare anche notevolmente la portata del fiume, come l'andamento meteo, deviazioni del corso d'acqua, l'evaporazione e filtrazione nelle falde acquifere.\nFauna.\nTra le specie ittiche che risalgono questo fiume per riprodursi c'\u00e8 la cheppia (\"Alosa fallax\").\nPolitica.\nL'utilizzo del fiume Nilo \u00e8 stato materia di discussione nelle politiche Mediorientali e del Corno d'Africa per molti decenni. Vari paesi, tra cui Uganda, Sudan, Etiopia e Kenya hanno spesso lamentato il dominio egiziano riguardo alla risorsa idrica Nilo. Il\" Nile Basin Initiative\" \u00e8 stato uno dei pi\u00f9 importanti programmi per promuovere la parit\u00e0 di utilizzo e cooperazione pacifica fra i membri del bacino del Nilo. Ma sono in molti a temere che il dominio egiziano delle acque possa essere fonte di ostacoli economici per l'area.\nIl Nilo sostiene ancora gran parte della popolazione che vive lungo le sue rive, specie in regioni altrimenti inospitali come nel deserto del Sahara. Il fiume straripava ogni estate, depositando il fertile limo nelle pianure. Il corso del fiume \u00e8 ostacolato in diversi punti dalla presenza delle cateratte, che sono delle sezioni in cui l'acqua scorre pi\u00f9 rapidamente e in cui possono trovarsi molte piccole isole, e rocce affioranti, che di fatto costituiscono un ostacolo alla navigazione delle imbarcazioni.\nAnche la regione umida del Sudd in Sudan \u00e8 un formidabile ostacolo alla navigazione e al deflusso delle acque. Il Sudan aveva tentato di scavare un canale (il Canale Jonglei) per tentare di prosciugare questa stagnante massa d'acqua.\nIl Nilo \u00e8 stato ed \u00e8 tuttora utilizzato per il trasporto di merci lungo il suo percorso. Mentre la maggior parte degli egiziani vive ancora nella valle del Nilo, la costruzione della Diga di Assuan (terminata nel 1970) per fornire energia idroelettrica ha interrotto le inondazioni estive e il rinnovo del terreno fertile.\nPi\u00f9 di recente la siccit\u00e0 durante gli anni ottanta ha portato alla fame diverse popolazioni in Etiopia e in Sudan. L'Egitto \u00e8 stato parzialmente protetto da questo processo tramite l'accumulo di acqua nel lago Nasser.\nStoria.\nIl Nilo (\"iteru\" in Egiziano antico) \u00e8 strettamente legato allo sviluppo dell'antica civilt\u00e0 egiziana, con la maggior parte della popolazione e delle citt\u00e0 situate nella valle a nord di Assuan. Il Nilo \u00e8 stato vitale per la cultura egiziana sin dall'et\u00e0 della pietra. Il cambiamento climatico e il progressivo inaridirsi dei pascoli e di quelle terre d'Egitto che hanno dato vita al Sahara, gi\u00e0 nell'8000 a.C. presumibilmente hanno spinto gli abitanti a migrare verso il fiume, dove poi hanno sviluppato un'agricoltura sedentaria basata sulla fertilizzazione del territorio grazie al limo e una societ\u00e0 pi\u00f9 centralizzata.\nL'Eonilo.\nIl Nilo \u00e8 almeno il quinto fiume che nei milioni di anni \u00e8 disceso dagli altopiani etiopi attraversando questa immensa regione. Immagini satellitari sono state utilizzate per identificare antichi letti fluviali nel deserto ad ovest dell'odierno corso del Nilo. Una gola oggi totalmente ricoperta rappresenta il corso di un ancestrale Nilo chiamato Eonilo che scorreva nel tardo corso del Miocene (23-5,3 milioni di anni fa).\nNel tardo Miocene durante la Crisi di salinit\u00e0 del Messiniano, quando il Mar Mediterraneo divenne un bacino chiuso e l'acqua evapor\u00f2, il Nilo incise il suo letto fino a trovarsi alcune centinaia di metri sotto il livello degli oceani nella regione di Assuan e metri al di sotto dell'attuale Cairo. Questo grande canyon si and\u00f2 successivamente riempiendo.\nIl Lago Tanganica gett\u00f2 le sue acque nel bacino idrografico del Nilo fino a quando i vulcani del Virunga non ne ostruirono il corso in Ruanda. All'epoca quindi le sorgenti si dovevano spingere fin nel nord dello Zambia.\nLa formazione del Nilo.\nCi sono due teorie in relazione all'et\u00e0 di formazione dell'attuale Nilo. La prima \u00e8 che la formazione dell'attuale bacino idrico del Nilo sia di et\u00e0 relativamente giovane, che il bacino del Nilo fosse precedentemente suddiviso in una serie di sotto-bacini separati e che solo il pi\u00f9 settentrionale di questi bacini (il bacino del Proto Nilo) in seguito form\u00f2 l'attuale corso del Nilo in Egitto e nel nord del Sudan. L'altra teoria \u00e8 che le acque provenienti dall'Etiopia attraverso fiumi equivalenti agli attuali Nilo azzurro, Atbara e Tacazz\u00e8 scorressero verso il Mediterraneo attraverso la regione egiziana del Nilo ben prima del Terziario.\nSalama (1987) suggerisce che durante il Terziario fossero presenti una serie di distinti bacini fluviali tra loro chiusi e indipendenti, ognuno dei quali occupava una delle principali fenditure del \"Sudanese Rift System\": Mellut Rift, Nilo bianco Rift, Nilo azzurro Rift, Atbara Rift e Sag El Naam Rift.\nI sedimenti del bacino del Mellut Rift sono stati stimati ad una profondit\u00e0 di 12\u00a0km nella sua parte centrale. Questa frattura \u00e8 forse ancora attiva come suggerisce l'attivit\u00e0 tettonica nei suoi confini nord e sud. Le paludi del Sudd che costituiscono la parte centrale del bacino sono forse ancora in fase di subsidenza. Il sistema del Rift del Nilo bianco \u00e8 a 9\u00a0km di profondit\u00e0. Prospezioni geofisiche del Nilo Azzurro Rift System stimano la profondit\u00e0 dei sedimenti tra i 5 e i 9\u00a0km.\nQuesti bacini non sono stati collegati tra loro se non da quando \u00e8 cessata l'opera di subsidenza e il tasso di deposizione dei sedimenti \u00e8 stato sufficiente a riempire i bacini a un livello che consentisse la connessione dei vari sistemi fluviali. Il riempimento delle depressioni ha portato alla connessione del Nilo egiziano con il Nilo sudanese, che captava le acque nella regione etiope ed equatoriale durante le ultime fasi di attivit\u00e0 tettonica del Sudanese Rift Systems. La connessione dei diversi Nilo si verific\u00f2 durante periodi umidi ciclici. Il fiume Atbara trabocc\u00f2 dal suo bacino chiuso durante il periodo umido che si verific\u00f2 circa tra i e i anni fa. Il Nilo azzurro si colleg\u00f2 al restante corso del (proto) Nilo nel periodo umido verificatosi tra i e gli anni fa. Il bacino idrico del Nilo bianco rimase un lago chiuso fino a quando non avvenne la connessione con il Nilo Victoria anni fa.\nRuolo nella fondazione della civilt\u00e0 egiziana.\nIl Nilo gioc\u00f2 un ruolo cruciale nella fondazione della civilt\u00e0 egiziana. Il Nilo fu (e lo \u00e8 tuttora) un'importante fonte di sostentamento per le popolazioni lungo le sue sponde. Il Nilo rendeva il terreno circostante estremamente fertile dopo le annuali inondazioni. Gli egizi furono pertanto in grado di coltivare grano e altre colture, ricavandone cibo per supportare le esigenze alimentari della popolazione. Inoltre l'introduzione ad opera dei Persiani dei bufali nel VII secolo a.C. che ricercavano ambienti umidi e con presenza di acqua, in aggiunta ai cammelli, rappresent\u00f2 un'eccellente fonte di carne. I bufali vennero inoltre addomesticati e utilizzati per l'aratura, mentre i cammelli come animali da soma. L'acqua fu pertanto di vitale importanza sia per le persone, che per il bestiame. Il Nilo permise inoltre un efficiente sistema di trasporto.\nLa societ\u00e0 egiziana fu una delle pi\u00f9 stabili nella sua storia. Questa stabilit\u00e0 fu una conseguenza diretta della fertilit\u00e0 del Nilo. Il Nilo forniva il prezioso limo in seguito alle sue inondazioni. Il grano fu una produzione cruciale nelle colture del Medio Oriente, dove la fame fu molto comune. La produzione agricola divenne strumento nei rapporti diplomatici tra Egitto e gli altri paesi, e spesso contribu\u00ec alla stabilit\u00e0 economica. Inoltre il Nilo, fornendo le risorse alimentari e finanziarie, contribuiva ad una rapida ed efficiente crescita di un esercito atto sia nel ruolo difensivo che di offesa.\nIl Nilo svolse un ruolo importante nella vita politica, sociale e spirituale. Il Nilo fu cos\u00ec significativo per la vita degli egiziani che essi crearono un dio dedicato al controllo delle inondazioni annuali. Il nome del dio fu \"Hapy\", e sia lui che il faraone sono ritenuti controllare le inondazioni del fiume Nilo. Inoltre, il Nilo veniva considerato come una via tra la vita, la morte e l'oltretomba. L'Est era visto come un luogo di nascita e crescita, l'ovest come il luogo della morte, cos\u00ec come il dio Ra, il dio del sole, che nasceva, moriva, e risorgeva ogni volta che attraversava il cielo. Tutte le tombe vennero situate pertanto ad ovest del Nilo, perch\u00e9 gli Egiziani credevano che, al fine di entrare nell'oltretomba, bisognasse essere sepolti sul lato che simboleggiava la morte.\nLo storico greco Erodoto scrisse che 'l'Egitto fu il dono del Nilo', e in un certo senso pu\u00f2 essere vero. Senza le acque del fiume Nilo per l'irrigazione la civilt\u00e0 egiziana sarebbe stata probabilmente di breve durata. Il fiume forn\u00ec gli elementi per rendere vigorosa una civilt\u00e0, e ha contribuito molto alla sua durata che si snod\u00f2 per anni.\nIl Nilo nella mitologia greca.\nSecondo gli antichi mitografi greci, il Nilo, al pari di ogni altro fiume, aveva una divinit\u00e0 a esso collegata, di sesso maschile. Tra le Naiadi sue figlie, le pi\u00f9 note sono Anchinoe e Menfi."}
{"id": "3028", "revid": "1272592", "url": "https://it.wikipedia.org/wiki?curid=3028", "title": "Novara", "text": "Novara (\"Nuara\" in dialetto novarese e in dialetto lombardo occidentale, \"Noara\" in piemontese) \u00e8 un comune italiano di abitanti, capoluogo dell'omonima provincia in Piemonte, seconda citt\u00e0 della Regione per numero di abitanti dopo Torino.\n\u00c8 crocevia di importanti traffici commerciali tra gli assi viari che congiungono il triangolo industriale Torino-Milano-Genova alla Svizzera oltre che un importante polo industriale e commerciale, favorita dalla sua posizione strategica.\nSimbolo cittadino \u00e8 la cupola della Basilica di San Gaudenzio di Alessandro Antonelli.\nA Novara ha sede l'Universit\u00e0 degli Studi del Piemonte Orientale, struttura tripolare condivisa con Alessandria e Vercelli.\nGeografia fisica.\nTerritorio.\nNovara dista da Milano ( dal confine con la regione Lombardia, ove il fiume Ticino segna il confine tra le due Regioni), da Torino, dal Lago Maggiore, dal Lago d'Orta, dal Lago di Varese.\nLa citt\u00e0 gravita maggiormente su Milano per via della vicinanza al capoluogo lombardo. \nLa citt\u00e0 sorge su una piccola collina ed \u00e8 bagnata dai torrenti Agogna e Terdoppio che attraversano rispettivamente la periferia occidentale ed orientale della citt\u00e0. La zona nord-orientale \u00e8 attraversata dal Canale Quintino Sella, emissario del Canale Cavour che a sua volta scorre al confine nord della citt\u00e0, nei pressi dei quartieri di Veveri e Vignale. Nei pressi del quartiere Bicocca ha le sorgenti il torrente Arbogna.\nIl paesaggio della piana irrigua novarese \u00e8 caratterizzato e fortemente condizionato dalla risicoltura, profondamente antropizzato e regolato a fini produttivi, frutto della secolare opera di bonifica e trasformazione che ha determinato la semplificazione morfologica del territorio, livellato e terrazzato anche sui modesti rilievi, e la presenza di una fitta rete irrigua, con canali, rogge, fossi, fontanili.\nIl centro della citt\u00e0 sorge in posizione sopraelevata di alcuni metri sul territorio circostante, nel punto pi\u00f9 elevato di una dorsale di origine fluvio-glaciale, ultima propaggine morenica dei ghiacciai alpini, che digrada dolcemente verso sud fino a Vespolate (Valle dell'Arbogna).\nOltre alla coltura del pioppo, prevalentemente a filare, vi sono residui di aree boscate lungo i corsi d'acqua.\nA differenza di altre citt\u00e0 del Nord Italia, uscendo da Novara, lo stacco tra il termine dell'abitato e l'inizio della campagna \u00e8 nettissimo.\nClima.\nNovara ha un clima temperato con inverni freddi (con temperature minime spesso sotto lo zero tra dicembre e febbraio) ed estati abbastanza calde (frequenti i 30 gradi). La piovosit\u00e0 \u00e8 maggiore che nel resto delle pianure piemontesi (quasi ). Il regime pluviometrico \u00e8 caratterizzato da due massimi (uno principale a novembre con , uno secondario a maggio con ) e da due minimi (principale a luglio con , secondario a gennaio con ). Le piogge estive e tardo primaverili tendono a essere pi\u00f9 frequenti rispetto ai capoluoghi del Piemonte ubicati a sud della linea del Po, dato che Novara \u00e8 leggermente pi\u00f9 esposta alle instabilit\u00e0 atlantiche estive che percorrono regolarmente le Alpi. La media nivometrica stagionale della zona \u00e8 di durante la stagione invernale. Secondo i dati dell'Osservatorio geofisico di Torrion Quartara, il cui archivio meteorologico risale all'agosto 1999, la temperatura media annua del XXI secolo \u00e8 attestata a . Gli estremi sono stati registrati il 7 febbraio 2012 () e il 27 giugno 2019 (). Le precipitazioni medie annue (2000-2013) assommano a circa ; nel periodo, l'anno pi\u00f9 siccitoso \u00e8 stato il 2005 (), il pi\u00f9 piovoso il 2014 (). I giorni di nebbia sono tendenzialmente meno frequenti che sul resto delle pianure nord-occidentali.\nStoria.\nStoricamente, la citt\u00e0 fu fondata attorno all'anno 89 a.C. come colonia di diritto latino, in occasione della concessione della cittadinanza latina alle trib\u00f9 celtiche della Gallia Transpadana. In et\u00e0 imperiale Novaria era un importante \"municipium\" ed era situata sulla strada tra \"Vercellae\" (Vercelli) e \"Mediolanum\" (Milano). La sua pianta a strade perpendicolari (rimasta intatta) risale all'epoca romana. Dopo che la citt\u00e0 venne distrutta nel 386 da Magno Massimo per aver parteggiato per il suo rivale Valentiniano II, venne ricostruita da Teodosio I. In seguito venne saccheggiata da Radagaiso (nel 405) e da Attila (nel 452).\nDa \"Novaria\", nome latino di Novara, iniziava la \"via Novaria-Comum\", strada romana che collegava la citt\u00e0 con \"Comum\" (Como) passando per \"Sibrium\" (Castelseprio). Da Novara, in epoca romana, passava anche la \"via delle Gallie\", strada romana consolare fatta costruire da Augusto per collegare la Pianura Padana con la Gallia.\nDurante la dominazione dei Longobardi Novara fece parte del ducato di San Giulio. Con Carlo il Grosso il novarese divenne una contea. La citt\u00e0 si svilupp\u00f2, diventando poi un libero comune. Nel 1110 venne conquistata da Enrico V e distrutta, nel 1167 fece parte della Lega Lombarda. Tra la fine del XII e gli inizi del XIII secolo il Comune di Novara si assicur\u00f2 il controllo di buona parte del Novarese, con l'eccezione dell'enclave vescovile della Riviera di San Giulio.\nAlla fine del XII secolo accett\u00f2 la protezione di Milano e divenne cos\u00ec dominio dei Visconti e poi degli Sforza.\nNel 1706 Novara venne occupata dalle truppe dei Savoia. Con la Pace di Utrecht, la citt\u00e0, insieme a Milano, divenne parte dell'Impero Asburgico. Dopo l'occupazione del 1734 da parte di Carlo Emanuele III, pass\u00f2, nell'anno successivo, a Casa Savoia.\nDopo la campagna in Italia di Napoleone Bonaparte, Novara fu capitale del Dipartimento dell'Agogna, per poi essere riassegnata alla Casa Savoia nel 1814. L'8 aprile 1821 fu luogo di una battaglia in cui le truppe regolari sarde e austriache sconfissero i liberali costituzionali piemontesi; nell'ancora pi\u00f9 tremenda Battaglia di Novara del 23 marzo 1849, l'esercito piemontese fu sconfitto dagli austriaci del maresciallo Radetzky; questo fatto port\u00f2 all'abdicazione di Carlo Alberto di Savoia ed alla occupazione della citt\u00e0 da parte degli austriaci. La sconfitta dei Piemontesi pu\u00f2 essere vista come l'inizio del Risorgimento italiano.\nCon il regio decreto n\u00ba 3702 del 23 ottobre 1859 (\"Decreto Rattazzi\"), fu istituita la provincia di Novara, che comprendeva all'epoca anche le attuali province di Vercelli, di Biella e del Verbano-Cusio-Ossola.\nMonumenti e luoghi d'interesse.\nL'antico nucleo cittadino di Novara, di forma pressoch\u00e9 pentagonale, \u00e8 situato su un modesto rilievo collinare (oggi \"Centro Storico\", sede dell'omonima circoscrizione) e conserva ancora per gran parte, nonostante le pesanti manomissioni in chiave moderna e le molte architetture neoclassiche, l'antico impianto medievale con strade ciottolate e piccole piazze (piazza delle Erbe e piazza della Repubblica).\nAnticamente la citt\u00e0 era dotata di una cinta muraria avente un perimetro di 2200 metri, innalzata alla fine del I secolo d.C. durante l'et\u00e0 imperiale. Parzialmente distrutte nel 1110 le mura furono successivamente ricostruite ed infine demolite agli inizi del Novecento per permettere lo sviluppo cittadino. Due tratti delle antiche mura romane, tornate alla luce a seguito di scavi archeologici, sono visibili oggi presso largo Cavour e nell'area verde alle spalle del Conservatorio Gallarini, tra via Solaroli e via Dominioni. Esse appaiono realizzate con la tecnica dell'opus mixtum utilizzando ciottoli di fiume legati tra loro con malta, posti di piatto e intervallati da basse fasce orizzontali in mattone.\nDopo il loro abbattimento, le mura hanno lasciato posto agli attuali baluardi, grandi viali alberati che circondano il centro storico.\nQuale municipio romano, anche il reticolo stradale di Novara era caratterizzato da un cardo e da un decumano che corrispondono, il primo agli attuali Corso Cavour e Corso Mazzini (gi\u00e0 \"Corso di Porta Sempione\") ed il secondo a Corso Italia (gi\u00e0 \"Corso di Porta Torino\") e Corso Cavallotti (gi\u00e0 \"Corso di Porta Milano\"). Le due strade si incontrano nel cosiddetto \"Angolo delle Ore\".\nCentro storico.\nIl monumento pi\u00f9 celebre di Novara \u00e8 la basilica di San Gaudenzio, costruita tra fine Cinquecento ed inizio Seicento, e caratterizzata dall'imponente cupola neoclassica a pinnacolo (alta 121 metri) progettata da Alessandro Antonelli e aggiunta al corpo della chiesa nella seconda met\u00e0 del XIX secolo, da molti considerata la pi\u00f9 alta al mondo in mattoni.\nDi particolare interesse anche il campanile di Benedetto Alfieri (zio del pi\u00f9 famoso Vittorio Alfieri) e soprattutto, all'interno della chiesa, il Polittico di Gaudenzio Ferrari.\nCentro della vita religiosa cittadina \u00e8 l'imponente Cattedrale, in stile neoclassico, progettata anch'esso da Alessandro Antonelli e costruita a met\u00e0 del XIX secolo demolendo la preesistente cattedrale romanica (sorge infatti nello stesso punto in cui si trovava anticamente il tempio di Giove), della quale appartengono ancora la parte inferiore del campanile, il Chiostro della Canonica e l'Oratorio di San Siro.\nDi fronte al Duomo si trova il Battistero, il pi\u00f9 antico edificio della citt\u00e0 tuttora esistente e una delle pi\u00f9 antiche architetture paleocristiane del Piemonte.\nPoco distante dal Duomo \u00e8 situato il cortile (o Arengo) del Broletto, antico centro della vita politica di \"Novara libero comune\". Esso \u00e8 un complesso architettonico costituito da quattro palazzi storici disposti a quadrilatero, sorti in epoche diverse con materiali ed elementi decorativi non coerenti tra loro, che si affacciano sul cortile centrale: il palazzo del Comune (XII secolo) a nord, il palazzo dei Paratici (XII secolo) ad ovest, il palazzo del Podest\u00e0 a sud e il palazzo dei Referendari ad est (entrambi fine XIV-inizio XV secolo).Il Broletto fu anche sede delle carceri, poi delle corporazioni artigiane e ospita oggi i musei civici, con collezioni d'arte e reperti archeologici della storia novarese e la \"Galleria d'arte moderna Giannoni\", da molti anni in restauro, raccolta di opere pittoriche e scultoree dell'Ottocento e del Novecento.\nNon lontano da piazza della Repubblica (gi\u00e0 piazza Duomo) si trovano la triangolare e caratteristica piazza Cesare Battisti (meglio conosciuta dai novaresi come \"piazza delle Erbe\"). Essa costituisce il centro perfetto della citt\u00e0 di Novara che \u00e8 indicato da una piccola mattonella triangolare sul selciato, riconoscibile perch\u00e9 differente dalla altre che costituiscono la pavimentazione della piazza.\nNella piazza intitolata a Giacomo Matteotti \u00e8 situato Palazzo Natta-Isola, sede della Provincia e della Prefettura, caratterizzato dalla bella Torre dell'Orologio, mentre nella vicina via Fratelli Rosselli si trova Palazzo Cabrino, sede degli uffici amministrativi del Comune.\nLa piazza pi\u00f9 grande \u00e8 Piazza Martiri della Libert\u00e0 (gi\u00e0 piazza Castello, successivamente piazza Vittorio Emanuele II), dominata dalla statua equestre intitolata a Vittorio Emanuele II, primo re d'Italia, incoronato proprio a Novara. Su piazza Martiri si affacciano poi il Castello Visconteo-Sforzesco, opera dei signori milanesi, sede attuale di eventi e mostre artistiche, e il Teatro Coccia, \"il teatro pi\u00f9 storico del Piemonte\". Il Castello, un tempo molto pi\u00f9 vasto del complesso oggi rimasto, \u00e8 circondato \"dall'Allea, uno dei pi\u00f9 grandi giardini pubblici di Novara.\"\nAltre piazze importanti sono:\nArchitetture religiose.\nOltre al Duomo ed alla Basilica di San Gaudenzio, le principali chiese della citt\u00e0 sono:\nSociet\u00e0.\nEvoluzione demografica.\nLa pi\u00f9 antica valutazione della popolazione cittadina risale al 1723, con un totale abitanti censiti di cui dentro le mura e nei sobborghi. Nel 1776, la popolazione era salita a abitanti di cui dentro le mura e nei sobborghi, si arriva poi a abitanti nel 1804 ed a nel 1826. Nel giro di un secolo si evidenzia un incremento di circa persone, equivalente ad oltre il 50% in pi\u00f9. Nei 35 anni seguenti, fino alla data del primo censimento nazionale, si verificher\u00e0 quasi un raddoppio della popolazione con un aumento di circa residenti. La popolazione negli ultimi anni \u00e8 sempre pi\u00f9 in crescita e il mercato immobiliare novarese ha segnato un trend di crescita nel settore residenziale.\nEtnie e minoranze straniere.\nAl 1\u00ba gennaio 2016, gli stranieri regolarmente residenti nel comune di Novara erano corrispondenti al 14,2% degli abitanti totali. I principali gruppi etnici presenti (oltre 500 persone) sono:\nIl quartiere con la maggior immigrazione straniera \u00e8 Sant'Agabio con una quota pari a circa il 25% dei residenti, principalmente di etnie nordafricane.\nQualit\u00e0 della vita.\nDi seguito la qualit\u00e0 della vita a Novara negli ultimi 3 anni secondo il dossier de \"Il Sole 24 Ore\" ed il rapporto Ecosistema Urbano di Legambiente sui 103 capoluoghi di provincia italiani.\nNella classifica dei \"Comuni Ricicloni\" di Legambiente, Novara \u00e8 stata premiata come \"eccellenza nella raccolta differenziata\" e figura al terzo posto tra i capoluoghi italiani con un indice di raccolta differenziata del 72%, prima tra le citt\u00e0 sopra i .\nCultura.\nDal punto di vista culturale Novara ha una lunga tradizione storica, rappresentata ancora oggi dalle riviste \"Bollettino Storico della Provincia di Novara\" e \"Novarien\" (Interlinea edizioni), ed editoriale con una realt\u00e0 a livello internazionale: l'Istituto Geografico De Agostini, che ha festeggiato il centenario nel 2001.\nUniversit\u00e0.\nLa citt\u00e0 \u00e8 sede dell'Universit\u00e0 degli Studi del Piemonte Orientale insieme a Vercelli ed Alessandria. Cinque dei sette Dipartimenti che compongono l'Ateneo si trovano a Novara:\nInoltre, \u00e8 sede del \"Centro interdipartimentale di medicina d'emergenza\", dei disastri e informatica applicata alla pratica e alla didattica medica (CRIMEDIM) ed \u00e8 attiva la Scuola di Medicina che ha l'obiettivo di coordinare l'attivit\u00e0 didattica e di ricerca svolta dai dipartimenti di Scienze della salute e di Medicina Traslazionale presso l'azienda ospedaliero - universitaria \"Maggiore della Carit\u00e0\".\nNonostante sia di recente istituzione (1998), l'Universit\u00e0 del Piemonte Orientale ha dimostrato in questi anni un notevole livello qualitativo: secondo la classifica annuale stilata dal Censis essa si colloca al \"terzo posto in Italia tra i piccoli Atenei\". Tutte e tre le facolt\u00e0 novaresi rientrano nella \"top 15 italiana\" secondo i parametri di qualit\u00e0 della didattica, ricerca scientifica, rapporti internazionali e produttivit\u00e0.\nCucina e prodotti agroalimentari.\nIl riso \u00e8 l'elemento pi\u00f9 importante della cucina novarese, utilizzato per cucinare numerose ricette dai primi ai dolci. La pi\u00f9 classica delle ricette a base di riso \u00e8 la paniscia, risotto condito essenzialmente con lardo, salam d'la duja, cipolla, verze e fagioli.\nAltro elemento tipico del territorio risicolo sono le rane, che possono essere cucinate con il riso, in brodo, fritte o in guazzetto.\nTra i prodotti da forno si ricordano il \"pane di riso\" ed il \"pane di mais\", composti rispettivamente con farina di riso e di mais in aggiunta alla farina di frumento.\nFormaggi e insaccati.\nIl principale formaggio \u00e8 il Gorgonzola DOP, nelle versioni dolce e piccante, che seppure abbia origini lombarde \u00e8 oggi prodotto principalmente a Novara e nei comuni limitrofi. La citt\u00e0 \u00e8 inoltre sede del \" Consorzio per la tutela del formaggio Gorgonzola \".\nTra i salumi si ricordano:\nDolci.\nIl pi\u00f9 tipico dolce locale \u00e8 il \"Biscottino di Novara\", un biscotto di forma rettangolare con angoli arrotondati, molto leggero (8 grammi) e senza grassi, in quanto composto solo da farina di frumento (38%), zucchero (38%) e uova intere (24%). Divenuto famoso in anni recenti grazie ad una sua rivisitazione commerciale (il cosiddetto \"Pavesino\" prodotto dalla locale ditta Pavesi), il biscotto ha per\u00f2 origini molto pi\u00f9 antiche; le prime notizie storiche risalgono infatti al 1500 quando veniva preparato dalle monache nei monasteri femminili. Il Biscottino di Novara d\u00e0 anche il nome alla maschera tipica novarese: \" Re Biscottino \".\nAltro dolce tipico novarese \u00e8 il \" Pane di San Gaudenzio \"; si tratta di un dolce con un rivestimento esterno di pasta frolla ed un soffice ripieno composto da farina di frumento, zucchero, uva sultanina, burro, uova e limone. La superficie pu\u00f2 essere cosparsa da granella di pinoli o di nocciole e zucchero a velo.\nL'Antico Dolce della Cattedrale ha antichissime origini, era infatti gi\u00e0 prodotto nel 1200 quando veniva usato come omaggio dei feudatari ai canonici di Santa Maria che a loro volta lo ridistribuivano ai fedeli. Si presenta di forma rotonda ed \u00e8 composto da farina di frumento, zucchero, burro, uova, lievito vanigliato, buccia di limone, grappa di Nebbiolo, latte e frutta (albicocche e prugne).\nTutti questi prodotti sono inseriti nella lista dei prodotti agroalimentari tradizionali piemontesi.\nBevande.\nNovara \u00e8 la patria dell'aperitivo Campari, famoso in tutto il mondo; fu infatti nel \" Bar dell'Amicizia \" (ora non pi\u00f9 esistente) che Gaspare Campari, nel 1860, mise a punto la ricetta della bevanda alcolica che porta il suo nome.\nGeografia antropica.\nSuddivisioni amministrative.\nNovara \u00e8 divisa in 13 quartieri. Prima dell'entrata in vigore della legge 42/2010 tali circoscrizioni avevano un loro ruolo istituzionale.\nEconomia.\nLa citt\u00e0 \u00e8 un importante centro commerciale gravitante nell'orbita della vicina Milano, da cui dista meno di ; molte aziende meneghine hanno infatti filiali a Novara.\nDue sono le principali zone industriali della citt\u00e0: la prima a nord-est, tra i quartieri di Sant'Agabio e San Rocco e la seconda ad ovest, nel comune di San Pietro Mosezzo.\nLe pi\u00f9 importanti attivit\u00e0 economiche sono:\nIl comune di Novara \u00e8 uno dei membri del consorzio TOP-IX.\nCIM - Centro Intermodale Merci.\n\u00c8 il pi\u00f9 importante centro di smistamento ferroviario del Piemonte nord-orientale, scalo o tappa di treni in arrivo o in partenza per il nord Europa, in particolare Belgio e Paesi Bassi.\nIl progetto del CIM nasce nel 1987 quale evoluzione dello scalo intermodale di Novara Boschetto, attivo dalla met\u00e0 degli anni sessanta. Il terminal \u00e8 divenuto operativo alle 5,30 del 17 ottobre 1995.\n il CIM di Novara vedr\u00e0 raddoppiare la propria struttura in vista della costruzione del \"CIM Est\", il nuovo terminal intermodale evoluzione dell'attuale interporto, gi\u00e0 in fase di progettazione con le seguenti caratteristiche: un milione di metri quadrati di estensione, 12 binari da metri ciascuno, magazzini raccordati e maxi aree di stoccaggio.\nInfrastrutture e trasporti.\nStrade.\nNovara \u00e8 collegata con Torino e Milano attraverso l'autostrada A4 (svincoli Novara Ovest e Novara Est). L'ex svincolo Novara dell'A4 \u00e8 stato chiuso alla fine degli anni novanta, insieme a quello di Galliate, in concomitanza con l'apertura del casello di Novara Est, posto a met\u00e0 strada dei precedenti e direttamente collegato con la tangenziale esterna della citt\u00e0.\nLa citt\u00e0 \u00e8 inoltre dotata di un sistema parziale di strade tangenziali (SS 703). La Tangenziale Est inizia dalla strada statale 32 Ticinese a nord della citt\u00e0 e termina al raccordo con la strada statale 211 della Lomellina a sud; la Tangenziale Sud prosegue fino alla SS 11 per Vercelli, a sud-ovest della citt\u00e0.\nFerrovie e tranvie.\nLa citt\u00e0 \u00e8 servita da tre stazioni ferroviarie:\nFra il 1884 e il 1934 presso la stazione ferroviaria era presente il capolinea delle tranvie per Biandrate e Ottobiano, gestite dalla Societ\u00e0 anonima per le Ferrovie del Ticino.\nMobilit\u00e0 urbana.\nIl trasporto pubblico nella citt\u00e0 \u00e8 svolto mediante autoservizi operati dalla societ\u00e0 SUN attraverso autobus e navette.\nAeroporti.\nNovara non dispone di un aeroporto dedicato al traffico cittadino, ma si serve dell'Aeroporto di Milano Malpensa distante dalla citt\u00e0 solamente , raggiungibile attraverso collegamenti a disposizione dalla stazione ferroviaria di Novara.\nDispone per\u00f2 di un aeroporto militare, gestito dall'aeronautica militare, situato nella vicina Cameri.\n\u00c8 presente anche un piccolo aeroporto gestito da \"Aereoteam Novara\".\nSport.\nIl Novara Calcio ha disputato per tredici volte il campionato di Serie A (l'ultima nella stagione 2011-2012). La stagione 2021-2022 viene disputata in Serie D, a causa dell'esclusione dalla Serie C da una nuova societ\u00e0, Novara Football Club. Lo Sparta Novara \u00e8 la seconda squadra di calcio della citt\u00e0.\nL'AGIL Volley \u00e8 una societ\u00e0 pallavolistica femminile italiana con sede a Novara: milita nel campionato di Serie A1. Nel suo palmar\u00e8s vanta una Champions League conquistata nella stagione 2018-2019, una Coppa CEV, tre Coppe Italia, uno scudetto conquistato nella stagione 2016-2017 ed una Supercoppa italiana.\nL'Hockey Novara \u00e8 una squadra di hockey su pista di Novara vincitrice di 32 scudetti.\nIl Baseball Novara 2000 fu una societ\u00e0 italiana di baseball iscritta alla Italian Baseball League, il massimo campionato italiano di Baseball. Vinse due volte la Coppa Italia.\nI Lancieri Novara sono una squadra di football americano di Novara.\nSono affiliati alla Federazione Italiana di American Football; partecipano alla Terza Divisione.\nOspedali.\nLa citt\u00e0 di Novara \u00e8 servita principalmente dall\"'Azienda Ospedaliero Universitaria Maggiore della Carit\u00e0\". Nel 2017 l'Ospedale \u00e8 stato premiato come uno dei migliori d'Italia ottenendo la menzione speciale \"Score Positivo\" per gli aspetti di management, utilizzo di risorse umane e produzione delle sale operatorie.\nLa sede distaccata del Maggiore, \"l'Ospedale San Giuliano\", situato nel quartiere Porta Mortara, \u00e8 \"il principale centro di riabilitazione della citt\u00e0\".\nCliniche private:"}
{"id": "3034", "revid": "287204", "url": "https://it.wikipedia.org/wiki?curid=3034", "title": "Napoleone (disambigua)", "text": ""}
{"id": "3037", "revid": "474175", "url": "https://it.wikipedia.org/wiki?curid=3037", "title": "Nonantola", "text": "Nonantola (\"Nun\u00e2ntla\" in dialetto modenese) \u00e8 un comune italiano di abitanti della provincia di Modena in Emilia-Romagna.\nGeografia.\nNonantola \u00e8 situato a circa 10\u00a0chilometri a nord-est di Modena, sulla sponda destra del fiume Panaro, fa parte dell'Unione del Sorbara. Confina a nord con Ravarino, ad est con i comuni bolognesi di Crevalcore e Sant'Agata Bolognese, a sud con Castelfranco Emilia, ad ovest con Modena e a nord-ovest con Bomporto.\nStoria.\nMedioevo.\nI ritrovamenti pi\u00f9 antichi nella zona nonantolana risalgono all'et\u00e0 del bronzo, XVI - XIII secolo a.C., quando nella zona padana si svilupp\u00f2 la civilt\u00e0 terramaricola. Civilt\u00e0 in seguito sostituita nell'area da quelle villanoviana, etrusca e gallo-celtica.\nInfine i romani, nel 182 a.C., fondarono una colonia di novanta centurie (nonaginta, poi Nonatula, ed infine Nonantola).\nNel 751 il duca del Friuli Anselmo ricevette dal re longobardo Astolfo le terre che erano state ai confini con l'Esarcato bizantino, con il compito di rafforzarle, creando vie di comunicazione da nord verso sud. Anselmo consacr\u00f2 nel 752 una chiesa ai Santi Apostoli, fondando un monastero benedettino, quale saldo avamposto per consolidare la penetrazione longobarda ad est Panaro, controllando le comunicazioni tra Bologna e le direttrici di Piacenza e Verona. Nel 756 giunsero presso l'abbazia le spoglie di san Silvestro, che contribuirono alla crescita ed alla potenza del monastero, attorno al quale sorse il paese direttamente assoggettato all'abate.\nCon l'arrivo dei Franchi l'Abbazia di Nonantola si accrebbe con donazioni rilasciate dallo stesso Carlo Magno in persona, che fecero dell'abate un vero e proprio signore fondiario. Nonantola ebbe sempre una certa predilezione da parte degli imperatori, come Lotario I che vi soggiorn\u00f2 nell'837, o Carlo il Grosso che nell'883 la scelse per incontrarsi con papa Martino. Nell'885 vi venne sepolto papa Adriano III morto in zona mentre era in viaggio per recarsi a Worms. Tra il IX e il X secolo Nonantola raggiunse un'importanza culturale, una potenza ed una ricchezza che a livello europeo la mettevano al pari delle potenti abbazie benedettine di Cluny e Canterbury.\nLa dotazione patrimoniale, pur concentrata particolarmente nell'area centropadana, si dilata con beni e dipendenze ecclesiastiche dall'Umbria a tutte le regioni settentrionali, culminando per ricchezza e prestigio nel secolo X; un'intensa attivit\u00e0 culturale che porta ben presto la produzione del suo \"scriptorium\" a livelli di eccellenza grazie all'elaborazione di un particolare ed apprezzato tipo di scrittura libraria; una comunit\u00e0 numerosa, animata da centinaia di monaci ivi presenti contemporaneamente ed in stretti rapporti con le maggiori fondazioni europee, come il monastero tedesco di Reichenau e quello svizzero di San Gallo; legami diretti con la monarchia longobarda, prima, e con quella carolingia, poi, alle quali essa deve un'ampia serie di concessioni, privilegi e diritti; elementi, tutti, che danno la misura della grandezza cui assurge l'abbazia di Nonantola, neppure compromessa dalla devastazione causata dalle bande ungare all fine del secolo IX, diventando uno dei maggiori centri del monachesimo benedettino occidentale nell'alto medioevo.\nNel 1058 l\u2019abate Gotescalco, per difendere il proprio territorio e nel tentativo di creare un legame tra il popolo e il monastero, concesse agli abitanti di Nonantola diversi privilegi e una vasta estensione di boschi, paludi e prati da poter sfruttare per il pascolo e il legnatico. Da questo nacque un singolare istituto di origine medioevale: la Partecipanza agraria di Nonantola.\nA partire dal XII secolo inizi\u00f2 un periodo molto difficile per l\u2019abbazia poich\u00e9 fu al centro di una serie di lotte tra i comuni di Modena e Bologna che si contendevano il suo territorio; Nonantola venne conquistata, a periodi alterni, sia dai Modenesi che dai Bolognesi che, a presidio del territorio, costruirono rispettivamente la Torre dei Modenesi nel 1261 e\u00a0la Torre dei Bolognesi nel 1307. \nNel 1412 Nonantola pass\u00f2 sotto il dominio estense. Nel XVI secolo i Benedettini vennero sostituiti dai Cistercensi. Tra XVIII e XIX secolo, l\u2019abbazia fu assegnata al vescovo di Modena che ancor oggi ne \u00e8 l\u2019abate. \nNell'agosto 1916 Nonantola fu raggiunta dalla ferrovia Ferrara-Modena.\nSeconda guerra mondiale.\nDurante la seconda guerra mondiale, ed in particolar modo dopo l'8 settembre 1943, Nonantola fu al centro di alcuni fatti bellici rilevanti. L'11 luglio 1944, nella frazione di Campazzo, i fascisti uccisero per rappresaglia tre contadini intenti a lavorare nei campi. Il territorio nonantolano fu sconvolto da una seconda strage fascista, avvenuta il 9 marzo 1945, durante la quale furono fucilati dieci partigiani sul ponte di Navicello.\nDegno di particolare nota \u00e8 l'episodio di Villa Emma, villa del luogo nella quale venne ospitato e poi messo in salvo un gruppo di pi\u00f9 di settanta ragazzi orfani ebrei di origine tedesca. I ragazzi erano giunti dai Balcani nel luglio del 1942 su iniziativa della DELASEM (Delegazione Assistenza Emigranti Ebrei) e del suo delegato bolognese Mario Finzi. Ospitati per un anno legalmente \"alla luce del sole\", i ragazzi e i loro accompagnatori avevano fraternizzato con la popolazione locale, potendo godere in particolare dell'amicizia del medico Giuseppe Moreali e dei sacerdoti don Arrigo Beccari e don Ennio Tardini.\nCon l'8 settembre 1943 e l'occupazione tedesca, la situazione divenne drammatica. Grazie al pronto intervento dei loro protettori locali, in meno di 36 ore i ragazzi furono dispersi in vari istituti religiosi o nascosti presso famiglie di Nonantola che li fecero passare per loro figli. Furono infine fatti fuggire a piccoli gruppi in Svizzera grazie a documenti falsi timbrati con lo stemma del comune di Larino, gi\u00e0 liberato dagli Alleati e, quindi, non verificabile dai nazisti. Il timbro venne creato dal fabbro del paese Primo Apparuti.\nNonantola continu\u00f2 ad essere al centro di attivit\u00e0 di resistenza per tutto il periodo dell'occupazione tedesca. Don Arrigo Beccari e don Ennio Tardini furono anche arrestati, duramente interrogati in carcere e condannati a morte, ma liberati con il ritiro dei nazisti il 21 aprile 1945. Per la loro azione, il 28 febbraio 1964, Giuseppe Moreali e Don Arrigo Beccari Sanzio sono stati insigniti dell'onorificenza di giusti tra le nazioni dall'Istituto Yad Vashem di Gerusalemme.\nIn qualche occasione particolare, alcuni \"ragazzi di villa Emma\" si ritrovano a Nonantola per ricordare quei lontani eventi e incontrare le persone che contribuirono a metterli in salvo. Villa Emma, per anni in stato di abbandono, \u00e8 stata acquistata da privati e completamente restaurata. Da alcuni anni \u00e8 attiva la Fondazione Villa Emma, dedicata alla pace tra i popoli.\nDopoguerra.\nNel 1956 fu chiusa al traffico la linea ferroviaria Ferrara-Modena. Come altri comuni della pianura emiliana Nonantola ha assistito a partire dalla fine degli anni cinquanta un cambiamento del suo tessuto economico, passato in poco tempo da prettamente agricolo ad agro-industriale.\nIl comune \u00e8 stato colpito dal Terremoto dell'Emilia del 2012 e pi\u00f9 recentemente da una violenta alluvione il 6 dicembre 2020. \nSimboli.\nIl simbolo della Comunit\u00e0 di Nonantola appare in una minuta d'inventario del notaio Paolo Ponzio dal Monte, databile attorno al 1476, dove sono descritti diciannove codici liturgici dell'abbazia di Nonantola.\nLo stemma comunale deriva da quello dell'Abbazia ed \u00e8 stato concesso con Regio Decreto del 28 febbraio 1864:\nOnorificenze.\nNonantola \u00e8 tra le citt\u00e0 decorate al valor militare per la guerra di liberazione, insignito della croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone (9,80%). Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nStrade.\nNonantola \u00e8 attraversata dalla SS 225 Nonantolana che unisce Modena a Ferrara.\nSport.\nLo sport di punta della citt\u00e0 \u00e8 la pallamano. La squadra locale, la Pallamano Rapid Nonantola, milita infatti in Serie A1, la pi\u00f9 importante categoria dopo la Serie A d'Elite. Negli altri sport nessuna squadra cittadina milita in categorie rilevanti.\nLe due squadre calcistiche sono la Polisportiva Nonantola e La Pieve Nonantola, che competono rispettivamente in seconda categoria e in promozione. Il paese vanta altres\u00ec una tradizione pallavolistica molto radicata con importanti riconoscimenti regionali e nazionali, soprattutto a livello giovanile gestiti dalla sezione pallavolo della Polisportiva Nonantola. Sono presenti anche societ\u00e0 sportive che si dedicano all'atletica leggera dove un'atleta della societ\u00e0 Sirio Nonantola (Eleonora Marino) ha partecipato ai campionati nazionali per il lancio del peso piazzandosi ottava; troviamo anche pattinaggio artistico, una societ\u00e0 di arcieri e di judo."}
{"id": "3040", "revid": "337", "url": "https://it.wikipedia.org/wiki?curid=3040", "title": "Neuroscienza", "text": ""}
{"id": "3041", "revid": "1632387", "url": "https://it.wikipedia.org/wiki?curid=3041", "title": "Nuoto", "text": "Il nuoto \u00e8 un'attivit\u00e0 individuale che permette il galleggiamento e il moto del proprio corpo nell'acqua. Il nuoto coinvolge quasi tutti i muscoli del corpo. Oltre a essere uno sport olimpico \u00e8 un'attivit\u00e0 ricreativa. La storia del nuoto trova le sue origini sin dall'antichit\u00e0, oltre 7\u00a0000 anni fa, come testimonia il rinvenimento di pitture rupestri rappresentanti uomini nell'atto del nuoto risalenti all'Et\u00e0 della pietra. \u00c8 inserito nel programma olimpico fin dai Giochi della I Olimpiade. Il nuoto pu\u00f2 essere praticato, a livello agonistico, comportando molti sacrifici per chi lo pratica a questo livello.\nConsiderato uno sport completo e salutare, che distribuisce il movimento omogeneamente su tutto il corpo, favorisce la salute, la longevit\u00e0 e il benessere fisico e psicologico. Esso spesso comporta benefici estetici e fisici: solitamente si ottiene un aumento della massa magra e una riduzione di quella grassa, lo sviluppo dell'impalcatura ossea e l'espansione della gabbia toracica, il miglioramento della coordinazione motoria, respiratoria e la riduzione della spasticit\u00e0.\nStoria.\nLe prime testimonianze di una disciplina antenata del nuoto risalgono al periodo preistorico. Nella caverna dei Nuotatori, sull'altopiano del Gilf Kebir, sono state rinvenute delle pitture rupestri rappresentanti uomini che eseguono movimenti simili a quelli degli attuali stili del nuoto.\nUn sigillo di argilla egiziano datato tra il 9000 a.C. e il 4000 a.C. mostra quattro nuotatori durante quella che si ritiene sia una variante del crawl.\nLe notizie scritte risalgono fino al II millennio a.C., e comprendono il Gilgamesh, l'Iliade, l'Odissea, la Bibbia (Ezechiele 47:5, Atti 27:42, Isaia 25:11), Beowulf, e altre saghe. Nel 1538 Nicolas Wynman, un professore di lingue tedesco, scrisse il primo libro sul nuoto: \"Colymbetes\".\nIl nuoto competitivo in Europa incominci\u00f2 attorno al 1800, principalmente con il dorso. Il tedesco Guts Muths organizz\u00f2 nel 1833 le prime gare di nuoto e tuffi. Il crawl venne introdotto nel 1873 da John Arthur Trudgen, che lo copi\u00f2 dallo stile degli amerindi. Il nuoto era gi\u00e0 nel programma delle prime olimpiadi moderne, quelle di Atene 1896. Nel 1902 il crawl venne migliorato da Richard Cavill.\nNel 1908, venne fondata la F\u00e9d\u00e9ration Internationale de Natation Amateur (FINA).\nLa farfalla era inizialmente una variante della rana, e venne accettata come stile distinto nel 1952.\nLa prima storica generazione italiana di campioni del nuoto moderno \u00e8 rappresentata da Emilio Polli, il pi\u00f9 carismatico e forte campione di nuoto in Italia fino al 1931.\nIl primo italiano a scendere sotto la barriera di 1' nei 100\u00a0m stile libero fu Carlo Pedersoli, meglio noto come Bud Spencer: pi\u00f9 precisamente con il tempo 59.50 nel 1950, a Salsomaggiore in vasca da 25\u00a0m. Caeleb Dressel \u00e8 il campione del mondo dei 100\u00a0m stile libero del 2019, la pi\u00f9 rinomata specialit\u00e0 del nuoto.\nScopi del nuoto.\nIl nuoto, e gli sport acquatici a esso correlati, vengono praticati per diversi scopi. Spesso questi scopi si sovrappongono e un nuotatore amatoriale, ad esempio, pu\u00f2 nuotare anche per motivi di salute e benessere fisico. Il nuoto era indicato anche per la scoliosi ma recenti studi smentiscono questa affermazione, in particolare sconsigliano gli stili rana e delfino (che inducono la schiena a curvarsi) a livello agonistico.\nSvago.\nIl motivo pi\u00f9 comune per nuotare \u00e8 probabilmente lo svago. Molti stili di nuoto sono adatti a questo scopo. La maggior parte dei nuotatori e delle nuotatrici per svago preferisce uno stile che gli consenta di tenere la testa fuori dall'acqua (ad esempio: dorso). Invece altre persone si svagano meglio facendo lo stile libero o la rana o il delfino.\nLa piscina \u00e8 un luogo popolare per il nuoto a livello ricreativo e sociale.\nIn quasi tutte le piscine vengono organizzati corsi di nuoto a cui possono partecipare sia le persone che hanno una buona tecnica, sia le persone che la vogliono migliorare e persino chi ha paura dell'acqua. Anche i neonati possono andare in acqua nei loro primi sei mesi.\nSalvamento.\nIl nuoto viene usato anche per soccorso e per evitare annegamenti. Molto spesso si tratta di autosoccorso, quando una persona, che \u00e8 caduta involontariamente in acqua, nuota per restare a galla e per raggiungere la riva.\nIn aggiunta il nuoto viene usato per soccorrere altri nuotatori in difficolt\u00e0. Esistono diversi stili di nuoto adatti a questo scopo. Tali tecniche sono studiate ad esempio dagli assistenti bagnanti, o da membri della Guardia costiera. I concetti base del primo soccorso e del salvataggio in acqua devono essere tuttavia apprese anche da istruttori di nuoto che, in Italia, devono essere tesserati F.I.N. La prima nozione da tener presente \u00e8 che non si deve mai perdere il contatto visivo con la persona in difficolt\u00e0, e quindi le nuotate vanno eseguite con la testa fuori dall'acqua. Dopo aver avvicinato la persona in difficolt\u00e0, per trarla in salvo si possono usare varie tecniche. Come regola generale, possiamo dire che durante l'azione di salvataggio \u00e8 necessario tenere ben salda e fuori dall'acqua la testa del bagnante, per evitare che beva e si creino situazioni di panico. \nIl soccorso in acqua, dapprima praticato solo per recare aiuto a nuotatori in difficolt\u00e0, \u00e8 oggi diventato un vero e proprio sport detto nuoto per salvamento. Le competizioni di salvamento prevedono gare in acqua effettuate trasportando manichini, immergendosi in acqua sotto degli ostacoli per simulare il soccorso di persone gi\u00e0 mezze affondate o simili.\nEsercizio fisico.\nIl nuoto \u00e8 un'ottima forma di esercizio. Poich\u00e9 la densit\u00e0 del corpo umano \u00e8 all'incirca simile a quella dell'acqua, il corpo viene sostenuto da questa e quindi meno stress viene posto su giunture e ossa. Inoltre, la resistenza al movimento dipende pesantemente dalla velocit\u00e0 del movimento, permettendo una calibrazione degli esercizi in base alle capacit\u00e0 di ciascuno. Per questo, il nuoto viene frequentemente usato come esercizio nella riabilitazione a seguito di incidenti o per i disabili. Il nuoto non solo viene usato per riabilitazione o per mantenere in forma fisica il corpo, ma anche per scaricare lo stress fisico e mentale. Per questo \u00e8 utile soprattutto ai ragazzi giovani che vivono periodi di stress o di depressione. Con questo sport ogni essere umano riesce a sfogarsi e ad eliminare la rabbia, l'ansia o l'angoscia che lo perseguita.\nGinnastica prenatatoria.\nLa ginnastica prenatatoria \u00e8 un'attivit\u00e0 motoria propedeutica del nuoto, sebbene sia limitatamente valutata rispetto all'attivit\u00e0 natatoria propriamente detta, riveste aspetti di rilievo in quanto una buona ed equilibrata ginnastica, parametrata al livello di sviluppo fisiologico e all'et\u00e0 dell'allievo, consente all'organismo di aumentare la funzionalit\u00e0 dei sistemi organici centrali e di preparare adeguatamente le strutture muscolari e articolari alla successiva attivit\u00e0 in acqua. Serve soprattutto agli atleti agonistici per allungare la muscolatura e evitare quindi eventuali infortuni come potrebbe essere uno strappo o una contrattura. Proprio per questo sopra tutto i nuotatori di alto livello la praticano per diversi minuti prima di iniziare l'allenamento.\nFinalit\u00e0 e scopi:\nRappresenta la fase di transizione dal riposo all'attivit\u00e0, i cui principali obiettivi sono: aumentare la vasodilatazione, l'approvvigionamento di sangue ai muscoli e di conseguenza favorire l'apporto di nutrienti e lo scambio gassoso al muscolo in attivit\u00e0, aumentare gli impulsi nervosi al muscolo, migliorare lo smaltimento delle scorie e aumentare la temperatura corporea per fare in modo che l'attivit\u00e0 degli enzimi responsabili della produzione di energia possa essere ottimizzata. \nGli schemi motori di base sono gli elementi strutturali del movimento volontario e finalizzato. Nello sviluppo psicomotorio sono i primi a comparire spontaneamente e rappresentano le forme elementari di movimento, coordinazione e la prima applicazione delle capacit\u00e0 motorie. Gli schemi motori di base sono movimenti globali effettuati nella dimensione spazio-temporale e rappresentano il presupposto per il successivo sviluppo della motricit\u00e0.\u00a0Sono degli esempi: camminare, correre, saltare, strisciare, rotolare, equilibrarsi, lanciare, afferrare, arrampicarsi.\nLe capacit\u00e0 coordinative consentono di progettare, organizzare, controllare e regolare il movimento nel tempo e nello spazio. Dipendono dal sistema sensopercettivo che \u00e8 l'insieme delle strutture e dei processi attraverso cui il soggetto riconosce, acquisisce e discrimina le informazioni provenienti dall'esterno (ambiente circostante) o dall'interno (dal proprio corpo) prendendone coscienza (percezione). Le capacit\u00e0 coordinative sono state studiate da diversi autori e sono distinte in generali (capacit\u00e0 di apprendimento motorio, di controllo motorio e di adattamento e trasformazione) e speciali (capacit\u00e0 di equilibrio, di ritmo, di reazione, di orientamento, di differenziazione, di accoppiamento e combinazione, di trasformazione).\nLe capacit\u00e0 condizionali dipendono da fattori anatomici e fisiologici dell'individuo in particolare discendono dal grado di efficienza e di sviluppo dell'apparato cardiocircolatorio, respiratorio, muscolare e sono influenzate dai processi metabolici che conducono alla produzione di energia. Le capacit\u00e0 condizionali sono distinte in\u00a0forza,\u00a0resistenza\u00a0e\u00a0velocit\u00e0; le esercitazioni mirate al loro sviluppo servono a creare il patrimonio motorio di ciascun soggetto.\nAltro.\nDiverse persone praticano il nuoto come parte del proprio lavoro. Ad esempio i pescatori di perle o di molluschi, nuotano e si tuffano per ottenere un guadagno economico.\nIl nuoto viene anche praticato per il progresso scientifico. Naturalmente, il nuoto viene studiato per migliorare le prestazioni dei nuotatori agonisti. Ma nuoto e tuffi vengono spesso usati nella biologia marina per osservare piante e animali nel loro habitat naturale. Altre scienze possono impiegare il nuoto. Konrad Lorenz ad esempio nuotava con le oche come parte dei suoi studi sul comportamento animale.\nSpesso il nuoto viene usato semplicemente come mezzo per spostarsi da un luogo all'altro. Oggigiorno ponti e traghetti vengono usati nella stragrande maggioranza dei casi, ma esistono occasioni in cui si nuota, ad esempio per attraversare fiumi o accedere a isole. Dei carichi possono essere trasportati dal nuotatore o spinti tenendoli su appositi apparati galleggianti. Le truppe militari a volte utilizzano il nuoto per attraversare corsi d'acqua.\nIl nuoto ha utilizzi militari che vanno oltre l'attraversamento di corsi d'acqua. Un nuotatore, in acqua o sott'acqua, pu\u00f2 essere difficile da individuare, specialmente di notte. Questo tipo di operazioni vengono svolte di solito dalle Forze speciali, come ad esempio il G.O.I. o i Navy SEALS americani. Il nuoto viene utilizzato per avvicinarsi a una postazione, raccogliere informazioni, per sabotaggio o combattimento, e per lasciare una posizione. Questo pu\u00f2 comportare il venire paracadutati in acqua o il lasciare un sottomarino in immersione attraverso una boccaporto o dai tubi dei siluri. Equipaggiamenti e tecniche speciali vengono impiegate per ingaggiare ostilit\u00e0 in e sott'acqua.\nFisiologia del nuoto.\nIl nuoto esercita quasi tutti i muscoli del corpo. Tipicamente, le braccia e il tronco sono sollecitati pi\u00f9 delle gambe, poich\u00e9 la maggior parte del movimento in avanti viene generata dalle braccia. Nel nuoto agonistico, un'eccessiva muscolatura delle gambe pu\u00f2 essere vista come uno svantaggio, in quanto esse consumano pi\u00f9 ossigeno, che potrebbe essere necessario ai muscoli delle braccia. Comunque, questo dipende molto dallo stile. Mentre la rana genera circa il 50% del movimento con le gambe, il crawl propelle il corpo principalmente con le braccia.\nNuotare \u00e8 un esercizio aerobico, a causa dei tempi di esercizio relativamente lunghi che richiedono un costante apporto di ossigeno ai muscoli, con l'eccezione degli sprint brevi, dove i muscoli lavorano in maniera anaerobica. Come per molti altri esercizi aerobici, si ritiene che il nuoto riduca gli effetti dannosi dello stress. Mentre gli esercizi aerobici tipicamente bruciano grassi e aiutano a perdere peso, questo effetto \u00e8 limitato nel nuoto, anche se stando nell'acqua fredda si bruciano pi\u00f9 calorie per mantenere la temperatura corporea. Il motivo per cui nuotare non riduce significativamente il peso \u00e8 ancora poco compreso, ma sembra legato alla migliore conduzione del calore dell'acqua. Si ipotizzano diverse ragioni. \nNuoto e salute.\nIl nuoto \u00e8 considerato uno sport a basso rischio di infortuni. Ci\u00f2 non di meno, \u00e8 raccomandabile nuotare in aree sorvegliate da bagnini e di prestare attenzione alle condizioni dell'acqua.\nDi seguito vengono elencati i rischi in ordine decrescente di pericolosit\u00e0.\nTecniche.\nIl corpo umano, essendo composto in gran parte d'acqua, ne possiede all'incirca la stessa densit\u00e0. Quindi, rimanere a galla richiede solo la spinta verso il basso di una piccola quantit\u00e0 d'acqua, rispetto alla massa complessiva del corpo, e il moto trasversale solo una leggera spinta dell'acqua in direzione opposta alla direzione del moto, a causa di una generalmente bassa resistenza idrodinamica.\nTutti gli stili si compongono per la bracciata di due fasi alterne: la fase attiva e la fase passiva. La fase attiva d\u00e0 propulsione, solitamente usando le mani come se fossero delle pale e sbattendo le gambe in modo da spingere l'acqua lontano dal corpo; la fase passiva serve a recuperare gli arti. La fase attiva si divide a sua volta in tre fasi:\nNella nuotata eseguita dagli agonisti, cosiddetta \"nuotata tecnica\", tali fasi sono ben individuabili, in quanto in trazione avviene una flessione del braccio per orientare la forza parallelamente al corpo (il cosiddetto \"movimento a \"S\"\"); con tale tecnica si riesce a massimizzare la massa di \"acqua ferma\" all'interno del braccio, incrementando a parit\u00e0 di forza notevolmente la spinta, fase seguente, dove il braccio viene ridisteso completamente. Ottenere la massima efficacia propulsiva richiede un notevole impegno muscolare e sviluppate capacit\u00e0 coordinative. L'impiego delle tecniche agonistiche da parte dei principianti risulta pertanto controproducente: il pi\u00f9 delle volte si manifesta una diminuzione dell'ampiezza della bracciata (minor propulsione), scoordinazione e movimenti inefficaci (esempio: fase d'ingresso con angoli tali da incrementare la massa d'acqua in maniera nettamente superiore a quella che si riesce a spingere). Inoltre la forza richiesta dai gesti tecnici la rende inappropriata quando l'apparato locomotore \u00e8 in via di sviluppo (ad esempio per i bambini).\nPer ovviare a queste problematiche si insegna ai principianti una nuotata \"elementare\" che consente di nuotare in modo efficace pur non massimizzando le masse d'acqua spostate.\nQualunque genere di allenamento tuttavia pu\u00f2 tramutare un nuotatore lento o normale in uno moderatamente veloce; inoltre, poich\u00e9 la velocit\u00e0 si tramuta direttamente in distanza, le stesse tecniche che migliorano la velocit\u00e0 possono essere di aiuto per percorrere una distanza maggiore a parit\u00e0 di sforzo. In particolare:\nLa \"presa\" base dell'acqua non \u00e8 critica come gli accorgimenti innanzi descritti, nemmeno lontanamente. La gran parte dei nuotatori \"afferra\" l'acqua con la mano piatta, o con le dita leggermente divaricate, e la spinge dolcemente sotto il proprio corpo. A tal proposito sarebbe opportuno entrare in acqua con la mano \"di taglio\", impattando in acqua con pollice e indice (dita chiuse), a braccio quasi disteso completamente, per poi finire la distensione con la mano piatta (quindi facendo \"toccare\" gradualmente le altre tre dita); tale accorgimento evita del tutto di impattare sulla superficie dell'acqua con il gomito, fattore che qualora dovesse verificarsi finirebbe con l'incrementare notevolmente il coefficiente idrodinamico, facendo rallentare il nuotatore.\nSi noti che nessuna delle tecniche sopra citate richiede un aumento della forza fisica. Con un allenamento sulla forza, le mani e i piedi possono essere estesi maggiormente in acqua, guadagnando pi\u00f9 velocit\u00e0. Per i principianti, una maggiore forza porta solo a piccoli miglioramenti se le strategie riportate (minimizzare la resistenza e allungare la linea di galleggiamento) non sono attuate.\nFondamentali.\nPartenza.\nLa partenza da bordo vasca viene effettuata contemporaneamente da tutti gli atleti, indicata da un ausilio sonoro controllato dal giudice di partenza.\nPer gli stili delfino, rana e stile libero, la partenza viene effettuata da appositi blocchi situati poco sopra il livello dell'acqua dai quali l'atleta si tuffa, esegue una subacquea di lunghezza non superiore ai 15 metri e poi emerge incominciando a nuotare. Per lo stile dorso, invece, la partenza si esegue dall'interno della vasca, aggrappandosi ad apposite maniglie posizionate sui blocchi e spingendosi con i piedi dal bordo della vasca.\nLe partenze dal blocco si dividono ulteriormente in due tipi:\nIn ogni caso gli atleti possono partire nel modo in cui preferiscono a patto che almeno un piede sia a contatto con il bordo anteriore del blocco di partenza.\nVirata.\nIl cambio di direzione che l'atleta deve eseguire una volta terminata la vasca prende il nome di virata. Essa prevede in ogni caso, con differenti modalit\u00e0 a seconda dello stile nuotato, che l'atleta tocchi il muro, pena la squalifica. Ci\u00f2 avviene anche se, durante le fasi della virata, l'atleta si appoggia e si sostiene a frangiflutti o direttamente dal bordo della vasca, oppure se supera i 15 metri di subacquea.\nLa virata stile-stile prevede un contatto con il muro con qualsiasi parte del corpo; solitamente, essa \u00e8 effettuata sfruttando l'ultima bracciata per la spinta verso il basso per eseguire una sorta di capovolta che termina quando i piedi sono rivolti verso il muro; la rotazione del busto per ritornare in posizione \"prona\" pu\u00f2 avvenire sia durante l'esecuzione della capriola, sia durante la fase di spinta.\nLa virata dorso-dorso prevede anch'essa semplicemente un contatto con il muro con qualsiasi parte del corpo. \u00c8 consentito, prima della virata, posizionarsi sul petto ed eseguire una singola trazione di un braccio o entrambe le braccia contemporaneamente. Una volta che ci si gira sul petto interrompere l'azione continua di virata eseguendo alcuni colpi di gambe per avvicinarsi alla parete comporta la squalifica. L'innovazione per\u00f2 \u00e8 recente, in precedenza si usava toccare il bordo con una mano rimanendo sul dorso e effettuare una \"capriola all'indietro\", ruotando poi il busto quando i piedi erano ancora a contatto con il muro per ritornare in posizione supina.\nPer quanto riguarda il cambio di nuotata dorso-rana nelle gare miste si finisce la vasca a dorso e si tocca obbligatoriamente la parete con una parte qualsiasi del corpo in posizione sul dorso e senza che il corpo sia completamente immerso; una volta toccato il muro ci si gira semplicemente dalla posizione supina a quella prona; una variante della suddetta virata contempla la capriola all'indietro, affine alla vecchia virata a dorso: dopo aver toccato il bordo con una mano si effettua una capriola all'indietro che termina con una spinta dal bordo quando i piedi sono accostati al muro, questo per facilitare la parte subacquea (nella rana il primo movimento, ovvero bracciata, gambata e scivolamento, pu\u00f2 essere effettuato completamente sott'acqua).\nLe virate rana-rana, farfalla-farfalla e i cambi rana-stile e farfalla-dorso, sono meno complesse, o meglio, differenti. In esse vale il \"tocco e riparto\" ovvero si tocca obbligatoriamente il bordo in modo simultaneo con entrambe le mani e si riparte nello stile prefissato.\nStili del nuoto.\nDelfino/Farfalla.\nLo stile a \"delfino\" \u00e8 uno dei quattro stili ufficiali del nuoto e fa parte dello stile misto. Considerato da molti lo stile pi\u00f9 spettacolare, ma allo stesso tempo difficile, richiede un notevole sforzo fisico e una perfetta coordinazione sia di gambe sia di braccia. Lo stile viene spesso denominato delfino (anche se il termine tecnico \u00e8 farfalla) in quanto il tipico movimento ondulatorio delle gambe ricorda i movimenti della nuotata dei delfini. Il delfino \u00e8 l'evoluzione della farfalla (nome che conserva a livello agonistico) e si differenzia soprattutto nell'azione della gambata. Il delfino fa la sua prima comparsa nel 1927, quando il nuotatore e pallanuotista tedesco Erich Rademacher nuota una gara a rana portando le braccia fuori dall'acqua. Sette anni pi\u00f9 tardi, nel 1933, Henry Myers riprese lo stile utilizzato da Rademacher nuotando una gara a rana con le braccia fuori dall'acqua e l'anno successivo David Ambruster perfezion\u00f2 la bracciata del nuovo stile che stava nascendo, dandogli il nome butterfly (\"farfalla\"). Jack Sieg nel 1935 elabora il colpo a gambe unite, detto \"a coda di pesce\", che per\u00f2 viene approvato dalla FINA solamente nel 1950. Nel 1953 viene ufficialmente riconosciuto il nuovo stile, che venne diviso dallo stile a rana e nel 1956 fa la sua prima comparsa ai Giochi olimpici. Bisogna notare che il regolamento FINA prevede che le gambate nella nuotata a farfalla siano eseguite contemporaneamente e sullo stesso piano, cio\u00e8 si sfrutti il colpo a coda di pesce. Per quanto riguarda il settore di nuoto master \u00e8 concesso invece il calcio a rana.\nDorso.\nIl \"dorso\", pi\u00f9 raramente \"crawl sul dorso\" fa parte dello stile misto (inglese: \"backstroke\" o \"back crawl\"); \u00e8 uno dei quattro stili ufficiali del nuoto e l'unico dove il volto dell'atleta non \u00e8 rivolto verso il fondo dell'acqua ma verso l'alto. Lo stile fa la sua prima apparizione in modo non ufficiale nel 1896, ai Giochi olimpici di Atene, quando Alfred Guttmann nuota i 1200 metri stile libero sul dorso, vincendo l'oro olimpico. Nel 1900, ai Giochi olimpici di Parigi, vengono inseriti nel programma olimpico i 200 metri dorso. Successivamente, con il passare degli anni, lo stile iniziale di Guttmann, che ricordava la nuotata a rana eseguita al rovescio, sub\u00ec delle modifiche e dei perfezionamenti da vari atleti.\nRana.\nLa \"rana\" \u00e8 uno dei quattro stili ufficiali del nuoto e fa parte dello stile misto. Tra i quattro stili del nuoto, \u00e8 il pi\u00f9 lento. Lo stile, di origine orientale, fa la sua comparsa in Europa nel 1844 a Londra quando due nuotatori indiani, Fliyng Gull e Tobacco, nuotano una gara utilizzando uno stile antenato della rana. Gli inglesi, pur avendo avuto la possibilit\u00e0 di conoscere il nuovo stile, lo ritennero poco adatto agli standard europei. Lo stile viene ripreso dagli Stati Uniti d'America, dove tra il 1870 e il 1880 si disputano le prime gare a rana. Nei primi anni del Novecento vengono organizzate gare anche in Inghilterra e nel 1908 viene inserita la prima gara a rana, i 200 metri, ai Giochi olimpici di Londra.\nStile libero / crawl.\nLo \"stile libero\" o \"crawl\" \u00e8 uno dei quattro stili ufficiali del nuoto e fa parte dello stile misto. Le norme FINA impongono pochissime restrizioni sull'azione natatoria dei nuotatori: sostanzialmente il nuotatore pu\u00f2 nuotare in qualsiasi stile, usando teoricamente anche uno stile personale. Le uniche limitazioni sono l'impossibilit\u00e0, durante i misti, di nuotare la frazione dello stile libero mediante uno degli stili gi\u00e0 usati in precedenza e la necessit\u00e0 durante tutta la durata della gara di \"rompere la superficie dell'acqua\" ovvero una parte del corpo del nuotatore deve sempre emergere. A parziale deroga di quest'ultima regola, \u00e8 possibile per il nuotatore stare in immersione, ma per non pi\u00f9 di 15 metri, dopo il tuffo alla partenza e dopo ogni virata. Si impone inoltre che, qualora un atleta interrompa la nuotata, lo stesso non cammini sul fondo della vasca e non si tiri ai galleggianti delimitatori di corsia. Essendo uno stile non regolato da norme, nella storia varie sono state le tecniche utilizzate per gareggiare. Inizialmente gli stili utilizzati dai nuotatori erano l\"'overarm\" e il \"trudgen\", che col passare del tempo hanno lasciato posto al \"crawl\".\nMisti.\nI \"misti\" sono una specialit\u00e0 del nuoto, combinazione dei quattro stili ufficiali. In una gara vengono eseguiti dai nuotatori tutti gli stili, partendo con la farfalla (delfino), e successivamente in ordine dorso, rana e stile libero. Nelle staffette, l'ordine prefissato \u00e8 dorso, rana, delfino e stile libero. Vi si possono eseguire i seguenti metri:\nAltri stili.\nIl \"crawl\" \u00e8 uno degli stili non ufficiali del nuoto. Questo stile \u00e8 il principale utilizzato nelle gare a stile libero. In uso fin dall'antichit\u00e0, \u00e8 considerato lo stile che garantisce all'essere umano di muoversi dentro l'acqua nel modo pi\u00f9 efficace ed economico possibile (movimento quasi alternato delle braccia unito a una propulsione continua degli arti inferiori), definito anche il \"principe degli stili\". Fa la sua prima apparizione in Europa nel 1844 a Londra. A diffonderlo fu John Arthur Trudgen, il quale aveva appreso la tecnica del \"crawl\" dai nativi del Sud America durante un viaggio in Argentina nel 1873.\nStaffette.\nEsistono cinque tipi di staffetta nel nuoto:\n\u00c8 possibile effettuare diverse partenze tra una frazione e l'altra, dalla partenza dal blocco standard alla circonduzione delle braccia in senso orario accompagnate da un passo in avanti delle gambe.\nEsiste inoltre la possibilit\u00e0 di eseguire le cosiddette staffette mixed miste in cui due atleti e due atlete per squadra effettuano una normale staffetta mista.\nVarianti.\nNuoto sincronizzato.\nIl \"nuoto sincronizzato\" (inglese: \"synchronized swimming\") \u00e8 uno sport acquatico nato nei primi anni del XX secolo derivato dal nuoto, dalla ginnastica e dalla danza. Esso consiste nell'eseguire esercizi coreografici in acqua accompagnati dalla musica. L'esibizione pu\u00f2 essere eseguita da uno, due o pi\u00f9 atleti, rispetto al tipo di competizione. Disciplina olimpica fin dai Giochi della XXIII Olimpiade, nel 1984, il nuoto sincronizzato riserva competizioni internazionali unicamente femminili. Il titolo di prima \"ballerina subacquea\" viene riconosciuto a Annette Kellerman, nuotatrice australiana che nel 1907 si esib\u00ec al New York Hippodrome in una vasca di vetro. Pochi anni pi\u00f9 tardi, nel 1915, Katherine Curtis elabor\u00f2 delle acrobazie da eseguire in acqua, fondando anche un club di \"danzatrici acquatiche\".\nPallanuoto.\nLa \"pallanuoto\" o \"palla a nuoto\" (inglese: \"water polo\" dalla pronuncia inglese della parola palla in lingua balti, \"pulu\") \u00e8 uno sport di squadra acquatico nato nel XIX secolo in Inghilterra e in Scozia, le cui regole furono codificate per la prima volta nel 1887 da William Wilson, derivato dal nuoto. Una partita di pallanuoto vede affrontarsi due squadre, ognuna rappresentata in campo da sette giocatori, chiamati pallanuotisti, che possono essere sostituiti nell'arco della partita per un numero illimitato di volte, tranne nel caso commettano tre falli gravi, nel qual caso, viene decretata una espulsione definitiva con relativo obbligo di sostituzione. Nuotando in uno specchio d'acqua gli atleti devono scagliare con le mani (vige per tutto l'incontro, tranne che per il portiere, l'obbligo di toccare la palla obbligatoriamente con una mano sola) un pallone il maggior numero di volte possibile nella porta avversaria. Ogni volta che ci\u00f2 avviene si effettua un punto (detto gol o rete). Al termine dei quattro tempi di gioco la squadra con il maggior numero di punti \u00e8 proclamata vincitrice.\nAltre varianti.\nIl \"nuoto pinnato\" (inglese: \"finswimming\") \u00e8 uno sport acquatico nato a met\u00e0 degli anni cinquanta derivato dal nuoto. Basato sullo sport originario, il nuoto pinnato permette di raggiungere velocit\u00e0 ben pi\u00f9 elevate grazie ad attrezzature specifiche come le pinne. Testi scritti parlano di gare di nuoto pinnato in Francia nel 1920, in Italia tra il 1930 e il 1940, e nel Regno Unito nel 1950. Lo sport fa la sua prima comparsa internazionale ai World Games 1981 di Santa Clara dove vengono assegnati dodici titoli, sei maschili e sei femminili.\nIl \"nuoto per salvamento\" \u00e8 uno sport acquatico derivato dal nuoto che richiede resistenza e maturit\u00e0, fisica e mentale. Nato come una esibizione di tecniche di salvataggio, nel tempo il nuoto per salvamento \u00e8 diventato un vero e proprio sport in cui i partecipanti devono percorrere il pi\u00f9 velocemente possibile la prima vasca, immergersi per recuperare una zavorra che dovranno poi trasportare sul dorso per un'altra vasca.\nIl \"triathlon\" \u00e8 uno sport multidisciplinare basato sul nuoto, sul ciclismo e sulla corsa. La nascita di questo sport \u00e8 ritenuta da alcuni avvenuta in Francia nel 1920, anche se nel 1902 ci fu una competizione che univa tre sport: corsa, ciclismo e canoa.\nAccessori per allenamento.\nEsistono attrezzi molto utili e indispensabili per un buon allenamento di nuoto:"}
{"id": "3043", "revid": "1590006", "url": "https://it.wikipedia.org/wiki?curid=3043", "title": "Niels Bohr", "text": "Diede contributi fondamentali nella comprensione della struttura atomica e nella meccanica quantistica, per i quali ricevette il premio Nobel per la fisica nel 1922.\nBiografia.\nFamiglia e studi.\nBohr nacque a Copenaghen il 7 ottobre 1885. Suo padre, Christian Bohr, era un fisiologo danese di religione luterana, docente alla facolt\u00e0 di Fisiologia all'Universit\u00e0 di Copenaghen e scopritore di un comportamento dell'emoglobina detto effetto Bohr. Henrik Bohr, suo nonno paterno, fu insegnante e successivamente preside del Westenske Institut di Copenaghen. Sua madre, Ellen Adler Bohr, era una ricca borghese danese di origine ebraica, la cui famiglia era assai importante nell'ambiente bancario e parlamentare danese. Il suo nonno materno, David Adler, mor\u00ec nel 1878 e quindi Niels non riusc\u00ec mai a incontrarlo, ma i suoi ideali a favore dei diritti umani furono tramandati allo stesso Niels attraverso la figlia Ellen, sua madre.\nSuo fratello, Harald Bohr, era un matematico e calciatore della nazionale danese, convocato alle Olimpiadi. Ebbe anche una sorella maggiore, nata nel 1883, divenuta poi un'insegnante nella scuola fondata dalla zia materna dei tre fratelli, Hanna Adler, conosciuta per essere la pioniera dell'introduzione dell'educazione mista in Danimarca. Niels era un calciatore come il fratello, ma dilettante, di ruolo portiere, e gioc\u00f2 nel 1905 insieme al fratello nell'Akademisk Boldklub, una delle squadre di Copenaghen.\nNon venne considerato adatto per vestire la maglia della nazionale danese perch\u00e9 si narra che in un incontro amichevole tra il suo club e una rappresentativa tedesca, Bohr sub\u00ec una rete su un facile tiro da lunga distanza, distratto, per sua stessa ammissione, da un problema matematico. Bohr si laure\u00f2 all'Universit\u00e0 di Copenaghen nel 1911 con una tesi sull'impossibilit\u00e0 di spiegare con la fisica classica i fenomeni magnetici; nel 1921, da questo lavoro la fisica olandese Hendrika Johanna van Leeuwen formul\u00f2 il teorema che prende il nome di teorema di Bohr-Van Leeuwen. Si trasferisce prima a Cambridge grazie a una borsa di studio, dove spera di collaborare con J. J. Thomson per continuare le indagini sulla teoria dei metalli. Non riuscendo a lavorare con il fisico britannico, si cimenta nello studio dell'elettromagnetismo seguendo le lezioni universitarie di James Jeans. Grazie alla borsa di studio che la Fondazione Carlsberg gli offr\u00ec per dargli la possibilit\u00e0 di studiare un anno all'estero, si trasfer\u00ec poi all'Universit\u00e0 di Manchester, in Inghilterra, dove studi\u00f2 con Ernest Rutherford.\nDurante il suo periodo di studi con Rutherford, si occupa della riuscita di alcuni esperimenti sull'assorbimento da parte dell'alluminio delle particelle alfa, programma suggerito proprio da Rutherford. Questo progetto viene poi sospeso dallo stesso Bohr perch\u00e9 interessato al concetto teorico del suo nuovo modello atomico, originato dalla teoria orbitale dell'atomo scoperta da Rutherford. Dopo molti anni dalla morte di Rutherford, Bohr accetta di tenere il suo discorso commemorativo, conosciuto come il Rutherford Memorial Lecture, il 28 novembre 1958, all'Imperial College di Londra. Rutherford aveva proposto un modello in cui quasi tutta la massa dell'atomo \u00e8 concentrata in una porzione molto piccola, il cosiddetto nucleo (caricato positivamente), mentre gli elettroni ruotano attorno a esso con gusci concentrici detti orbitali.\nModello atomico di Bohr.\nIn base alle teorie di Rutherford, Bohr pubblic\u00f2 il suo modello della struttura atomica, introducendo la teoria degli elettroni che viaggiano in orbite ben definite, che corrispondono ai diversi stadi di energia intorno al nucleo dell'atomo. Bohr, inoltre, introdusse l'idea che un elettrone possa cadere da un'orbita di alta energia a una con energia pi\u00f9 bassa, emettendo un fotone di energia definita. Questa teoria fu la base della teoria dei quanti. Niels Bohr divenne professore all'Universit\u00e0 di Copenaghen e direttore \"dell'istituto recentemente costruito della fisica teorica\". Questo modello tuttavia non spiegava la stabilit\u00e0 degli atomi e la ragione per cui l\u2019elettrone non \u201ccade\u201d nel nucleo ma mantiene sempre un livello minimo di energia.\nIl 27 aprile 1920, Bohr giunge a Berlino su invito di Max Planck. Essendo presente a Berlino anche Einstein, si colse l\u2019occasione per un incontro a tre dei pi\u00f9 importanti fisici dell\u2019epoca. L\u2019incontro fu estremamente cordiale, seppur diversi caratterialmente si trovarono a loro agio parlando per tutto il tempo di fisica, confrontando le loro idee. \u00ab Poche volte, nella vita, una persona mi ha dato tanta gioia con la sua sola presenza come stato nel suo caso\u00bb, scrisse successivamente Einstein a Bohr.\nNel 1922 Bohr ricevette il premio Nobel per la fisica \"per i suoi servizi nell'indagine sulla struttura degli atomi e della radiazione che emana da essi\". L'istituto di Bohr fu il punto di riferimento per i fisici teorici negli anni venti e trenta.\nBohr svilupp\u00f2 inoltre il principio di complementarit\u00e0, che rese pubblico al Congresso internazionale dei fisici del 1927 (tenutosi a Como in occasione del centenario della morte di Alessandro Volta). Secondo il principio di complementarit\u00e0 nella descrizione della natura dei processi microfisici entrano in gioco aspetti complementari ma mutuamente esclusivi, come l'aspetto ondulatorio e corpuscolare della luce. L'impossibilit\u00e0 da parte dello sperimentatore di tenere conto simultaneamente, nell'atto della misura, delle propriet\u00e0 quantistiche complementari, \u00e8 all'origine del carattere aleatorio e probabilistico delle leggi della meccanica quantistica. Il principio di complementarit\u00e0 si propose fin dall'inizio come cornice concettuale della meccanica quantistica, al cui interno veniva inglobato il principio di indeterminazione di Heisenberg come caso particolare del generale carattere complementare dei processi della fisica atomica. Il principio di complementarit\u00e0 e il principio di indeterminazione sarebbero stati i pilastri portanti della grande interpretazione fisica \"ufficiale\" della meccanica quantistica, l'interpretazione di Copenaghen.\nL'interpretazione di Copenaghen fu attaccata da Albert Einstein, il quale non credeva in una natura intrinsecamente probabilistica dei processi fisici, anche su scala atomica. Egli pensava alla natura come a un sistema perfettamente ordinato di leggi naturali semplici e deterministiche. Per questo Einstein e Bohr ebbero vivaci discussioni sui fondamenti fisici e filosofici del mondo naturale. Il pi\u00f9 famoso allievo di Bohr, Werner Karl Heisenberg, fu inoltre per due anni alla testa del programma nucleare tedesco, il progetto del regime nazista finalizzato alla costruzione della bomba atomica. Anche se il ruolo effettivamente avuto da Heisenberg nel programma nucleare tedesco \u00e8 ancora oggetto di discussione, la sua presunta collaborazione con i nazisti incrin\u00f2 temporaneamente l'amicizia con Bohr.\nOccupazione nazista e fuga negli USA.\nNiels Bohr e la moglie Margrethe ebbero sei bambini. Due morirono giovani, a causa di un incidente in barca e di un attacco di meningite. Uno, Aage Niels Bohr (1922-2009), \u00e8 stato insignito del premio Nobel per la fisica nel 1975. Nel settembre 1943, durante l'occupazione nazista della Danimarca, Niels Bohr fugg\u00ec in Svezia per evitare l'arresto da parte della polizia tedesca e da l\u00ec a Londra; si adoper\u00f2, riuscendovi, per convincere il governo svedese ad accogliere centinaia di ebrei danesi in fuga dalla deportazione. Nel novembre dello stesso anno, invece, Bohr e il figlio Aage si trasferirono negli Stati Uniti, prima a New York e poi a Los Alamos per collaborare al Progetto Manhattan, dove, oltre alla sua competenza in materia, risult\u00f2 importante per informare gli altri scienziati del progetto sullo stato di avanzamento dei progetti nucleari tedeschi. Dopo la guerra torn\u00f2 a Copenaghen e sostenne l'uso pacifico dell'energia nucleare. Nel 1957, su iniziativa sua e del politico svedese Torsten Gustafsson, nacque l'Istituto nordico per la fisica teorica (Nordita), con sede a Copenaghen. Mor\u00ec nella capitale danese nel 1962.\nRiconoscimenti.\nL'elemento chimico bohrio \u00e8 cos\u00ec chiamato in suo onore. Gli \u00e8 stato dedicato un asteroide, 3948 Bohr. Sulla Luna gli sono stati dedicati un cratere di 71\u00a0km di diametro e una valle di 80\u00a0km di lunghezza. Nel 1922 ha ricevuto il premio Nobel per la fisica. Nel 1939 \u00e8 stato eletto presidente dell'Accademia reale danese delle scienze. Nel 1947 ricevette l'ordine cavalleresco danese pi\u00f9 importante, l'Ordine dell'Elefante. Nel 1965, tre anni dopo la sua morte, l'Istituto di Fisica all'Universit\u00e0 di Copenaghen ha assunto il nome di \"Istituto Niels Bohr\". \u00c8 ritratto sulla banconota da 500 corone danesi (serie 1997).\nA Niels Bohr la UAI ha intitolato il cratere lunare Bohr e la vallis lunare Bohr.\nNella cultura di massa.\nIl lavoro teatrale \"Copenaghen\", rappresentato a Broadway e poi con successo in tutto il mondo, scritto da Michael Frayn, \u00e8 un'interpretazione romanzata di quello che potrebbe essere accaduto nel 1941 durante l'incontro tra Heisenberg e Bohr. Niels Bohr \u00e8 protagonista anche di un fumetto, il graphic novel \"Un pensiero abbagliante\" di Jim Ottaviani e Leland Purvis che ne ripercorre la vita ed espone le teorie sue e dei suoi contemporanei, con uno stile didattico e vivace."}
{"id": "3049", "revid": "767487", "url": "https://it.wikipedia.org/wiki?curid=3049", "title": "Necton", "text": "Il necton o nekton (dal greco \u03bd\u03b7\u03ba\u03c4\u03cc\u03bd \"n\u0113kt\u00f3n\", \"ci\u00f2 che nuota\") \u00e8 la categoria ecologica che comprende gli organismi acquatici che nuotano attivamente.\n\u00c8 uno dei tre grandi gruppi in cui si differenziano gli animali acquatici, insieme al plancton, costituito da organismi che fluttuano nella colonna d'acqua, incapaci di opporsi ai movimenti del mare quali onde e correnti, e benthos, che comprende tutti gli organismi adattati a vivere a stretto contatto con i fondali.\nOrganismi del necton.\nIl necton abbraccia al suo interno un insieme molto eterogeneo di animali marini: ne fanno parte organismi appartenenti a phyla molto diversi tra loro.\nFra i vertebrati si trovano ovviamente i pesci, sia ossei che cartilaginei, ma anche rettili come le tartarughe marine, mammiferi come i cetacei e i pinnipedi ed anche uccelli adattati al nuoto come i pinguini.\nFra gli invertebrati, organismi nectonici d'elezione sono alcuni molluschi appartenenti alla classe dei cefalopodi: seppie e calamari.\nPer definizione, dal necton sono escluse le forme di vita vegetali, in quanto non capaci di movimenti propri (laddove esistono invece un fitoplancton e un fitobentos).\nAdattamenti alla vita nectonica.\nGli organismi del necton, pur nella loro variet\u00e0, mostrano un insieme di adattamenti evolutivi comuni, che li rendono ben specializzati alla vita in ambiente acquatico.\nDal punto di vista anatomico e morfologico, possiedono corpi adatti a vincere l'attrito derivante dell'elevata viscosit\u00e0 del mezzo acquatico: gli organismi nectonici sono caratteristicamente allungati, affusolati o siluriformi. Possiedono poi grandi strutture a forma di remo, o pala, come la pinna caudale dei pesci, i tentacoli dei cefalopodi o gli arti modificati dei cheloni e dei mammiferi marini, spinti da muscoli potenti e ben sviluppati. Al necton appartengono i grandi nuotatori, specie capaci di sviluppare velocit\u00e0 elevate, quali i tonni o di compiere migrazioni di migliaia di chilometri, come i capodogli.\nUn altro adattamento alla vita \"in tre dimensioni\" propria del necton \u00e8 una caratteristica colorazione differenziale: praticamente tutti gli organismi nectonici possiedono una livrea chiara sul ventre e scura sul dorso. Ci\u00f2 consente loro di mimetizzarsi efficacemente, in quanto la parte inferiore chiara, vista dal basso, si confonde sullo sfondo della luminosa superficie marina, e il dorso scuro, vista dall'alto, risulta difficilmente distinguibile dalle buie profondit\u00e0 abissali.\nAlcune specie nectoniche prediligono la vita sociale, e formano grandi banchi, all'interno dei quali gli individui si muovono in maniera coordinata e compatta; questo \u00e8 un adattamento per proteggersi dai predatori.\nSuddivisione del necton.\nGli organismi del necton vengono raggruppati in categorie in base alla profondit\u00e0 che assumono di preferenza nella colonna d'acqua. Si hanno cos\u00ec un epinecton, che predilige le acque illuminate dalla superficie fino a 200m di profondit\u00e0; un mesonecton, da 200 a 600m, un batinecton, da 600 a 4000m di profondit\u00e0; e un abissonecton oltre i 4000m di profondit\u00e0.\nDal punto di vista funzionale, e del posto occupato nelle reti trofiche, gli organismi del necton sono per lo pi\u00f9 predatori, spesso capaci di inseguire e cacciare attivamente le loro prede costituite da altri organismi nectonici o bentonici. Non mancano per\u00f2 i filtratori, che si nutrono di plancton e materiale organico in sospensione: un esempio possono essere le balene con fanoni.\nAl necton appartengono molte specie di interesse alimentare e commerciale per gli esseri umani, quali i tonni, gli sgombridi, le sardine e via dicendo."}
{"id": "3050", "revid": "174925", "url": "https://it.wikipedia.org/wiki?curid=3050", "title": "Nuclide", "text": "Nuclide \u00e8 un termine introdotto nel 1947 da Truman Kohman per indicare una singola specie nucleare, caratterizzata da un numero atomico \"Z\", da un numero di massa \"A\" e da un particolare stato energetico. Il numero di massa \"A\" \u00e8 il numero totale di protoni e neutroni presenti nel nucleo. Il numero \"Z\" \u00e8 il numero di protoni, che definisce univocamente la specie.\nI nuclidi sono pertanto costituiti di protoni, neutroni, e del loro conseguente contenuto energetico. \nCi sono circa 1440 nuclidi noti, 280 dei quali sono stabili.\nTipi di nuclidi.\nI vari nuclidi di un particolare elemento chimico con uguale numero di protoni (numero atomico), ma diverso numero di neutroni (numero neutronico) sono chiamati isotopi di questo elemento. Stessi isotopi che differiscono per il diverso stato eccitato sono definiti isomeri.\nNuclidi con uguale numero di massa, ma diverso numero atomico sono chiamati nuclidi isobari (isobar = parit\u00e0 di peso); nuclidi isotoni sono invece nuclidi con stesso numero di neutroni ma diverso numero di massa; nuclidi isodiaferi sono nuclidi che hanno lo stesso valore di differenza tra numero di neutroni e numero atomico. \nRadionuclidi.\nCon il termine radionuclidi si indicano i nuclidi instabili che decadono emettendo energia sotto forma di radiazioni, da qui il loro nome."}
{"id": "3051", "revid": "125284157", "url": "https://it.wikipedia.org/wiki?curid=3051", "title": "Nucleo cellulare", "text": "Il nucleo cellulare \u00e8 un compartimento cellulare dotato di membrana contenente la maggior parte del patrimonio genetico. La presenza o meno del nucleo \u00e8 alla base della classica distinzione degli organismi in procarioti, con cellule prive di nucleo ed evolutivamente pi\u00f9 antichi, ed eucarioti, con cellule nella quasi totalit\u00e0 provviste di nucleo.\nLa posizione nella cellula dipende dal contenuto e funzione della stessa: ad esempio cellule polarizzate, con una zona apicale deputata alla secrezione (cellule mucipare, cellule a secrezione apocrina), o all'assorbimento (enterociti), hanno il nucleo in posizione basale, mentre cellule molto \"piene\", come gli adipociti univacuolari (grasso bianco) o i miociti dei muscoli scheletrici, hanno il nucleo in posizione sublemmare (cio\u00e8 addossato alla membrana cellulare).\nAnche la forma del nucleo cambia notevolmente, generalmente seguendo la geometria della cellula; dunque cellule cilindriche avranno nuclei oblunghi, mentre cellule sferiche avranno nuclei della stessa forma.\nStruttura del nucleo.\nIl nucleo \u00e8 una struttura che si trova all'interno della cellula ed \u00e8 sede di importanti reazioni.\nIl suo scopo \u00e8 quello di contenere gli acidi nucleici, provvedere alla duplicazione del DNA, alla trascrizione e alla maturazione dell'RNA.\nIl nucleo \u00e8 presente solo negli eucarioti ed \u00e8 delimitato da una doppia membrana fosfolipoproteica in continuit\u00e0 con il RER.\nNel nucleo possono essere distinti:\nInvolucro nucleare.\nL'involucro nucleare \u00e8 composto da due membrane fosfolipoproteiche concentriche, ciascuna di spessore di 8\u00a0nm circa, che delimitano il lume della \"cisterna perinucleare\" di 15-40\u00a0nm. Tale cisterna \u00e8 in continuit\u00e0 con il RER. La cisterna \u00e8 interrotta a livello dei pori dove le due membrane si fondono.\nLa membrana esterna e quella interna, sebbene non contravvengano al principio di membrana unitaria hanno composizione differente sia in fosfolipidi che in proteine. La membrana interna \u00e8 rivestita sul lato interno da una fitta maglia di proteine chiamata l\u00e0mina nucleare, composta da quattro tipi di lam\u00ecna nucleare o \"fibrosa\" (A, B1, B2, C) che identifica il filamento intermedio specifico per il \"nucleoscheletro\", il cui scopo \u00e8 di fornire un sostegno per il nucleo e un ancoraggio per la cromatina.\nLa lam\u00ecna viene trasportata qui grazie alla sequenza di indirizzamento nucleare e, all'inizio della mitosi, viene scomposta ad opera dell'enzima protein chinasi Cdc2, come anche alla morte cellulare (apoptosi).\nLa lamina nucleare separa la cromatina (DNA non spiralizzato) dalla membrana nucleare interna, ed ha uno spessore che varia dai 10 ai 20\u00a0nm. La struttura a maglia, con cui \u00e8 disposta, si interrompe in corrispondenza dei pori nucleari ed ha una forma simile in cellule dello stesso tessuto.\nLa membrana esterna nucleare pu\u00f2 invece presentare ribosomi (come facilmente immaginabile, a causa della continuit\u00e0 con il reticolo rugoso).\nPori nucleari.\nLa membrana nucleare non \u00e8 continua, ma presenta dei fori, detti pori nucleari, il cui scopo \u00e8 quello di permettere il passaggio delle molecole dal citosol al nucleoplasma.\nI pori nucleari sono composti da 8 proteine canale disposte ad ottamero e da centinaia di altre proteine che formano le diverse subunit\u00e0, per un totale di 120 MDa di massa. Abbiamo le subunit\u00e0 ad anello, subunit\u00e0 a colonna, subunit\u00e0 laminare, subunit\u00e0 anulare, fibrille e canestro nucleare.\nLe molecole pi\u00f9 piccole (fino a 5.000 Da) passano per diffusione, molecole pi\u00f9 grandi (fino a 60.000 Da) prive di segnali di localizzazione nucleare (NLS, vedi sezione Trasporti nucleo-citoplasma) passano con velocit\u00e0 inversamente proporzionale alla loro massa.\nDalle osservazioni del microscopio elettronico si ritiene che il poro sia formato da quattro anelli:\n1. un anello citoplasmatico che presenta otto filamenti che si proiettano nel citoplasma;\n2. un anello nucleare che proietta nel nucleoplasma una struttura a forma di canestro ( il canestro nucleare);\n3. un anello di raggi interni che circonda la membrana interna e il trasportatore centrale;\n4. un anello di raggi esterni che circonda le due membrane dell\u2019involucro nucleare.\nI due ottameri sono collegati tra loro grazie a una struttura a raggiera, formata da proteine che delimitano il canale centrale che attraversa l'involucro. All'interno del canale sono state riscontrate altre proteine e trasportatori responsabili del movimento delle macromolecole attraverso la membrana nucleare.\nLe molecole pi\u00f9 piccole non passano attraverso il canale centrale, ma attraverso canali pi\u00f9 piccoli (9-10\u00a0nm) ricavati tra i \"raggi\". Mentre quelle pi\u00f9 grandi necessitano di un segnale che permetta loro di allargare il canale.\nCromatina.\nIl nucleo cellulare ha una funzione essenziale nella trasmissione dei caratteri ereditari (meiosi, mitosi) e nel controllo del metabolismo cellulare. Il DNA che si trova nel nucleo non \u00e8 sparso ma ben organizzato in un superavvolgimento dato dall'associazione del DNA stesso con 5 proteine istoniche: H2A; H2B; H3; H4; H1.\nLe prime quattro associate al DNA formano degli ottameri ricchi di DNA superavvolto detti nucleosomi. La proteina istonica H1 ha il compito specifico di mantenere collegati tra loro i diversi istoni. L'intera struttura \u00e8 detta cromatina.\nLa \"cromatina\", si suddivide in eucromatina ed eterocromatina (a seconda che si colori o meno), a sua volta suddivisibile in eterocromatina costitutiva (centromero e telomero) e facoltativa, ovvero quelle regioni di DNA silenziato in ragione della specificit\u00e0 cellulare dovuta al differenziamento, oppure ad una temporanea inattivit\u00e0 di quei particolari geni.\nLe attivit\u00e0 del nucleo.\nTrasporti nucleo-citoplasma. Il ciclo delle importine.\nMolecole con dimensioni superiori ai 60 kDa attraversano il poro nucleare con un metodo di trasporto attivo. Molte delle proteine e delle strutture utilizzate nel nucleo non vengono sintetizzate in loco ma nel citosol e importate successivamente all'interno. Basti pensare alla sintesi dei ribosomi, in cui le proteine ribosomali create nel citosol vengono portate all'interno del nucleo, complessate con rRNA e riesportate nuovamente. Tali molecole, essendo pi\u00f9 grandi del poro nucleare (9nm) necessitano di particolari recettori proteici, detti \"Recettori di Importazione Nucleare\" (o Importine), e \"Recettori di Esportazione Nucleare\" (o Esportine), che indicano al poro di allargarsi ulteriormente (fino a 26\u00a0nm) per permetterne il passaggio.\nIl meccanismo dipende inoltre dalla GTPasi monomerica Ran che, come tutte le proteine G, \u00e8 attiva quando legata a GTP, e inattiva quando legata a GDP. \nGAP (GTPase Activator Protein) \u00e8 l'enzima che \"spegne\" Ran, attivandone l'attivit\u00e0 GTPasica; la stimola cio\u00e8 ad idrolizzare il GTP a GDP+Pi. \nGEF (Guanilic nucleotide Exchange Factor), al contrario, stimola Ran a scambiare GDP con GTP (GEF non \u00e8 una chinasi, cio\u00e8 non fosforila GDP, ma lo fa rilasciare e scambiare con un GTP). \nPoich\u00e9 Ran-GAP si trova soprattutto nel citosol, mentre Ran-GEF si trova soprattutto nel nucleoplasma, si viene a creare un gradiente delle due forme conformazionali di Ran (Ran-GTP e Ran-GDP) tra interno ed esterno del nucleo. Questo gradiente spinge il trasporto nella direzione appropriata.\n1) Le proteine citosoliche di nuova sintesi destinate al nucleo contengono una sequenza segnale (NLS, \"nuclear localisation signal\"), che indica come destinazione il nucleo (solitamente questa sequenza consiste in residui carichi positivamente di Arg, Lys, Pro);\n2) Un'importina (Recettore di Importazione Nucleare) lega la NLS di una proteina, formando un complesso di importazione;\n3) I recettori di importazione si attaccano alle \"ripetizioni FG\" (cio\u00e8 ricche di amminoacidi Fenilalanina e Glicina) delle fibrille del poro nucleare;\n4) L'intero complesso, in un modo non del tutto chiaro, indica al poro di allargarsi e la struttura entra nel nucleo;\n5) All'interno del nucleo, una Ran-GTP si lega all'importina, provocando il rilascio del cargo nel nucleoplasma;\n6) Il gradiente di concentrazione di Ran-GTP/Ran-GDP che esiste tra l'interno e l'esterno del nucleo spinge il complesso Importina/Ran-GTP a fuoriuscire nuovamente attraverso il poro nucleare;\n7) Nel citosol, Ran-GTP viene attaccata da due proteine: una \"Proteina che Lega Ran\" e una Ran-GAP (Proteina che Attiva la GTPasi dei Ran). La \"Proteina che Lega Ran\" sposta Ran-GTP dall'Importina, che pu\u00f2 cos\u00ec riprendere il suo ciclo, mentre Ran-GAP stimola l'attivit\u00e0 GTPasica di Ran;\n8) Ran idrolizza quindi il suo GTP e rilascia il fosfato Pi, staccandosi infine dalla \"Proteina che Lega Ran\".\nModificazione del nucleo durante il ciclo cellulare.\nDurante la profase i filamenti di cromatina si ripiegano e si compattano in lunghi cromosomi che continuano ad impacchettarsi diventando pi\u00f9 corti e spessi (i cromatidi fratelli si appaiano longitudinalmente formando cromosomi dicromatidici dalla tipica forma a X). In seguito i cromosomi si accostano alla membrana nucleare e la parte centrale di nucleoplasma rimane relativamente vuota. Scompare il nucleolo, in risposta alla cessazione della sintesi di rRNA.\nLa fine della profase \u00e8 segnata dalla prometafase, quando l'involucro nucleare si dissolve. Questo disassemblaggio \u00e8 dovuto alla depolimerizzazione delle lam\u00ecne nucleari, a quella dei pori, e alla frammentazione della membrana fofolipidica in vescicole. \nIl nucleo verr\u00e0 ricostituito in telofase, quando la cromatina comincer\u00e0 a despiralizzarsi e numerose vescicole di reticolo endoplasmatico verranno a fondersi per ricostituire l'involucro nucleare; ricompariranno quindi i nucleoli attorno agli organizzatori nucleolari. Successivamente si riformeranno anche i pori.\nNuclei multipli, nuclei assenti.\nCellule con pi\u00f9 nuclei.\nNormalmente le cellule eucariote sono mononucleate.\nNei Ciliati sono presenti pi\u00f9 nuclei ma uno solo (il \"micronucleo\") garantisce l'ininterrotta continuit\u00e0 del genoma, mentre i \"macronuclei\" sono delle \"copie di lavoro\" il cui genoma non si replica con accuratezza.\nI \"sincizi\" sono cellule polinucleate derivanti dalla fusione di cellule normali: un tipico esempio sono le fibre muscolari scheletriche degli animali. Altri sincizi che si possono citare nell'organismo umano sono: il sinciziotrofoblasto (necessario all'impianto della blastocisti nella decidua uterina), gli osteoclasti, le cellule giganti da corpo estraneo (non sono altro che numerosi macrofagi fusi, in grado di fagocitare corpi molto grandi estranei o di tessuti necrotici)\nI \"plasmodi\" sono cellule in cui le divisioni nucleari non sono state seguite dalla divisione cellulare. Nelle ife filamentose dei Funghi in genere la separazione tra le cellule \u00e8 assente o incompleta. Nell'uomo si hanno plasmodi in alcuni epatociti e in alcune cellule degli epiteli di transizione (vescica), nonch\u00e9 durante la maturazione degli spermatozoi.\nCellule senza nucleo.\nVi sono cellule che non hanno nucleo, come nel caso dei globuli rossi dei mammiferi che perdono il nucleo in seguito al loro differenziamento, infatti il loro unico scopo \u00e8 quello di trasportare i gas coinvolti nella respirazione. Si discute, comunque, se sia giusto chiamare l'eritrocita cellula o piuttosto derivato cellulare.\nI globuli rossi degli uccelli, degli anfibi, dei rettili e dei pesci sono invece provvisti del nucleo.\nTra le altre cellule prive di nucleo si annoverano anche le piastrine e le squame cornee della pelle."}
{"id": "3052", "revid": "3115", "url": "https://it.wikipedia.org/wiki?curid=3052", "title": "Nichel", "text": "Il nichel (o nichelio) \u00e8 l'elemento chimico di numero atomico 28 e il suo simbolo \u00e8 Ni.\nIl nome deriva dallo svedese Nickel, diminutivo di Nicolaus, anticamente associato a persona da poco, folletto o ragazzo irrequieto, troppo pieno di vitalit\u00e0. Esiste poi il derivato tedesco Kupfernickel (\"rame del diavolo\"), nome dato dai minatori che, cercando il rame, trovavano invece questo elemento e ne davano la colpa a un genio maligno.\nStoria.\nIl nichel si usa almeno dal 3500 a.C.: alcuni bronzi provenienti da quella che \u00e8 oggi la Siria contengono fino al 2% di nichel. Inoltre esistono alcuni manoscritti cinesi che suggeriscono che il \"rame bianco\" (\"paitung\") fosse in uso in Oriente fra il 1700 e il 1400 a.C. Comunque, poich\u00e9 i minerali di nichel possono facilmente essere confusi con minerali di argento, l'uso consapevole del nichel in quanto tale risale all'era contemporanea.\nI minerali che contengono nichel, come la niccolite o falso rame, erano apprezzati anticamente per il colore verde che conferivano al vetro. Nel 1751 il mineralogista svedese Axel Fredrik Cronstedt, tentando di estrarre rame dalla niccolite, ottenne invece un metallo bianco-argenteo che battezz\u00f2 nickhel, dal tedesco \"Kupfernickel\" (falso rame) o da nickel (folletto, diavoletto).\nLa prima moneta di nichel puro venne coniata nel 1881, mentre monete in nichel-rame vennero emesse da tre sovrani del regno indo-greco nel II secolo a.C.\nCaratteristiche.\nIl nichel \u00e8 un metallo argenteo. Appartiene al blocco del ferro ed \u00e8 duro, malleabile e duttile.\nIl nichel \u00e8 uno dei cinque elementi ferromagnetici. Si accompagna molto spesso con il cobalto: entrambi si possono trovare nel ferro meteoritico. \u00c8 assai apprezzato per le propriet\u00e0 che conferisce alle leghe metalliche di cui fa parte. La moneta statunitense detta \"nichelino\" a causa della particolare lega usata non \u00e8 ferromagnetica, mentre l'equivalente canadese lo era fino all'anno di conio 1958 compreso.\nLo stato di ossidazione pi\u00f9 comune del nichel \u00e8 +2, ma sono stati osservati anche complessi di nichel in stati di ossidazione 0, +1 e +3.\nDisponibilit\u00e0.\nLa maggior parte di tutto il nichel viene estratto da due tipi di deposito minerale; il primo tipo \u00e8 costituito da lateriti in cui i minerali principali sono limonite nichelifera [(Fe,Ni)O(OH)] e garnierite (un silicato idrato di nichel). Il secondo tipo \u00e8 costituito da depositi di solfuri di origine magmatica in cui il principale minerale \u00e8 la pentlandite [(Ni,Fe)9S8]. Il nichel si trova anche nella kamacite, una lega naturale di ferro e nichel.\nLe riserve maggiori di nichel sono in Australia e Nuova Caledonia e ammontano a circa il 45% delle riserve totali note.\nSi stima che, a partire dalle zone emerse in cui si \u00e8 osservato almeno 1% di concentrazione di nichel, le risorse di nichel disponibili siano almeno 130 milioni di tonnellate, circa il doppio delle riserve gi\u00e0 note. Il 60% \u00e8 in lateriti e il 40% in depositi di solfuri.\nNel 2011 la Russia \u00e8 stato il pi\u00f9 grande produttore di nichel con circa il 20% della produzione mondiale seguito da vicino da Canada, Australia, Indonesia e Filippine, come riportato da \"US Geological Survey\".\nIsotopi.\nGli isotopi stabili esistenti in natura sono 5: 58Ni, 60Ni, 61Ni, 62Ni e 64Ni. 58Ni \u00e8 il pi\u00f9 abbondante (68,077%).\nDel nichel sono stati inoltre identificati 18 isotopi radioattivi, di cui il pi\u00f9 stabile \u00e8 59Ni con un'emivita di 76.000 anni, seguito da 63Ni (100,1 anni) e da 56Ni (6,077 giorni). Tutti gli altri isotopi hanno un'emivita inferiore alle 60 ore e nella maggior parte di essi inferiore ai 30 secondi.\n56Ni viene prodotto in grandi quantit\u00e0 nelle supernove di tipo II; lo spettro della luce di queste supernove corrisponde a quello atteso dal decadimento di 56Ni in 56Co e successivamente in 56Fe.\n59Ni \u00e8 un radionuclide di origine cosmica che grazie al suo tempo di dimezzamento trova impiego in geologia per eseguire datazioni. \u00c8 stato usato per datare l'et\u00e0 delle meteoriti e per stimare l'abbondanza di pulviscolo cosmico nei ghiacci e nei sedimenti terrestri.\n60Ni \u00e8 il prodotto di decadimento dell'estinto radionuclide 60Fe (emivita: 2,6 milioni di anni). L'abbondanza di 60Ni presente in materiale di origine extra-terrestre pu\u00f2 aiutare a far luce sull'origine e sulla storia del sistema solare.\nApplicazioni.\nData la sua ottima resistenza all'ossidazione, il nichel \u00e8 impiegato:\nImportanza biologica.\nMolti degli enzimi del tipo idrogenasi contengono nichel in aggiunta agli aggregati ferro-zolfo. I siti nichel in queste idrogenasi hanno il compito di ossidarsi piuttosto che di sviluppare idrogeno: pare che il sito nichel cambi il suo stato di ossidazione durante l'azione dell'enzima e sono state presentate prove a sostegno dell'ipotesi che i centri nichel siano i reali siti attivi di questa classe di enzimi.\nIl Co-F430, un coenzima nichel-tetrapirrolo, \u00e8 presente nella metil-CoM-riduttasi e nei batteri metanogeni. Il tetrapirrolo \u00e8 un intermedio nella struttura fra porfirina e corrina. Di recente sono state osservate variazioni sia nello stato di ossidazione sia nel tipo di coordinazione del nichel all'interno di tale enzima.\nEsiste anche una carbonio-monossido-deidrogenasi contenente nichel della cui struttura si sa molto poco.\nTossicit\u00e0.\nLa principale fonte di esposizione al nichel \u00e8 l'assunzione per via orale, poich\u00e9 questo metallo si trova sia nel cibo che nell'acqua ed \u00e8 presente come elemento contaminante per cause antropiche. Alcuni esempi: rubinetti di nichel che contaminano le acque ed il suolo, sottoprodotti industriali dell'attivit\u00e0 di miniere e fonderie, uso di pentole e tegami in leghe di nichel, uso di piatti dipinti con vernici contenenti nichel. Altre forme di esposizione sono quelle per via aerea: aria inquinata dalle raffinerie di nichel, combustione dei carburanti fossili, fumo di tabacco. Altra via di esposizione \u00e8 il contatto della pelle con gioielli, monete, shampoo e detergenti. Infine una forma meno comune di esposizione cronica \u00e8 l'emodialisi, poich\u00e9 tracce di ioni nichel possono essere assorbiti nel plasma a causa dell'azione chelante dell'albumina. La quantit\u00e0 media a cui la maggior parte delle persone \u00e8 esposta non rappresenta un pericolo per la salute umana. La maggior parte del nichel assorbito quotidianamente dagli umani \u00e8 rimosso per via renale ed eliminato attraverso le urine, oppure passa non modificato attraverso il tratto gastrointestinale senza essere assorbito. Il nichel non \u00e8 causa di intossicazioni da accumulo, tuttavia le dosi massicce o l'esposizione cronica possono rappresentare un rischio professionale a causa della sua tossicit\u00e0 acuta e della sua cancerogenicit\u00e0.\nL'esposizione al nichel metallico e ai suoi sali solubili non dovrebbe superare (per la popolazione) il valore ematico di 13 microgrammi/litro, non esiste un (TLV-TWA); fumi e polveri di solfuro di nichel sono considerati cancerogeni; molti altri composti del nichel sono sospetti cancerogeni.\nIl nichel tetracarbonile ([Ni(CO)4]) \u00e8 un gas estremamente tossico la cui tossicit\u00e0 \u00e8 la combinazione della tossicit\u00e0 del metallo con la tendenza del composto a dissociarsi liberando monossido di carbonio, anch'esso molto tossico.\nAlcune persone possono mostrare ipersensibilit\u00e0 al nichel che si manifesta sulle zone della pelle esposte ad esso. L'Unione europea regola per decreto la quantit\u00e0 di nichel che pu\u00f2 essere contenuta in prodotti che sono a contatto con la pelle. Nel 2002, in un articolo della rivista \"Nature\" alcuni ricercatori hanno dimostrato che le monete da 1 e 2 euro eccedono questi limiti. \nLeghe di nichel.\nIl nichel \u00e8 un elemento che presenta le seguenti caratteristiche\nCon l'aggiunta di alcuni elementi di lega \u00e8 possibile enfatizzare alcune di queste propriet\u00e0. Ad esempio l'aggiunta di molibdeno e cromo aumenta la resistenza alla corrosione della lega.\nUna comune applicazione delle leghe di nichel \u00e8 nei materiali strutturali impiegati nella costruzione dei turbogas poich\u00e9 in questi impianti coesistono condizioni molto avverse per i materiali quali: alte temperature, ambiente corrosivo ed alte sollecitazioni.\nSi evidenziano in particolare tre diverse leghe di nichel.\nIl nichel commercialmente puro \u00e8 identificato solitamente con una numerazioni standard (Es: 200, 201, 270). Queste leghe sono induribili mediante incrudimento, a queste leghe vengono spesso aggiunti particolari alliganti quali alluminio e titanio al fine di migliorare le capacit\u00e0 meccaniche.\nLe leghe di nichel-cromo, chiamate anche \"nimonic\", sono costituite generalmente da circa l'80% di nichel e da circa il 20% di cromo, pi\u00f9 piccole percentuali di altri alliganti; sono leghe con le seguenti propriet\u00e0\nLe leghe nichel-cromo-ferro (\"inconel\" o \"hastelloy\" a seconda degli elementi di lega disciolti) sono leghe solitamente composte da circa il 70% di nichel, il 20% di cromo, il 10% di ferro pi\u00f9 piccole percentuali di altri alliganti. Il ferro in particolare serve a sostituire il nichel che risulta essere molto pi\u00f9 costoso. In particolare le hastelloy (forte presenza di molibdeno) risultano particolarmente efficaci nella resistenza alla corrosione.\nI cupronichel sono le leghe di rame in cui il nichel \u00e8 il principale elemento aggiunto. Sono caratterizzate da un'ottima resistenza alla corrosione in ambienti marini (si usano in impianti di dissalazione e condensatori marini); notevole \u00e8 la resistenza meccanica, in particolare all'erosione."}
{"id": "3053", "revid": "121286865", "url": "https://it.wikipedia.org/wiki?curid=3053", "title": "Niobio", "text": "Il niobio, noto in passato anche col nome di \"columbio\" perch\u00e9 scoperto insieme al tantalio nel minerale columbite, \u00e8 l'elemento chimico di numero atomico 41 e il suo simbolo \u00e8 Nb. \u00c8 un metallo di transizione raro, tipicamente duttile, di colore grigiastro. \n\u00c8 presente nella columbite, e viene principalmente impiegato nella produzione di leghe metalliche speciali e in saldature a elevata resistenza.\nCaratteristiche.\nIl niobio \u00e8 un metallo duttile grigio lucente che assume una sfumatura bluastra quando rimane esposto all'aria a temperatura ambiente per tempi prolungati. Le propriet\u00e0 chimiche del niobio sono sostanzialmente simili a quelle del tantalio, che appartiene al suo stesso gruppo della tavola periodica degli elementi, questa somiglianza nella reattivit\u00e0 di Nb e Ta \u00e8 dovuta al fatto che le loro dimensioni sono per lo pi\u00f9 identiche, fenomeno che \u00e8 possibile spiegare con la contrazione lantanidica.\nAnche a temperature non elevate, viene lavorato in atmosfera inerte, dato che gi\u00e0 a tende a subire ossidazione.\nI suoi stati di ossidazione pi\u00f9 comuni sono +2, +3 e +5.\nApplicazioni.\nIl niobio ha molteplici applicazioni: \u00e8 un componente di alcuni acciai inossidabili e di leghe di metalli non ferrosi; molte di queste leghe sono contraddistinte da un'elevata robustezza e sono impiegate nella realizzazione di condotti. Tra gli altri usi rientrano:\nIl niobio diventa un superconduttore quando viene raffreddato al di sotto della sua temperatura critica, , che \u00e8 la pi\u00f9 alta tra i superconduttori elementari. Oltre a ci\u00f2, il niobio \u00e8 un superconduttore di tipo II, per cui possiede un campo magnetico critico pi\u00f9 elevato di altri metalli puri superconduttori. Leghe niobio-stagno e niobio-titanio sono usate per produrre gli avvolgimenti di magneti superconduttori capaci di produrre campi magnetici di elevatissima intensit\u00e0.\nIl niobio di altissima purezza \u00e8 impiegato nella realizzazione di cavit\u00e0 risonanti superconduttive per acceleratori di particelle.\nPer le sue propriet\u00e0 di superconduttore, il niobio \u00e8 stato utilizzato nel progetto della NASA \"Gravity Probe B\", che ha misurato per la prima volta gli effetti previsti dalla teoria della relativit\u00e0 generale di Einstein per la Terra.\nI catalizzatori contenenti niobio sono promettenti per la scissione dell'acqua in idrogeno, l'ossidazione selettiva di alcani e olefine, l'epossidazione e la conversione della cellulosa in sostanze chimiche preziose.\nStoria.\nIl niobio (dal personaggio della mitologia greca di \"Niobe\" (greco \u039d\u03b9\u03cc\u03b2\u03b7 \"Ni\u00f3be\"), figlia di Tantalo) \u00e8 stato scoperto da Charles Hatchett nel 1801, che lo chiam\u00f2 \"columbio\". Hatchett trov\u00f2 il niobio nei minerali di columbite spediti in Inghilterra attorno al 1650 da John Winthrop, primo governatore del Connecticut. Per molto tempo fu difficile distinguerlo dal tantalio, fino a quando Heinrich Rose e Jean Charles Galissard de Marignac lo riscoprirono nel 1846. Dato che Rose non era al corrente del precedente lavoro di Hatchett, diede all'elemento il nuovo nome di niobio. \nLe differenze tra tantalio e niobio furono inequivocabilmente dimostrate nel 1864 da Christian Blomstrand, che fu il primo a ottenere il metallo in forma pura scaldando il suo cloruro in atmosfera di idrogeno, Henri Sainte-Claire Deville e Louis Joseph Troost, che determinarono le formule di alcuni composti nel 1865.\nDopo circa un secolo di controversia sul nome, nel 1950 la IUPAC decise di adottare ufficialmente il nome di niobio. L'uso del vecchio nome \u00e8 tuttavia occasionalmente usato nell'industria metallurgica statunitense ancora oggi.\nDisponibilit\u00e0.\nIl niobio non si trova mai allo stato nativo. I minerali in cui compare sono la niobite (Fe, Mn) (Nb, Ta)2O6, la niobite-tantalite (Fe, Mn) (Ta, Nb)2O6, il pirocloro NaCaNb2O6F e l'euxenite (Y, Ca, Ce, U, Th) (Nb, Ta, Ti)2O6.\nI minerali che contengono niobio contengono spesso anche tantalio. Grandi giacimenti di niobio sono stati trovati associati alle carbonatiti ( carbon-silicatiche) come costituenti del pirocloro. Brasile e Canada sono i principali produttori di minerali di niobio; altri siti con consistenti riserve di minerali di niobio sono in Nigeria, nella Repubblica Democratica del Congo e in Russia.\nIsotopi.\nIl niobio che si trova in natura \u00e8 composto da un solo isotopo, 93Nb. Il radioisotopo pi\u00f9 stabile noto \u00e8 92Nb, che ha un'emivita di 34,7 milioni di anni. Seguono 94Nb (20\u00a0300 anni) e 91Nb (680 anni). Ne esiste anche un meta-stato avente energia di la cui emivita \u00e8 di 16,13 anni.\nDel niobio sono stati identificati altri 23 isotopi radioattivi, la maggior parte di essi si dimezza in meno di due ore con l'eccezione di 95Nb (35 giorni), 96Nb (23,4 ore) e 90Nb (14,6 ore).\nGli isotopi pi\u00f9 leggeri dello stabile 93Nb decadono principalmente attraverso la cattura elettronica, quelli pi\u00f9 pesanti invece preferiscono il decadimento beta. 104Nb, 109Nb e 110Nb decadono invece inizialmente tramite l'emissione di neutroni.\nPrecauzioni.\nI composti del niobio sono abbastanza rari da incontrare nella quotidianit\u00e0; sono tuttavia tossici e dovrebbero essere maneggiati con la necessaria cautela. La polvere di niobio metallico irrita la pelle e gli occhi e pu\u00f2 incendiarsi.\nIl niobio non ha un ruolo biologico conosciuto."}
{"id": "3054", "revid": "124191836", "url": "https://it.wikipedia.org/wiki?curid=3054", "title": "Neon", "text": "Il neon o neo (dal greco: \u03bd\u03ad\u03bf\u03c2, -\u03b1, -\u03bf\u03bd, \"n\u00e9os, -a, -on\", significato: \"nuovo\") \u00e8 un elemento chimico della tavola periodica degli elementi, che ha come simbolo Ne e come numero atomico 10. \u00c8 un gas nobile quasi inerte e incolore. Il neon possiede una distintiva incandescenza rossastra quando \u00e8 utilizzato in un tubo a scarica o nelle lampade dette, appunto, \"al neon\". \u00c8 presente in tracce nell'aria (circa lo 0,007%)\nCaratteristiche chimico-fisiche.\nIl neon \u00e8 il secondo per leggerezza tra i gas nobili, emette un'incandescenza rosso-arancio dentro a un tubo a scarica e possiede una capacit\u00e0 di refrigerazione 40 volte superiore a quella dell'elio liquido e 3 volte superiore all'idrogeno liquido (a parit\u00e0 di unit\u00e0 di volume). In molte applicazioni \u00e8 un refrigerante meno costoso dell'elio. Il neon possiede la scarica pi\u00f9 intensa tra tutti i gas rari.\nApplicazioni.\nLa luce rosso-arancio che il neon emette nelle lampade al neon \u00e8 ampiamente usata nelle insegne pubblicitarie. Il termine \"neon\" viene normalmente usato per indicare questo tipo di luci, anche se in realt\u00e0 diversi gas vengono utilizzati per ottenere diversi colori.\nAltri usi:\nNeon ed elio sono utilizzati nei laser a gas.\nLiquefatto il neon \u00e8 utilizzato come refrigerante criogenico.\nStoria.\nUna fortuita scoperta del neon, avvenuta nel 1675, fu alla base delle lampade a scarica: l'astronomo francese Jean Picard osserv\u00f2 una debole luce alla sommit\u00e0 di un tubo di vetro che costituiva l'estremit\u00e0 di un barometro a mercurio. L'elettricit\u00e0 statica ionizzava le molecole di mercurio presenti nella cavit\u00e0 superiore, satura di vapori. Quando i fondamenti dell'energia elettrica furono scoperti, si pot\u00e9 dare una spiegazione al fenomeno e classificarlo come scarica in un gas ionizzato, da cui sarebbe discesa una intera tipologia di lampade ancora diffuse nel mondo della illuminazione.\nIl gas neon venne ufficialmente scoperto a Londra nel 1898 da William Ramsey e Morris Travers.\nIl termine neon deriva dal greco \"neos\", che significa \"nuovo\". L'ingegnere chimico Georges Claude espose al pubblico la prima lampada al neon nel 1910, a Parigi.\nIn seguito, fu scoperto un metodo di estrazione economico del neon dall'aria che rese possibile la messa in commercio delle lampade su vasta scala. Nel 1912 Jaques Fonseque, socio di Claude, vendette la prima insegna ad un negozio di barbiere; nel 1913 l'insegna \"CINZANO\" \u2013 con lettere alte un metro ciascuna \u2013 fu posta in bella vista sugli Champs-Elysees.\nDisponibilit\u00e0.\nIl neon si trova usualmente in forma di gas monoatomico. Il neon \u00e8 un gas raro che si trova nell'atmosfera terrestre in misura di 1 parte su 65\u00a0000 e viene prodotto attraverso il sopraraffreddamento e la distillazione frazionata dell'aria.\nComposti.\nAnche se ai fini pratici il neon \u00e8 un elemento inerte, in laboratorio sono stati ottenuti suoi composti chimici con il fluoro. Non si sa se alcuni di questi composti esistano in natura, ma alcuni indizi suggeriscono di s\u00ec. Gli ioni, Ne+, (NeAr)+, (NeH)+, e (HeNe+) sono stati impiegati nelle ricerche nel campo dell'ottica e della spettrometria di massa. Inoltre il neon forma un idrato instabile.\nIsotopi.\nIl neon ha tre isotopi stabili: Ne-20 (90,48%), Ne-21 (0,27%) e Ne-22 (9,25%). L'Ne-21 e l'Ne-22 sono nucleogenici e le loro variazioni sono ben comprese. Per contro, l'Ne-20 non \u00e8 ritenuto nucleogenico e le cause della sua variazione sulla terra sono state ampiamente discusse. Le principali reazioni nucleari che generano isotopi di neon sono l'emissione di neutroni, il decadimento alfa di Mg-24 e Mg-25, che producono rispettivamente Ne-21 e Ne-22. le particelle alfa sono derivate dalla catena di decadimento dell'uranio, mentre i neutroni sono prodotti principalmente da reazioni secondarie di particelle alfa. Il risultato netto porterebbe a una tendenza a rapporti pi\u00f9 bassi per il Ne-20/Ne-22 e pi\u00f9 alti per il Ne-21/Ne-22 di quelli osservati in rocce ricche di uranio quali il granito. L'analisi isotopica delle rocce terrestri esposte ha dimostrato una produzione cosmogenica di Ne-21. Questo isotopo viene generato da reazioni di spallazione di sodio, silicio e alluminio. Analizzando tutti e tre gli isotopi, la componente cosmogenica pu\u00f2 essere ottenuta dal neon magmatico e da quello nucleogenico. Questo fatto suggerisce che il neon pu\u00f2 essere utile nella determinazione dell'et\u00e0 di esposizione cosmica delle rocce superficiali.\nSimilarmente allo xeno, i contenuti di neon osservati in campioni di gas vulcanici sono ricchi di Ne-20, cos\u00ec come di Ne-21 nucleogenico, relativamente al contenutodi Ne-22. I contenuti di detti isotopi in questi campioni rappresentano una sorgente non atmosferica di neon. I componenti ricchi di Ne-20 sono attribuiti alle componenti di gas rari primordiali sulla terra, probabilmente dovuti a neon solare. Un'elevata abbondanza di Ne-20 si \u00e8 anche riscontrata nei diamanti, suggerendo ulteriormente una riserva di neon solare sulla terra."}
{"id": "3055", "revid": "1907095", "url": "https://it.wikipedia.org/wiki?curid=3055", "title": "Numismatica", "text": "La numismatica (dal latino \"numisma\", a sua volta dal greco: \"\u03bd\u03cc\u03bc\u03b9\u03c3\u03bc\u03b1\" \u2013 \"nomisma\" \u2013 cio\u00e8 moneta) \u00e8 lo studio scientifico della moneta e della sua storia, in tutte le sue varie forme, dal punto di vista storico-geografico, artistico ed economico. Spesso anche il collezionismo di monete viene denominato numismatica.\nGeneralit\u00e0.\nL'oggetto pi\u00f9 importante della numismatica \u00e8 la moneta. Ma questa scienza si interessa anche di altre forme di denaro, come le banconote, i mezzi di pagamento pre-monetari e gli oggetti a forma di moneta come medaglie, medaglioni, gettoni e medagliette religiose.\nLa numismatica pu\u00f2 anche includere lo studio di molti differenti aspetti legati a monete, compresa la storia, geografia, economia, metallurgia, uso e processi di produzione.\nAnche altri metodi di pagamento, come assegni, banconote, carta moneta, scripofilia e carte di credito sono spesso oggetto di interesse numismatico. Anche le prime monete o pre-monete usate da popoli primitivi fanno parte dello studio della numismatica.\nPer epoche in cui esistono poche fonti scritte, le monete hanno un elevato valore come fonti sia per la cronologia che per la storia delle scienze, della cultura e dell'economia. Ci\u00f2 si applica in particolare alle antichit\u00e0 greche e romane, ma anche per le aree al di fuori delle antiche culture del Mediterraneo (ad esempio per gli imperi dei Parti e degli Sciti) nonch\u00e9 per il primo e per l'Alto Medioevo.\nPer questi periodi i rinvenimenti monetari, (cio\u00e8 le monete che vengono trovate in una sepoltura assieme ad altri oggetti o in qualche tesoro) sono importanti non solo per facilitare la datazione ma anche come fonti storiche. Si \u00e8 sviluppata una vera e propria numismatica dei ritrovamenti, che costituisce attualmente la parte pi\u00f9 dinamica e metodologicamente pi\u00f9 innovativa di questa scienza.\nA partire dal Medioevo, con l'incremento della frequenza delle fonti scritte, la numismatica \u00e8 particolarmente legata con la storia del denaro, cui d\u00e0 basi sia storiche che economiche. Nei periodi pi\u00f9 recenti, con il forte aumento dell'importanza del denaro monetato, la numismatica diviene un punto fermo nella storia dell'economia.\nOltre ad una disciplina ancillare altamente specializzata della storia e della archeologia, la numismatica ha anche numerose connessioni con discipline vicine come la storia economica, la storia sociale, la storia dell'arte o l'onomastica.\nMetodi.\nI metodi della numismatica, nel senso pi\u00f9 stretto, sono essenzialmente legati all'oggetto\u2013moneta. Altri principi metodologici derivano dai problemi della storia del denaro.\nLe monete sono un prodotto di massa, con la stessa forma, eseguito in grande numero; tuttavia ogni singola moneta, anche a causa dei metodi di coniazione, \u00e8 un individuo con caratteristiche speciali (errori di coniazione, variazioni dei materiali, irregolarit\u00e0).\nIl pi\u00f9 importante metodo numismatico, che serve alla ricostruzione della sequenza della coniazione, \u00e8 la analisi dei conii. Si basa sull'osservazione, che ogni moneta (a due facce) \u00e8 formata da un conio di incudine (al diritto) e da un conio di martello (al rovescio).\nI due conii, che nella monetazione martellata sono distinti in conio superiore \u2013 o conio di martello \u2013 o conio inferiore \u2013 e d'incudine \u2013 si usurano in tempi diversi. Il conio di martello deve essere sostituito pi\u00f9 frequentemente di quello di incudine. Ci\u00f2 porta alle cosiddette combinazioni di conii; le diverse combinazioni formano una catena di conii che corrisponde alla sequenza temporale con cui i singoli conii sono stati prodotti ed usati. L'analisi dei conii venne usata per la prima volta nel XIX secolo ed introdotta nella numismatica greca da Friedrich Imhoof-Blumer.\nAltri importanti metodi per determinare la cronologia reciproca o la contemporaneit\u00e0 sono lo studio della tipologia e l'analisi dello stile. I limiti di questi metodi si trovano nel fatto che solo un numero infinitamente piccolo delle monete originariamente coniate \u00e8 sopravvissuto. Stime basate sui rinvenimenti monetari lasciano assumere che oggi abbiamo a disposizione non pi\u00f9 dell'uno per mille delle monete originariamente battute.\nUn altro ruolo importante lo giocano ora anche le ricerche scientifiche come l'analisi dei metalli, che d\u00e0 indicazioni sulla provenienza dei metalli monetari, ma che possono anche dare risposte a problemi di politica monetaria (variazioni del titolo di purezza dei metalli nel quadro di una svalutazione).\nLa numismatica dei ritrovamenti si occupa meno della singola moneta e pi\u00f9 con gruppi di monete che costituiscono le varie categorie di ritrovamenti monetari. Esamina la distribuzione nel territorio dei vari tipi di monete tenendo presente i problemi del corso delle monete, la storia dell'economia, dei traffici e dei commerci (area dei mercati, percorsi delle merci e dei commerci).\nRicerca ed insegnamento.\nLa numismatica \u00e8 una tipica scienza da museo (Bernd Kluge), giacch\u00e9 lavori significativi sono per lo pi\u00f9 possibili solo presso le fonti materiali, cio\u00e8 le monete. Le grandi collezioni numismatiche pubbliche sono state perci\u00f2 anche centri di ricerca e sono tuttora i promotori di grandi opere di catalogazione e di compendi. Tra le pi\u00f9 importanti collezioni numismatiche, ci sono quelle di Parigi (Biblioteca Nazionale), Londra (British Museum), New York (American Numismatic Society), Berlino (M\u00fcnzkabinett), il gabinetto numismatico al Kunsthistorisches Museum di Vienna. Per finire, ma non ultima per importanza, va citata l'ex collezione reale di Vittorio Emanuele III, il re numismatico, che, alla sua partenza per l'esilio, fu donata allo Stato italiano. Oggi si trova esposta a Roma, nel (Palazzo Massimo alle Terme).\nIn Italia esistono diverse collezioni. Le pi\u00f9 importanti sono a Napoli, Roma, Milano, Padova, Torino e Venezia.\nLa numismatica non lavora intensivamente solo nei musei: la sua stessa genesi \u00e8 legata al mondo del collezionismo che tutt'oggi riveste un ruolo fondamentale nell'ambito dello studio. I collezionisti stessi sono talvolta tra i migliori conoscitori dei loro rispettivi ambiti d'interesse e collaborano con importanti contributi alla ricerca, in forma di studi dettagliati o di cataloghi al progresso scientifico della materia. Nel sistema della formazione universitaria la numismatica \u00e8 inserita tra le scienze ausiliarie della Storia e dell'Archeologia e in particolare opera essenzialmente nel campo della storia delle antichit\u00e0 classiche.\nStoria.\nInizi.\nSe dobbiamo credere alle descrizioni dello storico romano Svetonio (70-140 d.C.), l'imperatore Augusto \u00e8 stato uno dei primi a collezionare \"monete reali e straniere\" pi\u00f9 di 2000 anni fa.\nSono riportati altri casi di collezioni e collezionisti nel periodo romano; a differenza di altre opere d'arte, nella collezione di monete il centro dell'attenzione non era sempre l'aspetto estetico.\nI primi tentativi ad occuparsi scientificamente delle monete si datano al XIV e XV secolo. Proprio in questo periodo compare un approccio scientifico con cui per primi Giovanni de Matociis e Francesco Petrarca affronteranno per la prima volta lo studio della moneta in senso moderno e con metodo storiografico.\nA partire dal rinascimento, all'interno di molte delle maggiori corti europee, nasceranno le collezioni numismatiche che in seguito confluiranno spesso nei grandi monetieri e ai gabinetti numismatici pubblici.\nSviluppo.\nAlla fine del XVIII secolo, si colloca la figura di Joseph Hilarius Eckhel, considerato il fondatore della numismatica come scienza. A cui vanno aggiunti, sempre dello stesso secolo, gli italiani Ludovico Antonio Muratori e Filippo Argelati.\nIl XIX secolo fu il pi\u00f9 fecondo nella strutturazione delle collezioni nazionali e nella pubblicazione dei cataloghi. Theodor Mommsen support\u00f2 l'idea di un \"corpus\" generale di tutte le monete greche di tutte le collezioni, un'idea che non \u00e8 ancora possibile realizzare.\nNel 1931 la British Academy lanci\u00f2 l'idea della Sylloge una sistematica serie di pubblicazioni delle singole collezioni di monete greche, in ordine di zecca e con la foto di ogni singola moneta. Sono gi\u00e0 apparse un centinaio di volumi in molti paesi. L'idea \u00e8 stata ripresa dagli studiosi della Gran Bretagna medievale e nel 1993 dagli esperti di numismatica Islamica.\nNel XX secolo si rafforz\u00f2 sempre pi\u00f9 la consapevolezze dell'importanza delle monete come oggetti archeologici. Dopo la Seconda guerra mondiale in Germania \u00e8 stato lanciato il progetto \"Fundm\u00fcnzen der Antike (Ritrovamenti monetari dell'antichit\u00e0)\", per registrare ogni ritrovamento effettuato in Germania. Questa idea ha trovato seguaci in molti paesi.\nClassificazione.\nTradizione occidentale.\nDal punto di vista storico, nella numismatica occidentale possono essere riconosciuti alcuni grandi periodi:"}
{"id": "3056", "revid": "767487", "url": "https://it.wikipedia.org/wiki?curid=3056", "title": "Nido di spie", "text": "Nido di spie (\"Teheran 43\") \u00e8 un film del 1981 diretto da Aleksandr Alov e Vladimir Naumov.\nFrutto di una coproduzione multinazionale che coinvolse in piena guerra fredda l'allora maggiore impresa cinematografica dell'Europa Orientale, la sovietica Mosfil'm, la pellicola fece registrare uno degli incassi pi\u00f9 alti della storia del cinema sovietico, con oltre 47,5 milioni di spettatori, mentre risult\u00f2 un flop in Francia, con poco pi\u00f9 di 94 000 biglietti venduti.\nAll'edizione 1981 del Festival cinematografico internazionale di Mosca, si aggiudic\u00f2 il Gran Premio.\nTrama.\n1943. Nel corso della seconda guerra mondiale, durante la conferenza di Teheran, dove per la prima volta si riunirono i capi delle tre potenze mondiali in lotta contro le forze dell'Asse, Stalin, Churchill e Roosevelt, un gruppo di agenti segreti del regime nazista viene incaricato di assassinare i tre leader, per destabilizzare lo scenario sociopolitico e influenzare le sorti della guerra.\n1980. Dopo circa quarant'anni, l'ufficiale sovietico Andrej Borodin partecipa a un'asta a Londra, dove vengono venduti documenti segreti risalenti alla seconda guerra mondiale da parte del collezionista Richard Max. Ci\u00f2 che si cela dietro la figura del venditore \u00e8 in realt\u00e0 molto di pi\u00f9 di quel che sembra: infatti Richard in passato era stato una spia nazista, uno degli uomini del commando che avrebbe dovuto attentare alla vita dei tre leader a Teheran, su ordine del suo superiore gerarchico Scherner, che ora gli sta dando la caccia, con l'intenzione di fagli pagare il fallimento dell'attentato di quarant'anni prima. Nel frattempo la storia si sofferma anche sulla storia d'amore tra Andrej e Marie, una bella ragazza francese di cui il sovietico si invaghisce.\nIl passato sembra alle spalle, ma un nuovo complotto \u00e8 in atto, messo in moto da Scherner, oggi alla guida di un'importante quanto invisibile rete terroristica. Dirottando un aereo di una linea aerea parigina, il gruppo terroristico minaccia di eliminare tutti gli ostaggi se non verranno uccisi tutti i testimoni degli eventi del lontano 1943.\nAndrej assiste impotente alle azioni eclatanti di Scherner, ma la storia \u00e8 ben pi\u00f9 intricata di quanto sembri. Richard si nasconde in un vecchio appartamento, intuendo il pericolo per la sua vita rappresentato dall'ex nazista, ma non immagina che la sua giovane compagna Fran\u00e7oise \u00e8 al soldo proprio di Scherner.\nIl fallito attentato.\nAlla base dell'intera trama vi \u00e8 la storia del fallito tentativo, da parte dello spionaggio nazista, di eliminare i tre leader governativi pi\u00f9 importanti dell'epoca, Churchill, Roosevelt e Stalin, durante la conferenza di Teheran. Sebbene la sceneggiatura del film non descriva persone ed eventi reali, lo spunto narrativo fa riferimento al reale progetto attentatorio da parte di spie naziste, che fu sventato dai servizi segreti sovietici a Teheran nel 1943.\nColonna sonora.\nLa colonna sonora del film fu composta da Georges Garvarentz e Mieczys\u0142aw Weinberg. La canzone tema del film, \"Une Vie D'Amour\" (\"\u0412\u0435\u0447\u043d\u0430\u044f \u043b\u044e\u0431\u043e\u0432\u044c,Vechnaya lyubov\") di Charles Aznavour fu eseguita nel film da Aznavour, che la registr\u00f2 anche in duetto con Mireille Mathieu, e si espanse a macchia d'olio sia in Russia che nel resto del continente europeo."}
{"id": "3057", "revid": "5", "url": "https://it.wikipedia.org/wiki?curid=3057", "title": "Nand\u00f9", "text": ""}
{"id": "3058", "revid": "1660101", "url": "https://it.wikipedia.org/wiki?curid=3058", "title": "Neodimio", "text": "Il neodimio \u00e8 l'elemento chimico di numero atomico 60 e il suo simbolo \u00e8 Nd.\nCaratteristiche.\nIl neodimio \u00e8 un metallo appartenente al gruppo delle terre rare, o lantanidi, presente nella lega chiamata mischmetal fino al 18%.\n\u00c8 un metallo d'aspetto argenteo e lucente; tuttavia, essendo uno dei lantanidi pi\u00f9 reattivi, si ossida rapidamente all'aria coprendosi di una patina di ossido che, desquamandosi, espone all'azione ossidante dell'aria nuovi strati di metallo.\nApplicazioni.\nTra gli usi del neodimio si annoverano:\nStoria.\nIl neodimio \u00e8 stato scoperto dal austriaco barone Carl Auer von Welsbach a Vienna nel 1885. Auer von Welsbach tramite un'analisi spettroscopica individu\u00f2 il neodimio nel didimio insieme al praseodimio, tuttavia l'elemento non fu isolato in forma pura fino al 1925. Il nome deriva dalle parole greche \"neos\", nuovo, e \"didimos\", gemello.\nOggi il neodimio viene ottenuto tramite un processo di scambio ionico dalle sabbie di monazite ((Ce,La,Th,Nd,Y)PO4), un minerale ricco di elementi appartenenti alla classe dei lantanidi, e per elettrolisi dei suoi sali alogenati.\nDisponibilit\u00e0.\nIl neodimio non si trova mai in natura allo stato nativo; si rinviene invece in minerali quali la sabbia di monazite ((Ce,La,Th,Nd,Y)PO4) e la bastnasite ((Ce,La,Th,Nd,Y)(CO3)F), nonch\u00e9 nel mischmetal.\nLa sua separazione dalle altre \"terre rare\" \u00e8 piuttosto difficoltosa.\nComposti.\nTra i composti del neodimio si hanno\nFluoruri\nCloruri\nBromuri\nIoduri\nOssidi\nSolfuri\nSelenuri\nTellururi\nNitruri\nIsotopi.\nIl neodimio in natura si presenta come una miscela di cinque isotopi stabili, 142Nd, 143Nd, 145Nd, 146Nd e 148Nd, di cui il 142 \u00e8 il pi\u00f9 abbondante (27,2%), e due isotopi radioattivi, 144Nd e 150Nd.\nGli isotopi radioattivi del neodimio sono in totale 31 ed i pi\u00f9 stabili sono 150Nd, con un'emivita di 144Nd e 147Nd (10,98 giorni). Gli altri isotopi hanno emivite inferiori a 3,38 giorni e la maggior parte di essi inferiore ai 71 secondi.\nQuesto elemento presenta anche 4 metastati, i pi\u00f9 stabili sono 139mNd (emivita di 5,5 ore), 135mNd (5,5 minuti) e 141mNd (62,0 secondi).\nLa principale modalit\u00e0 di decadimento radioattivo degli isotopi fino a 142Nd \u00e8 la cattura elettronica con trasformazione in isotopi del praseodimio; per gli isotopi di massa superiore \u00e8 il decadimento beta con trasformazione in isotopi del promezio.\nPrecauzioni.\nLa polvere di neodimio metallico \u00e8 reattiva all'aria e pu\u00f2 incendiarsi spontaneamente.\nCome per tutti i lantanidi, i composti del neodimio hanno una tossicit\u00e0 medio-bassa, tuttavia non sono stati condotti studi specifici sulla tossicit\u00e0 del neodimio. La polvere di neodimio ed i suoi sali sono molto irritanti per gli occhi e le mucose e moderatamente irritanti per la pelle. L'inalazione delle polveri pu\u00f2 causare embolie polmonari ed un'esposizione prolungata danneggia il fegato. Il neodimio ha anche un effetto anticoagulante sul sangue, specie se somministrato per via endovenosa.\nMagneti al neodimio sono stati testati per la realizzazione di supporti per la riparazione delle ossa fratturate, ma problemi di biocompatibilit\u00e0 hanno impedito la diffusione della tecnica."}
{"id": "3060", "revid": "767487", "url": "https://it.wikipedia.org/wiki?curid=3060", "title": "Number One (film 1973)", "text": "Number One \u00e8 un film italiano del 1973 diretto da Gianni Buffardi.\nIl noto night-club romano \"Number One\", al centro di un grosso scandalo nel 1971 per un giro di cocaina che coinvolse nomi del jet-set internazionale, offr\u00ec l'occasione a Buffardi per una radiografia della Roma segreta e notturna di quegli anni.\nTrama.\nTeddy Garner, un playboy americano, trova insieme a suoi due amici la moglie Deborah morta per overdose. La polizia ha iniziato a indagare, perch\u00e9 poco dopo un'altra donna americana \u00e8 stata uccisa a colpi di arma da fuoco. Viene quindi aperta un'inchiesta, condotta congiuntamente da polizia e carabinieri, su un certo giro di persone il cui punto di ritrovo \u00e8 un locale notturno romano, il \"Number One\".\nDurante le indagini su un furto di quadri, gli inquirenti iniziano a sospettare che una banda di ladri di opere d'arte sia anche implicata nel traffico della droga. Il commissario di polizia Vinci e un comandante dei carabinieri indagano anche su un giro ragazze squillo. Sylvie Boisset, una giovane attrice francese, \u00e8 in grado di fornire ai carabinieri informazioni sul furto del quadro perch\u00e9 ha la fiducia di playboy come Benni e Leo. Inoltre, Sylvie apprende dettagli spaventosi dal fotografo Massimo sulle morti legate al furto d'arte - e sulla notte della morte di Deborah. Vengono poi commessi altri crimini, ma ogni volta che i testimoni si fanno avanti, scompaiono.\nTestimonianza.\nRacconta l'attrice Claude Jade nella sua autobiografia \"Baisers envol\u00e9s\": \"\"Ho iniziato la mia avventura a Roma, dove l'avvocato Claudio Giglioli, un agente dell'agenzia di Marceline Lenoir, mi avevo trovato due film da fare. Sono arrivata a Roma al mio hotel in via Sistina, ed ho chiesto a mia madre, che era gi\u00e0 in pensione ed aveva molto tempo libero, di raggiungermi subito. Il mio primo film \u00e8 stato \"Number one\", dal nome di una discoteca dove c'era stato un grosso scandalo, con diverse ragazze coinvolte in uno strano giro. Ma questo non \u00e8 esattamente il ruolo che ho interpretato! Penso di aver interpretato una giovane detective, o qualcosa del genere. Molto presto mi sono chiesta cosa stessi facendo e perch\u00e9 Giglioli mi avesse trovato questo ruolo. Gianni Buffardi, il regista e produttore del film, aveva nel suo ufficio una bella raccolta di opere d'arte, ma mi ha fregato perch\u00e9 non sono mai stata pagata per intero. A quel punto il mio pseudo-agente, che era un suo amico e pensava soprattutto ai fatti suoi, non ha fatto nulla per me, cos\u00ec ho deciso di lasciare la sua agenzia.\"\"\nIn effetti, nel film Claude Jade interpreta il ruolo di una attrice francese che indaga sulla morte della sua amica e su un furto d'arte, e riferisce queste scoperte agli inquirenti.\nDistribuzione.\nIl film \u00e8 a tutt'oggi inedito nel circuito home video, non essendo mai stato pubblicato n\u00e9 in VHS n\u00e9 in DVD. Dopo decenni di obl\u00eco, ritrovato nei magazzini di una casa distributrice, \u00e8 stato restaurato dal Centro sperimentale di cinematografia e dalla Cineteca Nazionale in collaborazione con Cine34 ed \u00e8 stato presentato il 27 novembre 2021 nella sezione collaterale \"Back to life\" del 39\u00b0 Torino Film Festival\nIl 9 dicembre 2021 la pellicola \u00e8 stata trasmessa in prima serata dal canale televisivo Cine34."}
{"id": "3063", "revid": "1610933", "url": "https://it.wikipedia.org/wiki?curid=3063", "title": "Nand\u00f9 comune", "text": ""}
{"id": "3064", "revid": "1610933", "url": "https://it.wikipedia.org/wiki?curid=3064", "title": "Nand\u00f9 di Darwin", "text": ""}
{"id": "3069", "revid": "1543377", "url": "https://it.wikipedia.org/wiki?curid=3069", "title": "Nettunio", "text": "Il nettunio \u00e8 un elemento chimico con numero atomico 93 e il suo simbolo \u00e8 Np. \u00c8 un elemento transuranico incluso nella serie degli attinoidi sulla tavola periodica. Possiede 19 isotopi, tutti instabili, e si presenta, allo stato solido, in 3 forme allotropiche. Il suo isotopo pi\u00f9 stabile (237Np) \u00e8 un sottoprodotto di reazione nei reattori nucleari e trova impiego nella costruzione di rilevatori di neutroni. \u00c8 presente, in tracce, nei minerali di uranio.\nStoria.\nIl nettunio appartiene alla serie degli attinoidi e fu il primo elemento transuranico ad essere sintetizzato in laboratorio. Fu scoperto e battezzato \"\u00abnettunio\u00bb\" (dal pianeta Nettuno, per analogia con l'uranio) da Edwin McMillan e Philip Hauge Abelson, nel 1940, all'interno del \"Radiation Laboratory\" (dal 1959, Lawrence Berkeley National Laboratory) dell'Universit\u00e0 di Berkeley in California. I due fisici sintetizzarono l'isotopo 239Np (con un'emivita di 2,3 giorni) in un ciclotrone bombardando dell'uranio con neutroni lenti (ovvero con energia ).\nPrima di tale data, sono menzionati in letteratura almeno tre annunci della scoperta dell'elemento 93 \u2013 con il nome di ausonio (Enrico Fermi et alii), di boemio nel 1934 e di sequanio nel 1939 \u2013 tutti smentiti da successive verifiche.\nCaratteristiche.\nAllo stato solido, il nettunio si presenta come un metallo di colore argenteo, discretamente reattivo e disponibile in tre forme allotropiche:\nDisponibilit\u00e0.\nTracce di nettunio sono presenti, in natura, nei minerali di uranio come prodotto di decadimento radioattivo del 237U. L'isotopo 237Np si pu\u00f2 sintetizzare per riduzione di NpF3 con vapori di bario o litio a circa , ma prevalentemente si ottiene come sottoprodotto di reazione dal combustibile nucleare esausto e/o durante la produzione di plutonio. 237Np viene prodotto anche per decadimento alfa di 241Am.\nCon la cattura di un neutrone termico, un atomo di 235U passa allo stato eccitato di 236\"m\"U, un isomero metastabile con un'emivita di . Escludendo gli atomi che decadono nuovamente in 235U per reazioni di scattering elastico e anelastico, circa l'84% dei nuclei eccitati subisce la fissione, mentre il restante 16% decade allo stato fondamentale di 236U cedendo sotto forma di radiazioni gamma.\nUn ulteriore cattura neutronica produce 237U che ha un'emivita di 7 giorni e decade rapidamente in 237Np.\n237U viene prodotto anche tramite una reazione (n,2n) con 238U (ma solo se i neutroni hanno alta energia).\nIsotopi.\nSono noti 19 radioisotopi del nettunio, i pi\u00f9 stabili dei quali sono il 237Np con emivita di 2,14 milioni di anni, il 236Np con emivita di anni e 235Np con emivita di 396,1 giorni. Tutti gli altri isotopi radioattivi hanno emivite inferiori a 5 giorni e, per la maggior parte, inferiori ad 1 ora. Questo elemento ha anche 4 stati metastabili, di cui il pi\u00f9 stabile \u00e8 il 236mNp (t\u00bd 22,5 ore).\nGli isotopi di nettunio hanno un peso atomico variabile tra 225,034 u (225Np) e 244,068 u (244Np). Il principale modo di decadimento prima dell'isotopo pi\u00f9 stabile (237Np) \u00e8 la cattura elettronica (con un decadimento alfa significativo), mentre quello pi\u00f9 comune dopo l'isotopo pi\u00f9 stabile \u00e8 il decadimento beta. I prodotti di decadimento prima di 237Np sono isotopi di uranio (mentre il decadimento alfa produce, invece, isotopi di protoattinio) e i prodotti principali dopo di esso sono isotopi di plutonio.\nComposti.\nPossiede vari stati di ossidazione, i pi\u00f9 alti dei quali sono quelli ottenuti in soluzione acquosa come Np3+ (di colore purpureo analogamente allo ione Pm3+) che produce, per ossidazione all'aria, Np4+ (verde-giallo) e, successivamente, NpO (rosa pallido). Un altro stato di ossidazione conosciuto \u00e8 NpO (verde bluastro in soluzione acquosa) ottenuto per ossidazione di Np4+ con acido nitrico caldo.\nI principali composti del nettunio sono gli alogenuri NpF6 (arancione), NpF4 (verde), NpF3 (viola-nero), NpCl4 (rosso-marrone), NpCl3 (bianco), NpBr4 (rosso-marrone), NpBr3 (verde), NpI3 (marrone) e gli ossidi Np3O8 e NpO2.\nInquinamento da 237Np nel lungo periodo.\nGli isotopi di nettunio pi\u00f9 pesanti decadono rapidamente, mentre quelli pi\u00f9 leggeri non possono essere prodotti per cattura neutronica; di conseguenza, la separazione chimica del nettunio dal combustibile nucleare esausto produce sostanzialmente il solo 237Np. Per tale motivo \u2013 e per la scarsa rilevanza come prodotto del decadimento naturale nei giacimenti di minerali uranili \u2013 questo radionuclide del nettunio si presta come indicatore dell'inquinamento di lungo periodo connesso con le attivit\u00e0 nucleari umane.\nCome altri tre prodotti di fissione (99Tc, 129I e 234U) il radioisotopo 237Np possiede un'emivita molto lunga, \u00e8 facilmente solubile in acqua e viene scarsamente assorbito dai minerali per cui, pur essendo un nuclide a bassa emissione radioattiva, potrebbe rappresentare, nel lungo periodo dallo stoccaggio) a causa del progressivo accumulo e dell'elevata mobilit\u00e0, l'agente pi\u00f9 significativo di inquinamento radioattivo per le falde acquifere e i bacini idrografici prossimali ai depositi di scorie se questi ultimi dovessero deteriorarsi.\nApplicazioni.\n237Np trova impiego nella costruzione di dosimetri di neutroni veloci e ad alta energia, anche per uso personale, in campo ospedaliero e industriale. Lo stesso radioisotopo del nettunio \u00e8 anche un prodotto di decadimento dell'americio presente nei rivelatori di fumo a ionizzazione.\nL'irradiazione neutronica di 237Np origina 238Pu che \u00e8 una sorgente di particelle \u03b1 per i generatori termoelettrici a radioisotopi (RTG) utilizzati, prevalentemente, nel campo dell'esplorazione spaziale. 237Np cattura un neutrone per formare 238Np che decade \u2013 per emissione beta dopo un paio di giorni \u2013 in 238Pu.\nIl nettunio \u00e8 fissile e potrebbe teoricamente essere utilizzato come combustibile nei reattori a neutroni veloci o nelle armi nucleari. Nel 1992, il Dipartimento dell'Energia degli Stati Uniti declassific\u00f2 un documento che attestava la possibilit\u00e0 di impiego di 237Np nella costruzione di armi nucleari. Nel settembre 2002, alcuni ricercatori dell'Universit\u00e0 della California hanno creato, presso il Los Alamos National Laboratory, la prima massa critica di nettunio utilizzando, per gli esperimenti, una sfera di 6\u00a0kg di 237Np circondata da un guscio di uranio arricchito. I risultati degli esperimenti hanno mostrato che la massa critica \u00e8 compresa attorno ai ."}
{"id": "3070", "revid": "59976", "url": "https://it.wikipedia.org/wiki?curid=3070", "title": "Nobelio", "text": "Il nobelio \u00e8 l'elemento chimico della tavola periodica che ha come simbolo No e come numero atomico il 102.\nStoria.\nIl nobelio venne scoperto e identificato, in maniera non ambigua, nell'aprile 1958 a Berkeley, da Albert Ghiorso, Torbj\u00f8rn Sikkeland, John R. Walton e Glenn Theodore Seaborg, che usarono una nuova tecnica a doppia ritrazione. Venne usato un acceleratore lineare di ioni pesanti (HILAC) per bombardare un sottile obiettivo di curio (95% 244Cm e 5% 246Cm) con ioni di carbonio-12 per produrre nobelio-102 in base alla reazione 246Cm(12C, 4n). Prende il nome da Alfred Nobel, scopritore della dinamite e fondatore del premio omonimo.\nNel 1957 ricercatori di Stati Uniti, Gran Bretagna e Svezia annunciarono la scoperta di un isotopo dell'elemento 102 con emivita di 10 minuti a , come risultato del bombardamento di 244Cm con nuclei di 13C. Sulla base di questi esperimenti, il nome Nobelio venne assegnato e accettato dalla \"Commissione sui pesi atomici\" della IUPAC.\nL'accettazione del nome fu prematura perch\u00e9 sia i tentativi dei sovietici che degli statunitensi esclusero la possibilit\u00e0 di un isotopo dell'elemento 102 con emivita di 10 minuti in vicinit\u00e0 degli 8,5\u00a0MeV. I primi lavori del 1957 sulla ricerca di questo elemento, all'Istituto Kur\u010datov nell'Unione Sovietica, furono guastati dall'assegnazione di una radiazione alfa a 8,9\u00a0\u00b1\u00a00,4\u00a0MeV con emivita da 2 a 40 secondi, che era troppo indefinita per sostenere le pretese di scoperta.\nEsperimenti confermatori condotti a Berkeley nel 1966 hanno mostrato l'esistenza di 254-102 con emivita di 55\u00a0s, 252-102 con emivita di 2,3\u00a0s, e 257-102 con emivita di 23\u00a0s.\nSeguendo la tradizione di dare il diritto di assegnazione del nome agli scopritori, il gruppo di Berkeley nel 1967 sugger\u00ec che venisse dato il nome nobelio assieme al simbolo No.\nIsotopi.\nSono conosciuti 10 isotopi del nobelio, uno dei quali ha emivita di 3 minuti."}
{"id": "3071", "revid": "919135", "url": "https://it.wikipedia.org/wiki?curid=3071", "title": "Fattoriale", "text": "In matematica, si definisce fattoriale di un numero naturale formula_1, indicato con formula_2, il prodotto dei numeri interi positivi minori o uguali a tale numero. In formula:\nper la convenzione del prodotto vuoto si definisce inoltre formula_4. La generalizzazione analitica del fattoriale \u00e8 nota con il nome di funzione gamma di Eulero.\nLa notazione con il punto esclamativo \u00e8 stata introdotta nel 1807 da Christian Kramp, mentre il nome \"fattoriale\" era stato coniato pochi anni prima, nel 1800 da Antoine Arbogast.\nLa sequenza dei fattoriali compare nella On-Line Encyclopedia of Integer Sequences (OEIS) come sequenza .\nEsempio di numeri fattoriali.\nI valori dei primi numeri fattoriali sono riassunti nella seguente tabella:\nDefinizione ricorsiva.\nLa funzione fattoriale pu\u00f2 anche essere definita in modo ricorsivo:\nPer questa ragione, viene spesso utilizzata nell'insegnamento dell'informatica per fornire il primo esempio di calcolo ricorsivo.\nZero fattoriale.\nNella definizione come produttoria, la richiesta che formula_6 sia pari a uno si accorda con la richiesta che il prodotto di zero fattori, il cosiddetto prodotto vuoto, come la potenza nulla di un intero positivo, sia uguale ad formula_7. Per convincersi ulteriormente di questo fatto, si pu\u00f2 anche pensare di definire formula_8 e osservare che\ncome si desume dalla definizione ricorsiva.\nApplicazioni.\nI fattoriali innanzitutto sono importanti nel calcolo combinatorio. In particolare vi sono formula_2 diverse sequenze formate da formula_1 oggetti distinti, cio\u00e8 vi sono formula_2 permutazioni di formula_1 oggetti; i fattoriali quindi enumerano le permutazioni.\nData l'importanza delle permutazioni, segue che i fattoriali si incontrano in numerosissime espressioni. Ad esempio, rimanendo nel calcolo combinatorio, il numero di scelte di formula_14 oggetti fra quelli che costituiscono un insieme di formula_1 elementi, cio\u00e8 il numero dei sottoinsiemi di formula_14 elementi di un dato insieme di formula_1 oggetti, \u00e8 dato dal cosiddetto coefficiente binomiale:\nI fattoriali si incontrano anche nel calcolo infinitesimale: innanzitutto va osservato che la formula_1-esima derivata di formula_20 \u00e8 formula_2; una conseguenza di questo fatto \u00e8 il teorema di Taylor che esprime una funzione formula_22 come serie di potenze nella formula_23 servendosi dei fattoriali e dei valori delle derivate. I fattoriali si incontrano spesso anche nelle espressioni delle funzioni speciali, nell'analisi numerica, nel calcolo delle probabilit\u00e0, nella meccanica statistica e nella meccanica quantistica.\nVarianti e generalizzazioni.\nIl fattoriale presenta numerose varianti e generalizzazioni. Tra le prime il multifattoriale e in particolare il semifattoriale, il fattoriale crescente e il fattoriale decrescente. Tra le generalizzazioni \"discrete\" troviamo l'iperfattoriale e il superfattoriale. Molte di queste varianti nascono dal calcolo della cardinalit\u00e0 di alcuni insiemi nati dalla combinatoria. La funzione gamma \u00e8 invece una generalizzazione \"continua\".\nFunzione gamma.\nLa funzione gamma \u00e8 una funzione analitica definibile mediante l'integrale\nper essa si dimostrano facilmente le propriet\u00e0\nessa dunque estende la funzione fattoriale definita sugli interi naturali all'intero campo complesso (con la sola eccezione degli interi negativi):\nSi dimostra inoltre che essa \u00e8 l'unica estensione analitica del fattoriale.\nSemifattoriale o doppio fattoriale.\nLa notazione formula_27 denota il semifattoriale (o \"doppio fattoriale\") di formula_1 ed \u00e8 definita ricorsivamente nel modo seguente:\nper esempio formula_30 e formula_31. La sequenza di semifattoriali per formula_32 \u00e8 la seguente:\nTra le identit\u00e0 che legano il fattoriale al doppio fattoriale, troviamo:\nValutazione numerica dei fattoriali.\nIl valore numerico di formula_2 pu\u00f2 essere calcolato mediante ripetute moltiplicazioni fino ad un valore non eccessivo di formula_1; questo \u00e8 ci\u00f2 che fanno le calcolatrici odierne. Al di sopra di un certo formula_1 lo strumento di calcolo in uso cessa di dare risultati sensati per via dell'overflow. Ad esempio, una calcolatrice capace di operare su formula_41 cifre decimali riesce a calcolare formula_42, ma non il fattoriale successivo, in quanto formula_43.\nQuando formula_1 \u00e8 molto grande in genere non serve conoscere il valore preciso di formula_2 e pu\u00f2 essere sufficiente stimarlo con una opportuna accuratezza. Per questo scopo in genere si usa l'approssimazione di Stirling:"}
{"id": "3079", "revid": "436907", "url": "https://it.wikipedia.org/wiki?curid=3079", "title": "Theme from New York, New York", "text": "Theme from New York, New York \u00e8 una canzone scritta appositamente per l'omonimo film del 1977 diretto da Martin Scorsese ed interpretato da Liza Minnelli e da Robert De Niro, e cantata nel film dalla stessa Minnelli. La musica \u00e8 stata scritta da John Kander mentre il testo \u00e8 di Fred Ebb.\nDopo il successo della versione della Minnelli, nel 1979 il brano fu registrato da Frank Sinatra, per il suo album \"\" (1980) in una personale versione, e con la quale spesso chiudeva i propri concerti. Occasionalmente, Sinatra ha eseguito il brano dal vivo con la stessa Minnelli. Sinatra ha inoltre registrato il brano una seconda volta in duetto con Tony Bennett per il suo album \"Duets\" del 1993.\nIl brano \u00e8 strettamente legato a questi due artisti, che ne hanno fatto, durante la loro carriera, un vero e proprio \"cavallo di battaglia\".\nIl 7 febbraio 1985 la canzone \u00e8 diventata l'inno ufficiale della citt\u00e0 di New York.\nDivenuto un vero e proprio \"standard musicale\", questo brano non va confuso con l'omonima canzone \"New York, New York\" contenuta nel musical di Leonard Bernstein \"On the town\" (\"Un giorno a New York\"), le cui musiche sono state composte nel 1944 e che \u00e8 stato successivamente trasposto per il cinema nel 1949 in un film diretto da Gene Kelly ed interpretato da Frank Sinatra."}
{"id": "3085", "revid": "367445", "url": "https://it.wikipedia.org/wiki?curid=3085", "title": "Notte dei cristalli", "text": "La Notte dei cristalli (in tedesco Kristallnacht , nella storiografia tedesca Novemberpogrome o Reichskristallnacht ) fu un insieme di pogrom antisemiti che scoppiarono su scala nazionale nella Germania nazista nella notte tra il 9 e il 10 novembre 1938. L'episodio scatenante fu l'attentato condotto l'8 novembre a Parigi dal diciassettenne ebreo-polacco Herschel Grynszpan ai danni del diplomatico tedesco Ernst Eduard vom Rath.\nFin dall'inizio dell'autunno 1938 la brutalizzazione dell'antisemitismo in Germania gravava pesantemente sull'atmosfera politica: crescevano le pressioni del regime e dei suoi pi\u00f9 attivi sostenitori per il definitivo espatrio degli ebrei tedeschi e l'attentato fu subito strumentalizzato dal ministro della Propaganda Joseph Goebbels. Egli, con l'assenso di Adolf Hitler, imbast\u00ec rapidamente una imponente campagna propagandistica contro gli ebrei tedeschi e descrisse il fatto come un deliberato attacco del \u00abgiudaismo internazionale\u00bb contro il Terzo Reich, che avrebbe comportato le pi\u00f9 \u00abpesanti conseguenze\u00bb per gli ebrei tedeschi. La sera del 9 novembre, quando giunse la notizia della morte del diplomatico tedesco, scatt\u00f2 un vero e proprio attacco fisico contro gli ebrei e i loro beni in tutti i territori sotto il controllo tedesco, coordinato e ordinato da Goebbels. Al pogrom inizialmente parteciparono semplici membri del Partito nazionalsocialista (NSDAP) e civili tedeschi, ai quali, via via che la notizia della morte del diplomatico si diffondeva, si aggiunsero membri delle \"Schutzstaffel\" (SS), delle \"Sturmabteilung\" (SA) e della Gestapo, spesso \"privatamente\", senza un ordine diretto dei superiori; indirettamente partecip\u00f2 anche il \"Sicherheitsdienst\" (SD) di Reinhard Heydrich che, informato successivamente di quanto deciso da Goebbels, diede ordine alle forze di polizia di non reprimere le sommosse.\nDurante i disordini e nei giorni successivi fino al 16 novembre furono arrestati indiscriminatamente circa ebrei maschi, poi condotti nei campi di concentramento di Dachau, Buchenwald e Sachsenhausen. I rapporti ufficiali dei nazisti parlarono di 91 morti ebrei, ma il numero effettivo fu in realt\u00e0 di gran lunga pi\u00f9 elevato (probabilmente fra i e i ), specie se considerati i maltrattamenti inflitti dopo gli arresti. Furono colpiti simboli, strutture comunitarie e i mezzi di sostentamento della comunit\u00e0 ebraica; oltre 520 sinagoghe vennero bruciate o completamente distrutte, centinaia di case di preghiera e cimiteri vennero demoliti, furono assaltate scuole e orfanotrofi e migliaia di luoghi di aggregazione ebraici, assieme a migliaia di esercizi commerciali e abitazioni private di cittadini israeliti.\nNel linguaggio comune il \"Novemberpogrome 1938\" (\"Pogrom del novembre 1938\") fu ribattezzato \"Reichskristallnacht\" (\"Notte dei cristalli del Reich\") o pi\u00f9 semplicemente \"Kristallnacht\" (espressione fatta circolare da parte nazionalsocialista e diffusasi poi nella storiografia comune), termini di una certa valenza derisoria in quanto richiamano le vetrine distrutte. Il pogrom diede un'accelerazione all'inasprimento della \"Judenpolitik\" (\"politica ebraica\") nel territorio: in una riunione ministeriale del 12 novembre fu deciso di varare una serie di decreti che dessero forma concreta ai vari piani di esproprio dei beni ebraici discussi nei mesi precedenti. Una stretta sulla legislazione razziale che fu il preludio di una futura forzata emigrazione degli ebrei dalla Germania.\nAntefatti.\nLa macchina della persecuzione.\nNei primi anni di potere del Partito Nazionalsocialista Tedesco dei Lavoratori (NSDAP) in Germania, i provvedimenti legislativi contro gli ebrei ebbero carattere asistematico e le brutalit\u00e0 non coordinate e selvagge antiebraiche provocarono disagio in molti tedeschi: alcuni erano contrari alla violenza gratuita, anche se molti all'interno e all'esterno del partito non avevano un'opinione certa sul tipo di disposizioni da prendere o tollerare nei confronti della minoranza etnica. Nel 1935 le leggi di Norimberga e i successivi decreti inquadrarono la discriminazione razziale nell'ordinamento giuridico della Germania nazista, definendo chiaramente chi dovesse essere considerato ebreo, o parzialmente ebreo, e imponendo un'ampia serie di divieti coerenti con il programma eliminazionista degli ebrei tedeschi.\nQueste leggi infatti furono emanate per codificare l'esclusione degli ebrei dalla vita sociale e civile della Germania e, pi\u00f9 in generale, separarli dal \"Volk\". I provvedimenti che le componevano, ossia la Legge per la protezione del sangue e dell'onore tedesco e la Legge sulla cittadinanza del Reich, spogliavano gli ebrei della cittadinanza e proibivano i matrimoni misti e i rapporti sessuali al di fuori dei matrimoni gi\u00e0 in atto. Furono norme molto ben accettate dai tedeschi, tanto che un rapporto della Gestapo di Magdeburgo riportava come \u00abla popolazione considera la regolazione dei rapporti con gli ebrei un atto emancipatorio, che porta chiarezza e, nel contempo, maggiore fermezza nella tutela degli interessi razziali del popolo germanico\u00bb.\nDopo le leggi di Norimberga le violenze conobbero un deciso calo fino al 1937, sebbene aggressioni verbali e fisiche nei confronti degli ebrei continuassero e la Germania andasse avanti nella loro esclusione giuridica, economica, professionale e sociale. Lo stesso ministro dell'Economia Hjalmar Schacht, nonostante non si opponesse alla legislazione, riteneva inopportune le iniziative violente del partito e dei suoi militanti, che mettevano in cattiva luce la posizione della nazione nel mondo, con conseguenze dirette nell'economia: non a caso egli lament\u00f2 perdite di contratti esteri delle ditte tedesche per via dell'antisemitismo, consapevole che nell'immediato gli ebrei fossero indispensabili per il commercio, poich\u00e9 avevano nelle loro mani l'importazione di alcuni prodotti rari di cui l'esercito aveva bisogno per il riarmo; Schacht prefer\u00ec dunque una persecuzione per vie \"legali\". L'arianizzazione delle aziende ebraiche prosegu\u00ec per\u00f2 inesorabile e anzi acceler\u00f2 grazie alla promulgazione del piano quadriennale. Questa fu accompagnata da una nuova ondata di boicottaggi intimidatori in parecchie zone del paese, segno che molti clienti tedeschi continuavano a frequentare i negozi di propriet\u00e0 israelita con conseguente esasperazione delle autorit\u00e0 naziste. Persino un fervente antisemita come Julius Streicher, nel 1935, aveva affermato che la questione ebraica era in via di risoluzione secondo metodi legali e che la popolazione avrebbe dovuto mantenere il controllo: \u00abNoi non diamo in escandescenza e non aggrediamo gli Ebrei. Non abbiamo bisogno di farlo. Colui che si dedica a questo tipo di azioni isolate (\"Einzelaktionen\") \u00e8 un nemico dello Stato, un provocatore, forse anche un Ebreo\u00bb.\nNel 1938 tale \"calma\" fu interrotta da una ripresa delle istituzioni statali e del partito per trovare una \"soluzione\" alla \u00abquestione ebraica\u00bb (\"Judenfrage\"): l'anno fu caratterizzato da una recrudescenza di aggressioni fisiche, distruzione di beni, pubbliche umiliazioni e arresti cui faceva seguito l'internamento temporaneo nei campi di concentramento. Per gli ebrei divenne impossibile vivere al di fuori delle grandi citt\u00e0, gli unici luoghi in cui potevano sperare nell'anonimato; diventavano sempre pi\u00f9 numerose le piccole localit\u00e0 di provincia che si proclamavano libere dagli ebrei (\"judenrein\"). Alcune sezioni del partito cominciarono ad agitarsi e, secondo lo storico Raul Hilberg, ci\u00f2 fu dovuto al fatto che alcuni membri, soprattutto le SA e l'apparato della propaganda, intesero le sommosse del 1938 come un mezzo con cui riconquistare prestigio e influenza.\nPerseguendo una linea sempre pi\u00f9 aggressiva in politica estera e militare, il regime abbandon\u00f2 dunque le remore riguardo alle possibili reazioni internazionali contro le iniziative antisemite: inoltre, sia pur condotta in modo discontinuo, l'arianizzazione dell'economia era stata quasi completata senza aver provocato alcuna catastrofe. Poich\u00e9 la guerra si avvicinava, divenne essenziale per il regime la rimozione degli ebrei presenti nel paese, s\u00ec da ridurre l'eventualit\u00e0 che si ripetesse quella \u00abpugnalata alla schiena\u00bb che era costata alla Germania la prima guerra mondiale: una fantasia che, anche in seguito, avrebbe svolto un ruolo cardine nelle linee programmatiche di Hitler e dei suoi collaboratori. Il 28 marzo 1938, con effetto retroattivo dal 1\u00ba gennaio dello stesso anno, una nuova legge priv\u00f2 le associazioni culturali ebraiche del loro statuto di persona giuridica, eliminando cos\u00ec un'importante tutela ed esponendole a un pi\u00f9 gravoso regime fiscale; poi, tra luglio e settembre, migliaia di medici, avvocati, dentisti, veterinari e farmacisti si videro revocare la licenza. Sempre in estate, il \"Sicherheitsdienst\" di Reinhard Heydrich, assieme alla polizia di Berlino, diede inizio a una serie di retate e arresti in tutta la capitale con lo scopo di indurre gli ebrei ad abbandonare definitivamente la Germania. E in effetti furono rilasciati solo una volta che le associazioni ebraiche ebbero disposto i preparativi per la loro emigrazione. Per la base del partito, questo insieme di discorsi, leggi, decreti e azioni di polizia indicava che era tempo di scendere nuovamente in piazza. Gli episodi di violenza di massa avvenuti a Vienna in seguito all'Anschluss costituirono un ulteriore incentivo; aizzati da Joseph Goebbels e dal capo della polizia di Berlino Wolf-Heinrich von Helldorf, i nazisti della capitale tedesca dipinsero la stella di David sulle vetrine dei negozi di propriet\u00e0 israelita, sulle porte degli ambulatori medici e degli studi degli avvocati ebrei della capitale, demolendo tre sinagoghe.\nD'altronde questa nuova fase di violenze antisemite, la terza dopo quelle del 1933 e del 1935, era stata inaugurata dallo stesso Adolf Hitler il 13 settembre 1937 al tradizionale raduno del partito: egli dedic\u00f2 gran parte del suo discorso a un attacco frontale agli ebrei, definiti \u00abinferiori in tutto e per tutto\u00bb, senza scrupoli, sovversivi, decisi a minare la societ\u00e0 dall'interno, a sterminare chi era pi\u00f9 bravo di loro e a stabilire un regime bolscevico fondato sul terrore. La nuova fase persecutoria port\u00f2 con s\u00e9 una nuova serie di leggi e decreti che peggior\u00f2 notevolmente la situazione degli ebrei tedeschi. Secondo lo storico Ian Kershaw, per stimolare l'impennata della campagna antisemita Hitler dovette fare poco o nulla; furono altri a prendere le iniziative e a incitare all'azione, sempre partendo dal presupposto che ci\u00f2 fosse in linea con la grande missione del nazismo. Era, questo, un classico esempio di lavoro \"verso il F\u00fchrer\", dando per scontata la sua approvazione a tali misure. Goebbels, uno dei principali fautori della radicale azione antisemita, non ebbe difficolt\u00e0 nell'aprile 1938, sulla scia della feroce persecuzione inflitta agli ebrei di Vienna, a convincere Hitler ad appoggiare i suoi piani per ripulire Berlino, sede del suo Gau personale. Unica condizione posta dal F\u00fchrer fu che nulla fosse intrapreso prima del suo incontro con Benito Mussolini agli inizi di maggio, in una serie di colloqui circa le mire della Germania in Cecoslovacchia.\nNell'autunno 1937, ai datori di lavoro ariani era stato ordinato di licenziare i dipendenti ebrei: come conseguenza furono espulsi circa un migliaio di ebrei russi. L'anno successivo il \"Sicherheitsdienst\" rivolse la sua attenzione ai ebrei polacchi residenti nel paese; costoro, per Heydrich, erano un fastidio perch\u00e9 non erano sottoposti alla legislazione antiebraica. Preoccupata di un loro possibile rientro, la dittatura militare polacca di stampo antisemita promulg\u00f2 il 31 marzo 1938 una legge che consentiva la revoca della cittadinanza a tali persone, le quali sarebbero cos\u00ec divenute apolidi. I negoziati fra la Gestapo e l'ambasciata polacca di Berlino non approdarono a nulla e, il 27 ottobre, la polizia tedesca cominci\u00f2 ad arrestare i lavoratori polacchi, in certi casi insieme alle loro famiglie, stipandoli su vagoni piombati e accompagnandoli al confine. Circa persone vennero espulse senza preavviso, con appena il tempo di portarsi dietro qualche effetto personale; giunte alla frontiera, venivano fatte scendere dal treno e trascinate oltre confine. Le autorit\u00e0 polacche per\u00f2 sbarrarono il proprio lato della frontiera, lasciando gli espulsi a vagare senza meta in una \"terra di nessuno\", fino a quando non si risolsero a impiantare dei campi profughi subito a ridosso del confine. Il 29 ottobre 1938, quando il governo polacco ordin\u00f2 l'espulsione dei cittadini tedeschi nella direzione opposta, la polizia del Reich port\u00f2 l'operazione alla stretta finale. Da ultimo, dopo una serie di negoziati intergovernativi, fu consentito ai deportati di tornare in Germania a raccogliere i propri averi per poi ristabilirsi definitivamente in Polonia.\nL'omicidio di vom Rath.\nMentre le autorit\u00e0 polacche esitavano a emettere i permessi di entrata nel paese, migliaia di espulsi attendevano a Zb\u0105szy\u0144 affamati e sofferenti; alcune persone si suicidarono. Una coppia di profughi, che aveva vissuto a Hannover per oltre ventisette anni, aveva un figlio diciassettenne, Herschel Grynszpan, che viveva a Parigi. Dal confine la sorella Berta gli invi\u00f2 una lettera in cui raccontava dell'espulsione e chiedeva al fratello un piccolo aiuto in denaro per sopravvivere. L'angosciato messaggio giunse il 3 novembre a Herschel, il quale, la mattina del 6, compr\u00f2 una pistola, deciso a vendicare l'oltraggio alla sua famiglia e a tutti gli ebrei ingiustamente espulsi. Il giorno seguente si rec\u00f2 all'ambasciata tedesca e, dopo aver detto al portiere che aveva un messaggio molto importante per l'ambasciatore, riusc\u00ec ad entrare nell'ufficio del terzo segretario dell'ambasciata, Ernst Eduard vom Rath, e spar\u00f2 cinque colpi, centrando l'uomo due volte e procurandogli gravi ferite, ma senza ucciderlo.\nIntanto, a Monaco di Baviera, erano in atto le celebrazioni del cosiddetto \"putsch della birreria\" del 1923, presiedute da Hitler. Questi, venuto a sapere dell'accaduto, ordin\u00f2 al suo medico personale, il dottor Karl Brandt, di recarsi a Parigi assieme al direttore della clinica universitaria di Monaco. I due giunsero in citt\u00e0 l'8 novembre, mentre in Germania la stampa tedesca lanciava accuse contro il popolo ebraico annunciando le prime misure punitive contro gli ebrei tedeschi; nel contempo fu bloccata la stampa di ogni quotidiano o periodico ebraico, vietato l'accesso dei bambini ebrei alle elementari e sospese a tempo indeterminato tutte le attivit\u00e0 culturali ebraiche. Quello stesso giorno Goebbels rifer\u00ec di manifestazioni spontanee di ostilit\u00e0 antisemite in molte citt\u00e0 del Reich: una sinagoga fu incendiata a Bad Hersfeld, nell'Assia, a Kassel e Vienna sinagoghe e negozi ebraici furono assaltati da cittadini tedeschi, che danneggiarono vetrine e suppellettili. In realt\u00e0 si trattava di precise direttive di Goebbels, il quale aveva ordinato al responsabile della Propaganda dell'Assia (coadiuvato in questo dalla Gestapo e dalle SS) di prendere d'assalto le sinagoghe della regione per tastare il polso dell'opinione pubblica in vista di un possibile allargamento del pogrom. A Kassel, invece, l'attacco alla sinagoga era stato effettuato dalle camicie brune. In serata Hitler tenne il suo discorso per l'anniversario del mancato golpe; tuttavia evit\u00f2 di menzionare l'episodio del ferimento di vom Rath alla platea, avendo chiaramente in animo di passare all'azione subito dopo la morte del diplomatico, che sembrava imminente, stando alle comunicazioni ricevute da Brandt.\nRiguardo gli atti di violenza registrati il giorno 8, Goebbels dichiar\u00f2 alla stampa il giorno seguente che costituivano l'espressione spontanea della collera del popolo tedesco verso gli istigatori del vergognoso attentato di Parigi. Il contrasto con l'omicidio del funzionario regionale del partito Wilhelm Gustloff, perpetrato dall'ebreo David Frankfurter nel febbraio 1936 e che \u2013 dato l'interesse hitleriano a tenersi buona l'opinione pubblica internazionale nell'anno delle Olimpiadi \u2013 non aveva suscitato alcuna reazione violenta n\u00e9 dai vertici n\u00e9 dalla base del partito, non avrebbe potuto essere pi\u00f9 evidente. Esso dimostrava, secondo lo storico Richard J. Evans, che l'attentato, \u00ablungi dall'essere la causa di ci\u00f2 che segu\u00ec, ne fu in realt\u00e0 il semplice pretesto\u00bb.\nLa sera del 9 Hitler fu informato da Brandt che vom Rath era morto alle 17:30 ora tedesca. La notizia, pertanto, raggiunse non solo lui ma anche Goebbels e il ministero degli Esteri. Immediatamente, il F\u00fchrer diede incarico a Goebbels di lanciare una massiccia e ben coordinata aggressione contro gli ebrei tedeschi, unitamente all'arresto e alla reclusione nei campi di concentramento di tutti gli israeliti adulti di sesso maschile che si fosse riusciti a catturare. Inform\u00f2 perci\u00f2 Himmler del fatto che \u00abGoebbels [fosse] il responsabile dell'intera operazione\u00bb; Himmler disse:\nLo storico Saul Friedl\u00e4nder afferm\u00f2: \u00abPer Goebbels fu quella un'occasione per dimostrare le proprie capacit\u00e0 di leader come non gliene erano pi\u00f9 capitate dal boicottaggio dell'aprile 1933. Il ministro della Propaganda desiderava ardentemente dimostrare le proprie capacit\u00e0 agli occhi del maestro. Hitler aveva espresso critiche sulla scarsa efficacia, nella stessa Germania, della campagna di propaganda durante la crisi dei Sudeti. Inoltre Goebbels era parzialmente in disgrazia a causa della sua relazione con l'attrice ceca Lida Baarova e per la sua intenzione di divorziare dalla moglie, Magda, una delle pi\u00f9 intime prot\u00e9g\u00e9e di Hitler. Il F\u00fchrer aveva messo fine alla storia e all'idea del divorzio, ma il suo ministro necessitava ancora di qualche iniziativa di peso. E adesso l'aveva a portata di mano.\u00bb Sussistono tuttavia delle dichiarazioni circa la diretta responsabilit\u00e0 di Hitler, riportate sempre da Friedl\u00e4nder: esemplificativo in tal senso un colloquio, tratto dai diari di Ulrich von Hassell, ex ambasciatore tedesco a Roma, fra G\u00f6ring e Johannes Popitz, ministro delle finanze di Prussia, in cui questi protest\u00f2 con G\u00f6ring chiedendo che i responsabili del pogrom fossero puniti, ricevendo come risposta: \u00abMio caro Popitz, lei desidera forse punire il F\u00fchrer?\u00bb Similmente, secondo lo storico Evans, a Hitler si era presentata l'opportunit\u00e0 ideale per indurre quanti pi\u00f9 ebrei possibile a lasciare la Germania di fronte a una terribile esplosione di violenza e di distruzione, che sarebbe stata presentata dalla stampa di regime come \u00abfrutto della sgomenta reazione alla notizia della morte del diplomatico\u00bb; allo stesso tempo l'omicidio avrebbe fornito la propagandistica giustificazione alla completa e definitiva segregazione degli ebrei dall'economia, dalla societ\u00e0 e dalla cultura.\nLa Notte dei cristalli.\nI pogrom del 9 e 10 novembre 1938.\nVerso le ore 21:00 del 9 novembre, durante la cena presso il municipio di Monaco, quando potevano essere osservati da buona parte degli invitati, Hitler e Goebbels furono avvicinati da un messaggero, il quale annunci\u00f2 loro ci\u00f2 che in realt\u00e0 gi\u00e0 sapevano sin dal tardo pomeriggio: il decesso di vom Rath. Dopo una breve e concitata conversazione, Hitler si conged\u00f2 prima del solito per ritirarsi nei suoi alloggi privati. Verso le 22:00 fu Goebbels a prendere la parola innanzi ai \"Gauleiter\", annunci\u00f2 che vom Rath era morto e che erano gi\u00e0 scoppiate sommosse nei distretti di Kurhessen e di Magdeburgo-Anhalt. Il ministro aggiunse che, su suo suggerimento, Hitler aveva deciso che nel caso le sommosse avessero assunto proporzioni maggiori, non si sarebbe dovuto intervenire per scoraggiarle. Forse Goebbels rese edotto dei piani Hitler; nei suoi diari infatti ricord\u00f2: \u00abSottopongo la faccenda al F\u00fchrer. Lui decreta: lasciare libero sfogo alle manifestazioni. Richiamare la polizia. Che una volta tanto gli ebrei sappiano cosa sia la rabbia popolare. Giusto. Trasmetto subito le necessarie direttive alla polizia e al partito. Poi ne parlo brevemente alla dirigenza del partito. Applausi scroscianti. Tutti si precipitano ai telefoni. Adesso le persone agiranno\u00bb. Goebbels fece indubbiamente del suo meglio per assicurarsi il concreto intervento del popolo, comunicando dettagliate istruzioni su ci\u00f2 che si doveva e non si doveva fare. Immediatamente dopo il suo discorso, la \"Sto\u00dftrupp Hitler\", squadra d'assalto le cui tradizioni risalivano ai giorni delle risse da birreria antecedenti al \"putsch\", cominciava a seminare distruzione per le vie di Monaco; demol\u00ec quasi subito l'antica sinagoga della Herzog-Rudolf-Stra\u00dfe, rimasta in piedi dopo la distruzione, in estate, della sinagoga principale. A Berlino, nell'elegante viale Unter den Linden, una folla di persone si riun\u00ec all'Ufficio del turismo francese dove alcuni ebrei erano in fila in attesa di informazioni per emigrare: la folla costrinse l'ufficio a chiudere e disperse le persone in fila al grido \u00abAbbasso gli ebrei! Vanno a Parigi per raggiungere l'assassino!\u00bb.\nPoco prima della mezzanotte del 9 novembre, Hitler e Himmler si incontrarono nell'hotel Rheinischer Hof e dal colloquio scatur\u00ec una direttiva, inoltrata via telex alle 23:55 dal capo della Gestapo Heinrich M\u00fcller a tutti i comandanti di polizia del paese, che specificava: \u00abAzioni contro i giudei, e in particolare contro le loro sinagoghe, si scateneranno a brevissimo in ogni parte del paese. Esse non devono essere interrotte. Occorre tuttavia provvedere, in collaborazione con le forze della \"Ordnungspolizei\", a che siano evitati episodi di sciacallaggio e altri eccessi particolari ... Preparare l'arresto di 20- ebrei sul territorio nazionale, prediligendo in particolar modo quelli abbienti\u00bb.\nAll'1:20 del 10 novembre, Heydrich ordin\u00f2 alla polizia e al \"Sicherheitsdienst\" di non impedire la distruzione delle propriet\u00e0 ebraiche n\u00e9 violenze contro gli ebrei tedeschi; in compenso non dovevano essere tollerati atti di sciacallaggio n\u00e9 maltrattamenti a cittadini stranieri, anche se ebrei. Fu inoltre evidenziato che bisognava evitare danni alle propriet\u00e0 tedesche contigue ai negozi e agli edifici di culto israeliti, nonch\u00e9 arrestare tanti ebrei da riempire completamente lo spazio disponibile nei campi. Alle 02:56 un terzo telex, trasmesso su ordine di Hitler dall'ufficio del suo vice, Rudolf Hess, rafforz\u00f2 quest'ultimo punto aggiungendo che, \u00abper ordini superiori, non dovevano essere appiccati incendi nei negozi ebraici per non mettere a repentaglio gli immobili tedeschi adiacenti\u00bb. A quel punto il pogrom era in pieno svolgimento in molte localit\u00e0 della Germania: tramite gli ordini inoltrati per via gerarchica a tutte le sedi del partito, squadre d'assalto e attivisti, che stavano ancora celebrando nei propri quartieri generali l'anniversario del 1923, diedero inizio alle violenze. Molti di loro erano ubriachi e poco inclini a prendere sul serio la prescrizione di astenersi da saccheggi e da violenze personali, \u00abcos\u00ec bande di camicie brune fuoriuscirono da case e sedi del partito, quasi tutti in abiti civili, armati di taniche di benzina, e si diressero verso la sinagoga pi\u00f9 vicina\u00bb.\nLa violenza si scaten\u00f2 pi\u00f9 o meno contemporaneamente da Berlino fino ai villaggi rurali e si registrarono eventi terribili nel cuore della notte, che al sorgere del sole non accennarono a placarsi. Nella capitale, alle prime ore del mattino, folle incontrollate distrussero circa 200 negozi di propriet\u00e0 ebraica e sulla Friedrichstra\u00dfe le persone si lasciarono andare al saccheggio dei negozi; a Colonia un giornale britannico riport\u00f2 che: \u00able folle ruppero le vetrine di quasi ogni negozio ebraico, entrarono a forza in una sinagoga, ne rovesciarono i sedili e ruppero i vetri delle finestre\u00bb. A Salisburgo la sinagoga fu distrutta e i negozi ebraici sistematicamente saccheggiati; a Vienna, secondo i resoconti, almeno 22 ebrei si tolsero la vita durante la notte, mentre \u00abautocarri carichi di ebrei furono portati a Doliner Stra\u00dfe dalle SA e costretti a demolire una sinagoga\u00bb. Secondo i resoconti, anche a Potsdam, Treuchtlingen, Bamberga, Brandeburgo, Eberswalde e Cottbus furono saccheggiati, demoliti e infine dati alle fiamme i luoghi di culto, senza tener conto della loro et\u00e0: ad esempio, quello di Treuchtlingen risaliva al 1730. Il console generale britannico a Francoforte sul Meno, Robert Smallbones, invi\u00f2 a Londra una relazione sugli accadimenti avvenuti a Wiesbaden alle prime luci dell'alba: \u00abLa violenza era iniziata con l'incendio di tutte le sinagoghe\u00bb e durante il giorno \u00abgruppi organizzati di entrambe le formazioni politiche [SA e SS] fecero visita a ogni negozio o ufficio ebraico, distruggendo vetrine, beni, attrezzature. [...] Furono arrestati oltre duemila ebrei [...] tutti i rabbini con altri leader e insegnanti religiosi [erano] in stato di arresto\u00bb. Delle 43 sinagoghe e case di preghiera di Francoforte, almeno ventuno furono distrutte o danneggiate dal fuoco. A Schwerin tutti gli esercizi ebraici furono contrassegnati con una stella di David alla sera, cos\u00ec da essere rapidamente riconosciuti e distrutti il giorno seguente; a Rostock fu appiccato un incendio alla sinagoga della citt\u00e0 e a G\u00fcstrow, oltre al luogo di culto, vennero bruciati il tempio del cimitero ebraico e il negozio di un orologiaio ebreo. La totalit\u00e0 degli abitanti ebrei furono tratti in arresto, cos\u00ec come successe a Wismar, dove i maschi della comunit\u00e0 ebraica furono prelevati dalla polizia.\nAd attestare la distruzione delle sinagoghe esistono molte testimonianze fotografiche, come quelle che ritraggono un enorme fal\u00f2 nella piazza centrale di Zeven, alimentato con gli arredi della vicina sinagoga e a cui furono obbligati ad assistere i bambini della vicina scuola elementare. A Ober-Ramstadt fu immortalato il lavoro dei pompieri impegnati a proteggere un'abitazione nelle vicinanze della sinagoga della citt\u00e0 in fiamme, cos\u00ec come vennero fotografate in fiamme anche le sinagoghe di Siegen, Eberswalde, Wiesloch, Korbach, Eschwege, Thalfang e Ratisbona, citt\u00e0 quest'ultima in cui furono immortalate anche colonne di ebrei maschi in uscita dal vecchio quartiere ebraico, costrette a marciare sotto la scorta delle SA verso il campo di Dachau. \nA Brema, alle 2:00, tre autopompe dei pompieri presero posizione nella strada dove si trovavano la sinagoga e l'edificio amministrativo della comunit\u00e0 ebraica; tre ore pi\u00f9 tardi erano ancora l\u00e0, mentre i due edifici venivano prima saccheggiati e poi bruciati. Un uomo delle SA costrinse inoltre un autista a schiantarsi con il proprio camion contro gli ingressi dei vari negozi ebraici, i cui beni furono confiscati. Sulle vetrine cos\u00ec danneggiate vennero apposte targhe preparate in precedenza, con frasi come \"Vendetta per vom Rath\", \"Morte all'ebraismo internazionale e alla frammassoneria\" e \"Non si fanno affari con le razze legate agli ebrei\". Il console britannico T.B. Wildman rifer\u00ec che la sarta ebrea Lore Katz fu portata in strada in camicia da notte ad assistere al saccheggio della sua attivit\u00e0, oltre a riportare che \u00abun uomo di nome Rosenberg, padre di sei figli\u00bb e costretto ad abbandonare la sua casa, \u00aboppose resistenza e fu ucciso\u00bb. Nelle stesse ore, alla notizia del primo ebreo morto durante le violenze, Goebbels osserv\u00f2 che \u00ab\u00e8 inutile sconvolgersi per la morte di un ebreo: toccher\u00e0 a migliaia di altri nei giorni a venire\u00bb e, trattenendo a stento la soddisfazione per gli eventi, annot\u00f2 sul proprio diario:\nLe notizie relative ad alcuni degli assassinii si devono ai rapporti di diplomatici e corrispondenti di nazioni estere. Un dipendente del \"The Daily Telegraph\" fece pervenire informazioni da Berlino: \u00ab[...] si ha notizia che il custode della sinagoga di Prinzregentstra\u00dfe abbia perso la vita nell'incendio con tutta la sua famiglia\u00bb e che due ebrei erano stati linciati nella parte orientale della capitale; un suo collega riport\u00f2 invece: \u00abPareva che persone normalmente decorose fossero completamente in preda a odio razziale e isterismo. Ho visto donne elegantemente vestite battere le mani e gridare di gioia\u00bb. Un corrispondente del \"News Chronicle\" vide saccheggiatori \u00abrompere con particolare attenzione le vetrine delle gioiellerie e, ridacchiando, imbottirsi le tasche dei ninnoli e delle collane che cadevano sui marciapiedi\u00bb; in contemporanea, sulla Friederichstra\u00dfe \u00abun pianoforte a coda fu trainato sul marciapiede e demolito con accette, tra urla, esultanze e applausi\u00bb. A Dortmund, citt\u00e0 in cui la comunit\u00e0 ebraica era gi\u00e0 stata costretta a vendere ai nazisti la sinagoga, un ebreo rumeno fu costretto a strisciare per quattro chilometri lungo le strade della citt\u00e0 mentre veniva percosso; a Bassum la cinquantaseienne Josephine Baehr si suicid\u00f2 dopo aver assistito all'arresto del marito e alla demolizione della casa; a Glogau, dove furono distrutte entrambe le sinagoghe, Leonhard Plachte fu gettato fuori dalla finestra della propria abitazione e perse la vita; a Jastrow l'ebreo Max Freundlich rimase ucciso nel corso dell'arresto e a Beckum (in cui sinagoga e scuola ebraica furono rase al suolo) fu ucciso a sangue freddo il novantacinquenne Alexander Falk.\nA Monaco di Baviera un inviato del \"The Times\" raccont\u00f2 che i negozi ebrei furono attaccati \u00abda folle istigate dalle camicie brune, la maggior parte delle quali sembravano veterani del \"putsch\" che hanno marciato ieri a Monaco\u00bb. Lo stesso quotidiano riport\u00f2 come la Kaufinger Stra\u00dfe, una delle vie principali, sembrasse \u00abdevastata da un bombardamento aereo\u00bb e che \u00abogni negozio ebreo della citt\u00e0 era parzialmente o completamente distrutto\u00bb. Nella citt\u00e0 furono arrestati 500 ebrei e tutti gli altri, secondo quanto annunciato dalle radio, avrebbero dovuto lasciare la Germania; molti di loro, in effetti, tentarono di dirigersi verso la frontiera svizzera, ma i distributori rifiutarono di vendere la benzina e la Gestapo requis\u00ec gran parte dei loro passaporti. Neppure Vienna, annessa alla Germania da appena otto mesi, sfugg\u00ec alla notte dei cristalli. \u00abVedere le nostre sinagoghe che prendevano fuoco\u00bb ricord\u00f2 Bronia Schwebel, \u00abvedere proprietari di attivit\u00e0 commerciali passarvi di fronte con cartelli sulle spalle \"Mi vergogno di essere ebreo\", mentre i loro negozi venivano saccheggiati, faceva paura e spezzava il cuore. Non erano solo i negozi ad essere violati, erano le loro vite ...\u00bb. La mattina del 10 novembre molti viennesi, infatti, dopo aver letto della morte di vom Rath, se la presero con gli ebrei alle fermate dei tram e scoppiarono numerosi pestaggi; civili austriaci e SA si lanciarono contro le vetrine dei negozi e attaccarono addirittura un asilo ebraico. Il dodicenne Fred Garfunkel vide la drogheria sotto casa \u00abfrantumarsi in mille pezzi\u00bb mentre soldati a bordo di autocarri parcheggiati ad ogni angolo \u00abvi tiravano su persone dalla strada\u00bb. Intorno alle 09:00 le sinagoghe di Hernalser e Hietzinger furono date alle fiamme e verso mezzogiorno la folla irruppe nella Scuola rabbinica di Gro\u00dfe Schiffga\u00dfe, ne trascin\u00f2 fuori il mobilio e ne fece un fal\u00f2; pochi minuti pi\u00f9 tardi si ud\u00ec una forte esplosione provenire dalla sinagoga di Tempelga\u00dfe, dove le camicie brune avevano deliberatamente posto dei fusti di benzina prima di darle fuoco. Cos\u00ec come accaduto in Germania, ci fu anche un'ondata di arresti: solo il 10 novembre ben maschi ebrei furono imprigionati. In serata furono rilasciati, ma i restanti furono deportati a Dachau.\nLo stesso Goebbels cominci\u00f2 a consultarsi per telefono con Hitler su come e quando porre fine all'azione. Alla luce delle sempre pi\u00f9 numerose critiche al pogrom mosse anche, seppure non certo per ragioni umanitarie, dagli alti comandi della dirigenza nazista, si opt\u00f2 per la sua conclusione. Successivamente il ministro della Propaganda abbozz\u00f2 un ordine per fermare le violenze e lo port\u00f2 di persona al F\u00fchrer che stava pranzando all'osteria Bavaria: \u00abFatto rapporto al F\u00fchrer all'Osteria, concorda su tutto. La sua posizione \u00e8 improntata a radicalismo e aggressivit\u00e0 assoluti. L'azione in s\u00e9 si \u00e8 svolta senza problemi di sorta [...] Il F\u00fchrer \u00e8 determinato a varare severissime misure contro gli ebrei. Per i loro affari devono sbrigarsela da soli. L'assicurazione non gli rimborser\u00e0 un soldo. Vuole passare quindi a una graduale espropriazione delle attivit\u00e0 giudaiche\u00bb. Hitler approv\u00f2 dunque il testo di Goebbels, che fu letto alla radio quello stesso pomeriggio intorno alle 17:00 e stampato sulle prime pagine dei giornali del mattino dopo.\nLa polizia e gli ufficiali del partito iniziarono a mandare a casa i dimostranti, ma gli arresti da parte della Gestapo erano appena iniziati. Sono rimaste tre testimonianze di altrettanti villaggi tedeschi in cui durante il pogrom i preti e le parrocchie si adoperarono per evitare il massacro: Warmsried, Derching e Laimering. Pare che quasi nessuna altra comunit\u00e0 ebraica residente nei villaggi fu risparmiata dalle violenze e dall'umiliazione. Secondo lo storico Daniel Goldhagen fu proprio nei piccoli villaggi rurali che le SA furono accolte con pi\u00f9 favore, mentre nelle grandi citt\u00e0 la popolazione prefer\u00ec assistere indifferente, piuttosto che partecipare in modo attivo. Nelle piccole comunit\u00e0 la gente del luogo ne approfitt\u00f2 con \u00abla consapevolezza che in quel giorno gli ebrei erano \"caccia aperta\" [\"Vogelfrei\"] [...] e alcuni si lasciarono prendere la mano, accanendosi sugli ebrei tormentati e indifesi\u00bb. La gente comune, se partecip\u00f2, lo fece spontaneamente senza essere provocata o incoraggiata e, in alcuni casi, i genitori portarono con s\u00e9 i propri figli. Fu infatti registrato che in testa a molti attacchi contro gli ebrei e alle azioni vandaliche a danno dei negozi si trovavano ragazzi in et\u00e0 scolare. Il 15 novembre il diplomatico Ulrich von Hassell annot\u00f2 sul proprio diario che gli organizzatori del pogrom erano stati \u00absufficientemente sfacciati da mobilitare classi di studenti\u00bb; un mese dopo scrisse che aveva avuto conferma da un membro del ministero degli Esteri della veridicit\u00e0 della storia secondo cui \u00abgli insegnanti avevano armato gli studenti con dei bastoni, in modo che potessero distruggere i negozi ebraici\u00bb.\nLa distruzione di un cos\u00ec grande numero di sinagoghe, case di preghiera e centri culturali fu il pi\u00f9 grave colpo inferto al patrimonio artistico e culturale ebraico d'Europa: tra gli edifici erano annoverati alcuni tra i monumenti pi\u00f9 importanti e significativi dell'architettura sinagogale tedesca, come il Leopoldst\u00e4dter Tempel di Vienna, la sinagoga maggiore di Francoforte sul Meno, la sinagoga nuova di Hannover, la sinagoga nuova di Breslavia e molte altre. L'11 novembre fu presentato a Heydrich un resoconto secondo cui erano state abbattute 76 sinagoghe e altre 191 incendiate, demoliti 29 grandi magazzini, devastati 815 negozi e 117 abitazioni private. Le stime successive indicano che durante il pogrom furono distrutte almeno 520 sinagoghe, ma la cifra totale in realt\u00e0 supera il migliaio; anche i dati sui danni inferti ad attivit\u00e0 e case, in realt\u00e0, ammonterebbero almeno a negozi e abitazioni distrutti e saccheggiati. Le vittime ufficialmente furono 91, ma il numero effettivo, destinato a rimanere ignoto, fu pi\u00f9 verosimilmente compreso tra e , specie se si considerano i maltrattamenti subiti dagli ebrei maschi dopo il loro arresto (e protrattisi in alcuni casi per giorni) e i 300 suicidi almeno, causati dal panico e dalla disperazione del momento\nConseguenze immediate.\nCon la Notte dei cristalli, secondo lo storico Daniel Goldhagen, i tedeschi chiarirono in modo definitivo questioni che peraltro erano gi\u00e0 sotto gli occhi di tutti: in Germania non c'era pi\u00f9 posto per gli ebrei e per liberarsene i nazisti anelavano allo spargimento di sangue e alla violenza fisica; da un punto di vista psicologico, distruggere le istituzioni e i simboli di una comunit\u00e0 equivale a distruggere la sua gente, compiendo un \u00abatto di pulizia generale\u00bb, che sempre Goldhagen indica come un sostanziale presagio al genocidio che si sarebbe compiuto pochi anni dopo.\nComplessivamente, fra il 9 e il 16 novembre, circa ebrei maschi furono arrestati e condotti nei campi di Buchenwald, Dachau e Sachsenhausen; la popolazione di Buchenwald raddoppi\u00f2 da circa internati alla met\u00e0 di settembre a due mesi pi\u00f9 tardi. Insieme alla maggior parte degli ebrei provenienti da Treuchtlingen, il noto pianista e accademico Moritz Mayer-Mahr fu prelevato a Monaco e condotto a Dachau, dove fu costretto a restare all'aperto e sull'attenti insieme agli altri per ore e ore nel freddo di novembre, con indosso solo i calzini i pantaloni, la maglietta e la giacca. I campi erano in situazione igieniche terribili, con poche latrine improvvisate per migliaia di uomini e nessuna possibilit\u00e0 di lavarsi; inoltre, la maggior parte dei detenuti fu costretta a dormire per terra. Fra il 1933 e il 1936 il tasso di mortalit\u00e0 a Dachau era compreso da un minimo di 21 a un massimo di 41 individui all'anno; nel settembre 1938 persero la vita dodici prigionieri e in ottobre altri dieci. Dopo l'arrivo degli internati ebrei a seguito della Notte dei cristalli, i morti salirono a 115 in novembre e a 173 in dicembre, a dimostrazione (secondo lo storico Richard J. Evans) del notevole inasprimento della brutalit\u00e0 nei confronti degli ebrei nei campi di detenzione durante e dopo i pogrom di novembre.\nIl ministero della Propaganda si affrett\u00f2 a presentare al mondo tali episodi come una spontanea esplosione di legittima collera popolare: \u00abTroppo duro \u00e8 stato l'attacco sferrato contro di noi dal giudaismo internazionale perch\u00e9 fosse possibile reagire soltanto a parole\u00bb, dichiarava l'11 novembre ai suoi lettori il \"G\u00f6ttinger Tageblatt\". Lo stesso giornale dichiar\u00f2 poi che \u00abdopo essere stata repressa per decenni, la furia antigiudaica si \u00e8 finalmente scatenata. Per questo gli ebrei devono ringraziare il loro fratello Gr\u00fcnspan [Grynszpan], i suoi mentori, spirituali o materiali che siano, e loro stessi\u00bb. Il pezzo concludeva con l'oltremodo falsa assicurazione che gli ebrei \u00abnel corso degli incidenti sono stati trattati abbastanza bene\u00bb. Analogamente, con uno sprezzo per la verit\u00e0 che travalicava persino quello consueto, il principale quotidiano di propaganda nazista \"V\u00f6lkischer Beobachter\" proclam\u00f2:\nL'11 novembre, ancora sul \"V\u00f6lkischer Beobachter\", Goebbels attacc\u00f2 la stampa straniera \u00abprevalentemente giudaica\u00bb, rea di essere ostile alla Germania. In un articolo, apparso contemporaneamente su pi\u00f9 periodici, il ministro della Propaganda defin\u00ec semplicemente menzogneri tali resoconti, affermando come la naturale reazione al vile assassinio di vom Rath fosse derivata da un \u00abistinto sano\u00bb della societ\u00e0 tedesca, che Goebbels defin\u00ec orgogliosamente \u00abun popolo antisemita. Un popolo che non trae piacere n\u00e9 diletto a vedere limitati i propri diritti n\u00e9 a essere provocato, come nazione, dalla parassitaria razza ebraica\u00bb; in conclusione, egli asser\u00ec che la nazione tedesca aveva fatto tutto ci\u00f2 che era in suo potere per mettere fine alle manifestazioni e che non aveva nulla di cui vergognarsi. L'opinione pubblica internazionale invece reag\u00ec con un misto di orrore e di incredulit\u00e0 al pogrom: per molti osservatori stranieri esso costitu\u00ec, anzi, un punto di svolta al loro sguardo sul regime nazista.\nIl 12 novembre si tenne un incontro presso il ministero dei Trasporti aerei a Berlino per discutere la \u00abquestione ebraica\u00bb, sotto la presidenza di Hermann G\u00f6ring e con la partecipazione dei ministri dell'Interno, della Propaganda, delle Finanze e dell'Economia. In quella riunione si decise di multare gli ebrei di un miliardo di marchi e di dare impulso decisivo ad \u00abarianizzare\u00bb l'economia tedesca, tanto che il ministro dell'Economia Walther Funk stabil\u00ec che dal 1\u00ba gennaio 1939 nessun ebreo sarebbe pi\u00f9 potuto essere a capo di un'attivit\u00e0 commerciale. Gi\u00e0 la sera dello stesso giorno fu annunciata la multa comminata agli ebrei tedeschi e la loro emarginazione totale dalla vita economica del paese entro il primo giorno del 1939. Quel giorno fu pure decisa la loro esclusione da tutti i luoghi di intrattenimento; il 13 Goebbels spieg\u00f2 al popolo berlinese che \u00abaspettarsi che un tedesco sieda accanto ad un ebreo in un teatro o in un cinema equivale a degradare l'arte tedesca. Se i parassiti non fossero stati trattati fin troppo bene in passato, non sarebbe stato necessario sbarazzarsene tanto rapidamente adesso\u00bb. Il giorno successivo il ministro dell'Educazione, Bernhard Rust, emise un decreto che viet\u00f2 a ogni ebreo di iscriversi a qualunque universit\u00e0 tedesca o austriaca e ventiquattr'ore pi\u00f9 tardi i figli degli ebrei tedeschi furono banditi dalle scuole nazionali con effetto immediato. Il 16 novembre il presidente degli Stati Uniti d'America Franklin Delano Roosevelt annunci\u00f2 alla radio che egli riusciva \u00aba stento a credere\u00bb che la campagna antisemita tedesca \u00abpotesse aver luogo nel ventesimo secolo della civilt\u00e0\u00bb e, sulla scia di questa indignazione, il sindaco di New York Fiorello La Guardia (la cui madre era ebrea) diede a tre capi ebrei della polizia l'incarico di proteggere il consolato tedesco della citt\u00e0.\nSempre il 16 novembre Heydrich ordin\u00f2 di porre fine all'ondata di arresti di ebrei maschi innescata dal pogrom, ma non con il semplice intento di restituirli alla vita di prima: tutti gli ebrei sopra la sessantina, quelli malati o handicappati e quelli coinvolti in una procedura di arianizzazione dovevano essere liberati immediatamente. Il rilascio degli altri era legato in molti casi a un loro impegno formale a lasciare il paese. L'emigrazione, peraltro, si era delineata come l'unica alternativa per loro, ma pochi erano gli stati esteri disposti ad accoglierli, contingenza che rese drammatica la loro situazione: il 15 novembre un inviato britannico scrisse da Berlino che \u00able voci che certi paesi abbiano allentato le restrizioni producono il risultato di centinaia di ebrei che accorrono ai loro consolati, solo per scoprire che le voci sono false\u00bb. Ad esempio, oltre 300 ebrei si recarono al consolato dell'Argentina a Berlino, ma solo due riuscirono a esibire i requisiti necessari per presentare la domanda di entrata nel paese, mentre \u00abfolle di ebrei spaventati\u00bb continuavano ad apparire davanti ai consolati britannici e statunitensi \u00abimplorando di ottenere dei permessi di soggiorno [...] tuttavia pochissimi di loro si assicurarono i permessi\u00bb. La normalit\u00e0 per gli ebrei divenne impossibile e, a peggiorare il clima di terrore in cui vivevano, il quotidiano ufficiale delle SS \"Das Schwarze Korps\" afferm\u00f2 che in caso di qualsiasi tipo di \"rappresaglia ebraica\" al di fuori della Germania e in risposta ai fatti del 9-10 novembre, \u00abnoi useremo i nostri ostaggi ebrei in maniera sistematica, indipendentemente da quanto certa gente possa trovarlo scioccante. Seguiremo il principio proclamato dagli ebrei: 'Occhio per occhio, dente per dente'. Ma prenderemo migliaia di occhi per un occhio, migliaia di denti per un dente\u00bb.\nSolo nel gennaio 1939 Heydrich ordin\u00f2 alle autorit\u00e0 di polizia del paese di rilasciare dai campi di concentramento tutti gli internati ebrei in possesso dei documenti necessari per l'espatrio, notificando loro che vi sarebbero stati rinchiusi a vita se mai avessero fatto ritorno in Germania. Appena liberati, agli ex detenuti venivano concesse tre settimane per lasciare la nazione ma, paradossalmente, le politiche naziste stavano rendendo sempre pi\u00f9 difficile l'espulsione. Le formalit\u00e0 burocratiche che accompagnavano le istanze per l'emigrazione erano infatti talmente complesse da rendere spesso insufficiente il tempo concesso. Inoltre, fintantoch\u00e9 le organizzazioni ebraiche ebbero a che fare con funzionari del ministero dell'Interno (ex nazionalisti o membri del Partito di centro) le cose funzionarono abbastanza bene, ma quando il 30 gennaio 1939 G\u00f6ring pass\u00f2 l'intera incombenza burocratica al Centro nazionale per l'emigrazione ebraica sotto il controllo di Heydrich, emigrare per gli ebrei divenne sempre pi\u00f9 complicato. Ancora, il blocco dei capitali impediva loro di pagare le spese per l'espatrio: difatti tra gli obiettivi del Centro vi era quello di \u00abdare la priorit\u00e0 all'emigrazione dei giudei pi\u00f9 indigenti\u00bb poich\u00e9, come si leggeva in una circolare del ministero degli Esteri del gennaio 1939, \u00abci\u00f2 avrebbe alimentato l'antisemitismo dei paesi occidentali in cui essi trovano asilo... Va sottolineato come sia nell'interesse nazionale fare in modo che gli ebrei lascino i confini del paese da accattoni, perch\u00e9 pi\u00f9 gli emigranti sono poveri, maggiore \u00e8 l'onere che rappresentano per il paese che va a ospitarli\u00bb.\nSecondo Richard Evans il pogrom pu\u00f2 essere quindi compreso unicamente nel contesto dell'iniziativa del regime atta a costringere gli ebrei a emigrare e dunque ad eliminare totalmente la loro presenza in Germania. Non a caso in un rapporto dell'SD fu osservato che l'emigrazione degli ebrei era: \u00abnotevolmente diminuita ... fin quasi a interrompersi a causa dell'atteggiamento di chiusura dei paesi stranieri e per le insufficienti scorte di valuta in loro possesso. Vi aveva poi contribuito l'atteggiamento di rinuncia degli ebrei, le cui organizzazioni si limitavano a tirare avanti nell'assolvere al proprio compito, viste le continue pressioni cui erano sottoposte da parte delle autorit\u00e0. I fatti di novembre hanno profondamente modificato questa situazione\u00bb. La \u00abprassi radicale attuata contro gli ebrei in novembre\u00bb, proseguiva il rapporto, aveva \u00abaccresciuto al massimo grado la volont\u00e0 di emigrazione\u00bb e, sfruttando questa situazione, nei mesi seguenti furono presi vari provvedimenti per tradurre questa volont\u00e0 in atto.\nReazioni internazionali.\nSei settimane prima della Notte dei cristalli si era svolta la cruciale conferenza di Monaco, dalla quale il primo ministro britannico Neville Chamberlain era tornato proclamando \u00abla pace per la nostra epoca\u00bb. Il pogrom di novembre sort\u00ec un tale duro colpo a quella speranza che, il 18 novembre, il cancelliere dello Scacchiere Sir John Allsebrook Simon parl\u00f2 di come la prospettiva di pace fosse \u00abstata gettata via negli ultimi giorni, a fronte di uno sviluppo che [aveva] profondamente sconvolto e commosso il mondo\u00bb; il destino degli ebrei, aggiunse, \u00abfa sorgere inevitabilmente forti sentimenti sia di orrore che di solidariet\u00e0\u00bb. A tal proposito il 20 novembre, sulle pagine del \"The Observer\", fu scritto come ormai \u00abi membri del ministero britannico non si fanno illusioni. Con loro immenso dispiacere riconoscono che tutto ci\u00f2 che \u00e8 accaduto in Germania negli ultimi dieci giorni significa un definitivo ritardo alle prospettive di pacificazione in Europa\u00bb. Lo stesso giorno il presidente Roosevelt annunci\u00f2 che avrebbe chiesto al Congresso di consentire a circa rifugiati tedeschi gi\u00e0 presenti negli Stati Uniti di rimanere nel paese a \u00abtempo indeterminato\u00bb, in quanto sarebbe stato \u00abcrudele e disumano costringere i profughi, la maggior parte dei quali erano ebrei, a ritornare in Germania per trovarsi di fronte a un potenziale maltrattamento, campi di concentramento o altri tipi di persecuzione\u00bb. Tuttavia non appoggi\u00f2 la richiesta delle organizzazioni ebraiche statunitensi di unificare le quote di immigrazione dei successivi tre anni per il solo 1938, il che avrebbe permesso fino a ebrei di entrare nel paese in tempi brevi. Anche il governo britannico fu messo sotto pressione perch\u00e9 facesse di pi\u00f9 per i rifugiati; in una seduta del 21 novembre alla Camera dei comuni, il laburista Alderman Logan afferm\u00f2: \u00abParlo da cattolico, partecipando dal profondo del mio cuore alla causa degli ebrei. Ho udito menzionare la questione economica. Se non possiamo soddisfare i criteri di civilt\u00e0, se non riusciamo a portare la luce del sole nella vita della gente senza essere preoccupati dalla questione dei soldi, la civilt\u00e0 \u00e8 condannata. Oggi si offre alla nazione inglese un'opportunit\u00e0 di prendere un'adeguata posizione fra le nazioni del mondo\u00bb. Al termine del dibattimento il governo annunci\u00f2 che \u00aba un larghissimo numero di bambini ebrei tedeschi sarebbe stato permesso di entrare in Gran Bretagna\u00bb.\nNel frattempo in vari paesi si alzarono voci di solidariet\u00e0 per gli ebrei tedeschi e di riprovazione contro il governo nazista: a Washington fu proposto di rendere disponibile la fertile, ma quasi disabitata, penisola di Kenai in Alaska ad almeno rifugiati, \u00abindipendentemente dalla loro religione e dalle loro disponibilit\u00e0 economiche\u00bb, ma per varie resistenze politiche la proposta fu accantonata. Nei Caraibi, il 18 novembre, l'Assemblea legislativa delle Isole Vergini vot\u00f2 a favore di una risoluzione che offriva ai rifugiati del mondo un posto dove \u00abla loro cattiva sorte potesse aver fine\u00bb, ma il segretario di Stato Cordell Hull blocc\u00f2 l'iniziativa, in quanto \u00abincompatibile con la legislazione esistente\u00bb. Due giorni pi\u00f9 tardi il Consiglio nazionale ebraico della Palestina si offr\u00ec di accogliere bambini ebrei tedeschi: le spese per l'operazione sarebbero state sostenute dalla comunit\u00e0 ebraica palestinese e dai \u00absionisti di tutto il mondo\u00bb. L'offerta fu discussa al Parlamento britannico assieme alla proposta successiva di accogliere anche adulti; il segretario delle Colonie Malcolm MacDonald menzion\u00f2 l'imminente conferenza fra il governo britannico e i rappresentanti degli arabi palestinesi, degli ebrei palestinesi e degli stati arabi, facendo presente che se fosse stato concesso quanto il consiglio chiedeva, si sarebbe corso il rischio di creare forti tensioni. Pertanto la richiesta fu in ultimo respinta. Il giorno successivo, 21 novembre, papa Pio XI stigmatizz\u00f2 l'esistenza di una razza ariana superiore e insist\u00e9 sull'esistenza di un'unica razza umana; la sua asserzione fu messa in discussione dal ministro del Lavoro nazista Robert Ley che, il 22, dichiar\u00f2 a Vienna: \u00abNessun sentimento di compassione sar\u00e0 tollerato nei confronti degli ebrei. Rifiutiamo l'affermazione del papa secondo cui non esisterebbe che un'unica razza. Gli ebrei sono parassiti\u00bb. Sulla scia delle parole di Pio XI alcuni eminenti uomini di chiesa condannarono la Notte dei cristalli, come i cardinali Alfredo Ildefonso Schuster di Milano, il cardinale belga Jozef-Ernest Van Roey e il cardinale di Parigi Jean Verdier. Peraltro l'Italia fascista aveva promulgato le leggi razziali gi\u00e0 in settembre, che impedivano agli ebrei impieghi statali, governativi o nell'insegnamento: molti ebrei italiani, tedeschi e austriaci tentarono dunque di accedere in Svizzera; ma fin dal 23 novembre il capo del dipartimento federale della Polizia svizzera Heinrich Rothmund protest\u00f2 ufficialmente con il ministro degli Esteri a proposito dei rifugiati ebrei. Questo \u00e8 solo un piccolo esempio di come, se da una parte si fossero alzate voci a favore degli ebrei, dall'altra le correnti innatiste e xenofobe stessero esercitando pressione sui rispettivi governi per arrestare il flusso di emigranti ebrei dalla Germania che, di fatto, videro chiudersi numerose vie di fuga e salvezza. \nIn Polonia esisteva il partito furiosamente antisemita Endecja di Roman Dmowski che, durante gli anni trenta, aveva richiamato una vasta coalizione di classi medie attorno a un'ideologia dal profilo spiccatamente fascista. Dopo il 1935 la Polonia fu governata da una giunta militare e l'Endecja si trov\u00f2 all'opposizione, il che non le imped\u00ec di organizzare in tutto il paese boicottaggi di negozi e aziende ebraiche, spesso con un buon contorno di violenze. Nel 1938 il partito al governo adott\u00f2 un programma in tredici punti sulla questione ebraica, in cui si proponevano varie misure volte a consolidare l'estraneit\u00e0 istituzionale degli ebrei alla vita dello Stato; l'anno successivo essi erano ormai esclusi dagli albi professionali anche se in possesso dei previsti titoli universitari: la classe dirigente stava cos\u00ec adottando in misura sempre pi\u00f9 massiccia una serie di politiche originariamente avanzate dai nazisti in Germania. Una proposta di legge per un equivalente polacco delle Leggi di Norimberga fu avanzata da un suo gruppo parlamentare nel gennaio 1939. Idee e iniziative analoghe si potevano osservare in questo periodo in altri paesi dell'Europa centrorientale in lotta per creare una nuova identit\u00e0 nazionale, in particolare Romania e Ungheria. Questi avevano i propri movimenti fascisti (rispettivamente la Guardia di Ferro e il Partito delle Croci Frecciate), entrambi caratterizzati da un fanatismo antigiudaico simile a quello nazista. Come in territorio tedesco, l'antisemitismo era strettamente legato a un nazionalismo radicale, all'idea che la presunta imperfezione dello Stato fosse da imputare in primo luogo all'influenza negativa dei giudei: tali stati seguirono l'esempio nazista e, dopo il pogrom del novembre 1938, inasprirono i loro provvedimenti antiebraici sulla falsariga tedesca e ne adottarono in gran parte i criteri razziali. Perci\u00f2 la Germania, se fu il caso pi\u00f9 eclatante di segregazione antisemita, non fu affatto la sola a puntare all'escissione totale e violenta delle minoranze ebraiche dalla propria societ\u00e0.\nReazioni della Chiesa tedesca.\nLa notte dei cristalli venne pressoch\u00e9 ignorata dal clero del posto; l'unico riferimento, indiretto peraltro, all'evento venne fatto un mese dopo dalla Chiesa confessante: dopo aver dichiarato che Ges\u00f9 Cristo era \"l'espiazione dei nostri peccati\" e \"anche l'espiazione dei peccati del popolo ebraico\", il messaggio continuava con le seguenti parole: \"Siamo legati come fratelli a tutti i credenti in Cristo della razza ebraica. Non ci separeremo da essi e chiediamo loro di non separarsi da noi. Esortiamo tutti i membri delle nostre congreghe a condividere il dolore materiale e spirituale dei nostri fratelli e sorelle cristiani di razza ebraica e ad intercedere per essi nelle loro preghiere a Dio\". Gli ebrei in quanto tali erano esclusi dal messaggio di compassione e, com'\u00e8 stato notato, \"il solito riferimento al popolo ebraico nel suo complesso era una menzione dei loro peccati\u00bb. A livello individuale, come riportano delle testimonianze della sorveglianza sul territorio nazista, alcuni pastori si espressero \u00abin maniera critica riguardo alle azioni contro gli ebrei\u00bb Allo stesso modo il 10 novembre 1938 il preposto Bernhard Lichtenberg della cattedrale di Sant'Edvige disse che \u00abil tempio che \u00e8 stato date alle fiamme \u00e8 anch'esso la Casa di Dio\u00bb e \u00abche in seguito avrebbe pagato con la vita i suoi sermoni pubblici in difesa degli ebrei deportati a Est\u00bb. In un sermone per la vigilia di Capodanno di quell'anno, Michael von Faulhaber, cardinale e arcivescovo cattolico, disse invece: \u00abQuesto \u00e8 uno dei vantaggi della nostra epoca; alla pi\u00f9 alta carica del Reich abbiamo l'esempio di un modo di vita semplice e modesto, che rifugge l'alcol e la nicotina\u00bb.\nDai pogrom di novembre all'Olocausto.\nIl pogrom del 9 e 10 novembre fu la terza ondata di violenza antisemita in Germania, ben peggiore di quelle del 1933 e del 1935 (coincidenti rispettivamente con il boicottaggio nazista del commercio ebraico e con l'emanazione delle leggi di Norimberga): iniziata nella primavera 1938, continu\u00f2 e si ingigant\u00ec quale accompagnamento alla crisi diplomatica internazionale dell'estate-autunno che port\u00f2 agli accordi di Monaco. Secondo lo storico Kershaw, \u00abquella notte mise a nudo agli occhi del mondo la barbarie del regime nazista\u00bb; entro i confini tedeschi port\u00f2 a immediate misure draconiane volte alla totale segregazione degli ebrei tedeschi e, inoltre, a una nuova elaborazione dell'indirizzo antisemita da quel momento in poi sotto il diretto controllo delle SS, per cui si costitu\u00ec un percorso unico costituito dalle tappe della guerra, dell'espansione territoriale e dell'eliminazione degli ebrei. Kershaw sostiene che all'indomani del \"Novemberpogrome\" la certezza di tale collegamento si consolid\u00f2 non solo nelle menti delle SS, ma anche in Hitler e nella cerchia dei suoi pi\u00f9 stretti collaboratori: peraltro, fin dagli anni venti, il F\u00fchrer non si era discostato dall'idea che la salvezza tedesca sarebbe dovuta necessariamente passare da una lotta titanica per la supremazia in Europa e nel mondo, contro il \u00abnemico pi\u00f9 potente di tutti, forse addirittura pi\u00f9 potente del Terzo Reich: il giudaismo internazionale\u00bb. La Notte dei cristalli ebbe su Hitler un profondo impatto: da decenni egli covava sentimenti che fondevano paura e avversione in una patologica immagine degli ebrei quale incarnazione del male che minacciava la sopravvivenza tedesca. Accanto alle ragioni concrete di accordo con Goebbels riguardo all'opportunit\u00e0 di dare una spinta alla legislazione antiebraica e alla forzata emigrazione, nella mente del F\u00fchrer il gesto di Grynszpan fu la prova della \"cospirazione mondiale giudaica\" volta a distruggere il Reich. Nel prolungato contesto di crisi in politica estera, oscurato dallo spauracchio sempre presente di un conflitto internazionale, il pogrom aveva come rievocato le presunte connessioni - presenti nella distorta concezione hitleriana fin dal 1918-19 e formulate pienamente nel \"Mein Kampf\" - tra il potere degli ebrei e la guerra.\nAllo stesso tempo l'evento segn\u00f2, in Germania, l'ultimo eccesso di un antisemitismo violento assimilabile ai pogrom. Fin dal 1919 Hitler, che pure non era del tutto contrario a simili mezzi, aveva sottolineato che la \u00absoluzione della questione ebraica\u00bb non sarebbe stata violenta. Furono soprattutto gli immensi danni materiali provocati, l'autentico disastro diplomatico riflesso nella pressoch\u00e9 universale condanna della stampa internazionale e in minor misura le critiche (ma non alla stringente legislazione antiebraica che fece loro seguito) di ampi settori della cittadinanza tedesca a consigliare l'abbandono di tali pratiche razziste. Al posto della brutale persecuzione subentr\u00f2 sempre di pi\u00f9 una coordinata e sistematica linea di condotta antiebraica, definita \"razionale\" e affidata alle SS: il 24 gennaio 1939 G\u00f6ring cre\u00f2 un Ufficio centrale per l'emigrazione ebraica con sede a Vienna, sotto il comando di Reinhard Heydrich, che in linea di massima ebbe sempre come obiettivo l'emigrazione forzata, che dopo il \"Novemberpogrome\" ebbe nuovo e radicale impulso. Il passaggio di tale compito alle SS diede inoltre inizio a una nuova fase della politica antisemita, la quale comp\u00ec un passo cruciale sulla strada che ebbe nelle camere a gas e nei campi di sterminio il suo punto d'arrivo. All'apertura della conferenza di Wannsee, nel gennaio 1942, Heydrich avrebbe fatto ricorso all'incarico ricevuto da G\u00f6ring per varare i provvedimenti volti allo sterminio del popolo ebraico.\nLa maggior parte dei dirigenti del partito nazista e della burocrazia fu contraria al pogrom organizzato da Goebbels, in quanto preoccupata delle reazioni all'estero e dei danni economici interni, e al termine della riunione del 12 novembre G\u00f6ring dichiar\u00f2 che avrebbe fatto di tutto per impedire nuove sommosse e azioni violente. I pogrom del novembre 1938 furono l'ultima occasione lasciata alla violenza antiebraica per scatenarsi nelle strade della Germania, s\u00ec che nel settembre 1941, quando Goebbels diram\u00f2 il decreto che ordinava agli ebrei di portare la stella gialla, il capo della Cancelleria del partito Martin Bormann eman\u00f2 ordini al fine di contenere qualsiasi smodata reazione popolare. In realt\u00e0 l'indignazione dei vertici nazisti verso l'idea del pogrom e delle violenze per le strade era dettata dalla sola motivazione che quel genere di azioni sfuggiva al loro controllo ed erano fondamentalmente deleterie per l'immagine della Germania; viceversa, i membri del partito erano convinti che la \u00abquestione ebraica\u00bb andasse programmata in modo sistematico e razionale, non lasciata in mano alla furia popolare. Da allora ci si sarebbe occupati degli ebrei in ambito \u00ablegale\u00bb \u2013 vale a dire secondo metodi sperimentati di pianificazione e organizzazione dall'alto con il determinante concorso logistico della burocrazia, che ebbe parte importante nel genocidio.\nReazioni nel partito nazista.\nGli alti comandi di polizia e SS, anch'essi riuniti a Monaco ma non presenti al discorso di Goebbels, seppero dell'azione antisemita quando gi\u00e0 aveva avuto inizio. Heydrich, che si trovava all'Hotel Vier Jahreszeiten, ne fu informato verso le 23:20 dall'ufficio della Gestapo di Monaco, dopo l'inoltro dei primi ordini a partito e SA; cerc\u00f2 immediatamente Himmler per avere direttive in merito alla condotta della polizia. Il \"Reichsf\u00fchrer-SS\" fu contattato mentre si trovava a Monaco con Hitler, il quale, venuto a conoscenza della richiesta di ordini, rispose, con ogni probabilit\u00e0 su suggerimento dello stesso Himmler, che le SS dovevano restare fuori dalle violenze. Precis\u00f2 altres\u00ec che qualsiasi membro delle SS fosse stato intenzionato a partecipare ai disordini, avrebbe dovuto farlo solo in abiti civili: i due gerarchi, infatti, preferivano un approccio razionale e sistematico nei confronti della \u00abquestione ebraica\u00bb.\nLe SS e la polizia ufficiale tedesca si lamentarono di \u00abnon [essere] stati informati\u00bb. Nella notte, come il capo dello stato maggiore generale di Himmler Karl Wolff ebbe notizie del pogrom, avvis\u00f2 il suo superiore e si decise di entrare in azione \u00abper evitare un saccheggio generalizzato\u00bb. I commenti di Himmler in un memorandum destinato ai suoi archivi bollarono Goebbels come un \u00abcervello vuoto\u00bb e \u00abassetato di potere\u00bb, che aveva dato il via a un'operazione in \u00abun momento in cui la situazione [in Germania] \u00e8 molto grave\u00bb. Riport\u00f2 anche il seguente commento: \u00abQuando ho chiesto al F\u00fchrer cosa ne pensasse, ho avuto l'impressione che non sapesse niente degli avvenimenti\u00bb. \nPure Albert Speer rifer\u00ec di \u00abun Hitler apparentemente dispiaciuto e quasi imbarazzato\u00bb che non avrebbe voluto quegli \u00abeccessi\u00bb. Dalle sue parole pare di intuire che, presumibilmente, fosse stato Goebbels a trascinare Hitler in quella situazione. Ancora qualche settimana dopo gli eventi, Alfred Rosenberg non nutriva alcun dubbio sulle responsabilit\u00e0 del detestato ministro della Propaganda \u00abnell'ordinare un'azione a nome del F\u00fchrer sulla base di una sua direttiva generale\u00bb. Il \"Reichsminister\" Hermann G\u00f6ring si rec\u00f2 da Hitler non appena allertato e apostrof\u00f2 il ministro della Propaganda come \u00abtroppo irresponsabile\u00bb per non aver valutato gli effetti disastrosi sull'economia del Reich dell'iniziativa razziale; G\u00f6ring sentiva infatti che era in gioco la sua credibilit\u00e0 quale plenipotenziario del piano quadriennale: egli si lament\u00f2 che, se da un lato si obbligava ai cittadini di non buttare via tubetti di dentifricio usati, chiodi arrugginiti e oggetti smessi di qualsiasi natura, dall'altro si lasciavano impunite sconsiderate devastazioni di beni di valore. Lo stesso ministro dell'Economia Walther Funk (subentrato all'inizio del 1938 a Hjalmar Schacht alla guida del ministero dell'Economia), subito dopo aver appreso dei fatti, telefon\u00f2 irritato a Goebbels e inizi\u00f2 un alterco: Funk, per\u00f2, lasci\u00f2 cadere ogni protesta quando si sent\u00ec rispondere che, presto, il F\u00fchrer avrebbe inoltrato a G\u00f6ring l'ordine di escludere gli ebrei dalla vita economica.\nI saccheggi compiuti per arricchimento personale crearono diversi problemi nel partito. Vi furono critiche in particolare per gli atti vandalici che avevano distrutto (invece di confiscare) beni patrimoniali e merci indispensabili di cui la Germania aveva bisogno, oltre a mettere le compagnie di assicurazioni tedesche in forte difficolt\u00e0, se si pensa ad esempio, che \u00abi danni per la sola gioielleria Magraf [completamente svuotata dai saccheggi] erano valutabili in un milione e settecentomila Reichsmark\u00bb. Lo storico Raul Hilberg, nella sua opera \"La distruzione degli Ebrei d'Europa\", rileva che tra gli estesi danni provocati dalla Notte dei cristalli i \u00abpi\u00f9 gravi furono le reazioni estere\u00bb: per quanto la censura tedesca si fosse adoperata perch\u00e9 non filtrassero immagini delle violenze, la notizia rimase per settimane sulle prime pagine della stampa estera. Oltre alle relazioni diplomatiche, ne risentirono i rapporti commerciali e il boicottaggio verso le forniture di ogni tipo di prodotti tedeschi \u00absi intensific\u00f2\u00bb. L'ambasciatore tedesco a Washington descrisse al ministro degli Esteri il clima ostile che aveva prodotto il pogrom: se fino a quel momento l'opinione pubblica americana era rimasta in silenzio, ora fra gli strati sociali era scoppiata la protesta aperta, anche fra i \u00abtedeschi americanizzati\u00bb; aggiunse poi che quell'ostilit\u00e0 generalizzata aveva rivitalizzato \u00abil boicottaggio dei prodotti tedeschi [tanto] che al momento, non si intravedono possibili scambi commerciali\u00bb. Hilberg sottoline\u00f2 il danno a tutto ci\u00f2 che fosse \u00abappannaggio degli esportatori, degli esperti in armamenti, e di tutto ci\u00f2 che aveva a che fare con le valute estere\u00bb: con i soprusi del 9-10 novembre \u00abper la prima volta, molti dettaglianti, grossisti e importatori si associarono nel boicottaggio\u00bb. Furono annullati contratti in Stati Uniti, Canada, Francia, Regno Unito e Jugoslavia, con un calo del 20% e fino al 30% per le esportazioni tedesche; addirittura molte imprese tedesche \"ariane\" operanti all'estero optarono per rescindere accordi e collegamenti con quelle in Germania: \u00abnei Paesi Bassi una delle maggiori societ\u00e0 di import-export, la Stockies en Zoonen di Amsterdam, che fino ad allora aveva rappresentato marchi importanti come la Krupp, DKW, BMW e la filiale tedesca della Ford, mise fine a ogni suo contratto con la Germania e prefer\u00ec vendere prodotti britannici\u00bb.\nSecondo lo storico Kershaw, Hitler fu probabilmente preso alla sprovvista dall'entit\u00e0 della Notte dei cristalli, cui peraltro aveva dato via libera (come in numerosi altri casi di autorizzazioni di massima, in modo estemporaneo e privo di veste formale) durante la concitata conversazione con Goebbels nel municipio. Di sicuro il profluvio di critiche giunte da G\u00f6ring, Himmler e da altri gerarchi nazisti gli fece capire che la situazione avrebbe potuto sfuggire di mano e che le violenze stavano diventando controproducenti; allo stesso tempo, per\u00f2, Kershaw si chiede cosa Hitler avesse potuto aspettarsi di diverso, soprattutto in base alle informazioni sui primi incidenti registrati il giorno 8 e al fatto che egli stesso si era pronunciato contro un severo intervento delle forze dell'ordine per frenare le violenze antisemite. Nei giorni successivi si premur\u00f2 dunque di adottare una linea ambigua sulla vicenda. Evit\u00f2 di lodare Goebbels, o di mostrare apprezzamento per i fatti accaduti, ma altres\u00ec si astenne dal condannare o prendere esplicitamente le distanze dall'impopolare ministro della Propaganda, in pubblico o nella cerchia pi\u00f9 intima di collaboratori. Per Kershaw, dunque, \u00abnulla di tutto questo depone a favore di un'aperta violazione o distorcimento dei voleri del F\u00fchrer\u00bb da parte di Goebbels: pi\u00f9 giusto sarebbe parlare di un senso di imbarazzo del F\u00fchrer, che si rese conto come un'azione da lui approvata avesse suscitato una condanna quasi unanime persino nelle alte sfere del regime. Infatti Friedl\u00e4nder riport\u00f2 come \u00abuno degli aspetti pi\u00f9 rivelatori degli eventi del 7-8 novembre [fosse] il silenzio, in pubblico e finanche \"in privato\" (almeno a giudicare dai diari di Goebbels) mantenuto da Hitler e Goebbels\u00bb.\nAnche i capi delle forze armate in certi casi si espressero scandalizzati dall\"ignominia culturale\" di quanto era avvenuto, evitando peraltro di muovere proteste ufficiali in tal senso. Il profondo antisemitismo che allignava tra le forze armate implicava che da quel lato non vi fosse da aspettarsi alcuna opposizione di fondo al radicalismo nazista. Tipica di tale mentalit\u00e0 fu una lettera scritta da uno stimato uomo d'armi come il colonnello generale Werner von Fritsch, a quasi un anno dalla sua forzata messa a riposo e passato solo un mese dal pogrom di novembre. A quanto risulta, la Notte dei cristalli lo aveva profondamente indignato, ma, al pari di molti altri, per questioni di metodo e non di merito. Egli considerava che dopo l'ultima guerra, per tornare nuovamente grande, la Germania doveva trionfare in tre distinte battaglie: quella contro la classe lavoratrice - secondo il generale gi\u00e0 vinta da Hitler - quella contro l'ultramontanismo cattolico e quella contro gli ebrei, ancora in corso di svolgimento. \u00abE la lotta contro gli ebrei\u00bb osservava Fritsch \u00ab\u00e8 la pi\u00f9 dura. \u00c8 doveroso auspicare che tale difficolt\u00e0 risalti ovunque\u00bb.\nIn ogni caso, all'ora di pranzo del 10 novembre Hitler comunic\u00f2 a Goebbels di voler introdurre misure economiche draconiane contro gli ebrei nel Reich: esse si basavano sull'idea perversa di presentare loro il conto delle propriet\u00e0 israelite andate distrutte per mano nazista, risparmiando il gravoso risarcimento danni alle societ\u00e0 assicurative tedesche; le vittime, in altre parole, furono riconosciute colpevoli di quanto subito e pagarono con la confisca dei beni, dato che non ebbero alcuna reintegrazione. Secondo Kershaw, la paternit\u00e0 di Goebbels, in seguito sostenuta da G\u00f6ring, del progetto di infliggere alla comunit\u00e0 ebraica una multa di un miliardo di marchi non \u00e8 sicura; pi\u00f9 probabilmente fu G\u00f6ring, in qualit\u00e0 di responsabile del piano quadriennale, a ventilare la proposta in colloqui telefonici avuti quel pomeriggio con Hitler e, forse, anche con Goebbels. N\u00e9 si pu\u00f2 escludere un'iniziativa del F\u00fchrer, per quanto Goebbels non ne avesse fatto parola soffermandosi sulla volont\u00e0 di \u00abseverissimi provvedimenti\u00bb manifestata dal cancelliere a pranzo: in ogni caso, il suggerimento dovette incontrare il favore di Hitler. Gi\u00e0 nel suo memorandum del 1936 sul piano quadriennale aveva del resto affermato, vista la necessit\u00e0 di affrettare i preparativi economici in vista della guerra, l'intenzione di imputare agli ebrei qualsiasi guasto subito dall'economia tedesca. Con l'adozione di tali misure, Hitler decretava altres\u00ec \u00abl'adempimento della soluzione economica\u00bb e ordinava in linea di massima ci\u00f2 che era destinato ad accadere: forma concreta a questi piani fu data nel corso della riunione convocata da G\u00f6ring per la mattina del 12 novembre al ministero dell'Aeronautica, cui presenziarono pi\u00f9 di cento alti funzionari.\nLa conferenza del 12 novembre 1938.\nTra i principali convocati alla conferenza del 12 novembre 1938 vi furono Goebbels, Funk, il ministro delle Finanze Lutz Graf Schwerin von Krosigk, Heydrich, il luogotenente generale della polizia d'ordine (la principale forza di polizia della Germania nazista) Kurt Daluege, Ernst W\u00f6rmann per il ministero degli Esteri e Hilgard in qualit\u00e0 di rappresentante delle compagnie di assicurazioni tedesche, assieme a numerose altre personalit\u00e0 interessate. G\u00f6ring avvi\u00f2 il suo intervento con un tono deciso e dichiar\u00f2 di avere ricevuto da Hitler ordine scritto e verbale di provvedere alla definitiva espropriazione degli ebrei, rivendicando che l'obiettivo primario era la confisca e non la distruzione dei beni ebraici:\nQuindi si diede la parola a Hilgard, che afferm\u00f2 che le vetrine rotte erano assicurate per sei milioni di Reichsmark ma, poich\u00e9 quelle pi\u00f9 costose provenivano da fornitori belgi, \u00abbisognava ripagarne almeno la met\u00e0 in valuta estera\u00bb; c'era poi un fatto noto a pochi, ovvero che quelle vetrine \u00abappartenevano non tanto a commercianti ebrei ma ai proprietari tedeschi degli immobili\u00bb. Lo stesso problema si ripropose per i beni saccheggiati: \u00aba titolo di esempio i danni per la sola gioielleria Magraf erano valutabili in un milione e settecentomila Reichsmark\u00bb, facendo notare inoltre che il totale dei danni ai soli immobili ammontava a venticinque milioni di Reichsmark. Heydrich aggiunse che se si valutavano anche \u00able perdite dei beni di consumo, la diminuzione del gettito fiscale e altri svantaggi indiretti\u00bb, il danno si aggirava sul centinaio di milioni, considerato che erano stati saccheggiati ben negozi; Daluege puntualizz\u00f2 che in molti casi i prodotti non appartenevano ai negozianti ma erano di propriet\u00e0 dei grossisti tedeschi; prodotti, aggiunse Hilgard, che bisognava rimborsare. Fu dopo questa analisi che G\u00f6ring si rivolse con rammarico a Heydrich:\nNella riunione furono quindi decise le modalit\u00e0 con cui ripagare i danni dividendo le parti in causa per categorie:\nL'onere delle riparazioni alle propriet\u00e0 immobiliari fu assegnato agli stessi proprietari ebrei \u00abper riportare la via al suo aspetto abituale\u00bb, e con un ulteriore decreto fu stabilito che gli ebrei potevano dedurre il costo di quelle riparazioni \u00abdalla loro quota di ammenda di un miliardo di Reichsmark\u00bb. Hilgard riconobbe che le compagnie tedesche avrebbero dovuto assolvere all'impegno, perch\u00e9 in caso contrario la clientela non si sarebbe pi\u00f9 fidata delle assicurazioni tedesche, lamentandosi per\u00f2 di questo con G\u00f6ring nella speranza che il governo avrebbe compensato tali perdite con versamenti segreti. Tuttavia Hilgard ottenne solo la promessa di un gesto, che sarebbe stato fatto nei confronti delle compagnie di assicurazione pi\u00f9 piccole, ma solo in caso di \u00abassoluta necessit\u00e0\u00bb. Una terza questione era rappresentata dalle sinagoghe distrutte: G\u00f6ring le consider\u00f2 un fastidio minore e tutti concordarono nel considerarle al di fuori della categoria \"propriet\u00e0 tedesca\", cos\u00ec \u00ablo sgombero delle macerie fu assegnato a carico delle comunit\u00e0 ebraiche\u00bb. Il quarto problema affrontato fu l'eventualit\u00e0 di processare i tedeschi che si erano resi colpevoli degli atti vandalici; a questo proposito il ministero della Giustizia \u00ab[decise] per decreto che gli Ebrei di nazionalit\u00e0 tedesca non avevano alcun diritto a risarcimento nel complesso dei casi risultanti dagli incidenti dell'8-10 novembre\u00bb. I partecipanti alla riunione parlarono pure degli ebrei stranieri, che avrebbero potuto usare la via diplomatica per far valere le proprie ragioni presso i rispettivi paesi (per esempio gli Stati Uniti) e far \u00abattuare delle rappresaglie\u00bb. G\u00f6ring afferm\u00f2 che gli Stati Uniti erano uno \u00abStato gangster\u00bb e che da molto tempo si sarebbero dovuti ritirare tutti gli investimenti tedeschi laggi\u00f9 effettuati, ma alla fine convenne con W\u00f6rmann che era un problema che meritava considerazione.\nUltima questione da risolvere, la pi\u00f9 complessa, era quella riguardante gli atti compiuti durante il pogrom che \u00abil codice penale considerava come crimini\u00bb: ruberie, assassinii, stupri. La questione fu esaminata tra il 13 e il 26 gennaio 1939 dal ministro della Giustizia Franz G\u00fcrtner e i \u00abgiudici delle pi\u00f9 alte corti\u00bb, da lui convocati. Roland Freisler, il gerarca pi\u00f9 importante dopo G\u00fcrtner al ministero, spieg\u00f2 \u00abche bisognava distinguere tra processi contro i membri del Partito e processi contro coloro che non lo erano\u00bb; per la seconda categoria egli pensava di procedere subito, mantenendo un basso profilo ed evitando azioni legali per \u00abfatti minori\u00bb. Come fece notare un procuratore, non si poteva processare alcun accusato affiliato al Partito se prima non fosse stato espulso, \u00aba meno di non perseguire le gerarchie: non c'era forse la possibilit\u00e0 di presumere che avessero agito in seguito ad un ordine preciso?\u00bb. Il Tribunale supremo del Partito si riun\u00ec in febbraio per decidere sui trenta nazisti che avevano commesso degli \u00abeccessi\u00bb. Ventisei di costoro avevano ucciso degli ebrei, ma nessuno di loro fu cacciato o processato, nonostante la preventiva individuazione da parte dell'istituzione giuridica, nei loro confronti, di motivazioni \u00abignobili\u00bb. I restanti quattro che avevano violentato alcune donne ebree (contravvenendo cos\u00ec alle leggi razziali) furono privati della tessera di appartenenza e affidati a \u00abtribunali regolari\u00bb per i processi. Si trattava di crimini di natura morale che non potevano trovare giustificazione nel pogrom: erano perci\u00f2 individui che avevano visto nella sommossa solo un pretesto per compiere le loro azioni violente.\nInasprimento della \"Judenpolitik\".\nAppena conclusa la riunione, scatt\u00f2 una multa collettiva di 1 miliardo di marchi quale ammenda per l'omicidio di vom Rath. Il 21 novembre fu fatto obbligo ai contribuenti ebrei di cedere allo Stato entro il 15 agosto 1939 un quinto dei propri averi, quali risultavano dalla registrazione dell'aprile precedente, in quattro rate; in ottobre la quota fu aumentata a un quarto, poich\u00e9 fu spiegato che non era stata raggiunta la somma prevista \u2013 anche se la cifra raccolta la superava in realt\u00e0 di almeno 127 milioni di marchi. Inoltre, fu loro imposto di ripulire a proprie spese le strade dalle sporcizie lasciate dal pogrom e di pagarsi da soli i danni provocati dall'assalto delle camicie brune. In ogni caso tutti i risarcimenti delle compagnie assicurative a proprietari ebrei (225 milioni di marchi) furono confiscati dallo Stato che, assieme alla multa e alle tasse contro la fuga di capitali, riusc\u00ec a estorcere alla comunit\u00e0 ebraico-tedesca ben pi\u00f9 di 2 miliardi di marchi, prima ancora di mettere in conto i profitti dell'arianizzazione dell'economia.\nAl di l\u00e0 di qualche divergenza di dettaglio, G\u00f6ring, Goebbels e gli altri partecipanti alla conferenza del 12 novembre 1938 convennero di spiccare una serie di decreti che dessero forma concreta ai vari piani di espropriazione discussi nelle settimane e nei mesi precedenti. Il F\u00fchrer stabil\u00ec che agli ebrei dovesse essere negato l'accesso ai vagoni letto e carrozze ristorante sui treni a lunga percorrenza e conferm\u00f2 il diritto di vietare loro l'ingresso in ristoranti, alberghi di lusso, piazze pubbliche, strade frequentate e quartieri residenziali alla moda; frattanto era entrato in vigore il divieto di frequentare le lezioni universitarie. Il 30 aprile 1939 furono loro tolti i diritti di inquilinato, che di fatto fu un preludio alla ghettizzazione: il padrone di casa avrebbe potuto sfrattarli senza appello a patto di offrire una sistemazione alternativa, per quanto misera, mentre le amministrazioni comunali potevano ordinare loro di subaffittare parte delle proprie abitazioni ad altri ebrei. Dalla fine del gennaio 1939 furono loro revocate anche le agevolazioni fiscali, assegni familiari compresi. Da quel momento il regime di tassazione degli ebrei fu ad aliquota unica, la massima prevista. Un altro provvedimento emanato il 12 novembre, il \u00abprimo decreto per l'esclusione degli ebrei dalla vita economica tedesca\u00bb, li estromise da quasi tutte le occupazioni remunerative rimaste, ordinando il licenziamento in tronco, senza liquidazione o pensioni di sorta, di quanti ancora le praticavano. Qualche settimana dopo, il 3 dicembre, un \u00abdecreto sullo sfruttamento dei beni ebraici\u00bb ordinava l'arianizzazione delle restanti aziende di propriet\u00e0 israelita, autorizzando lo Stato, se necessario, a nominare degli amministratori fiduciari per completare il procedimento: gi\u00e0 il 1\u00ba aprile 1939, quasi delle aziende ebraiche che risultavano ancora in attivit\u00e0 un anno prima erano state messe in liquidazione, circa erano state arianizzate, poco pi\u00f9 di erano in corso di arianizzazione e altre circa erano sotto inchiesta con lo stesso scopo. Sin dal 12 novembre la stampa ripet\u00e9 senza soluzione di continuit\u00e0 che tale operazioni costituiva una \u00ablegittima ritorsione per il vile omicidio di vom Rath\u00bb.\nIl 21 febbraio 1939 era stato fatto obbligo agli ebrei di depositare contanti, titoli e valori (con eccezione delle fedi matrimoniali) su speciali conti bloccati, da cui era possibile prelevare solo in virt\u00f9 di un'autorizzazione ufficiale praticamente mai concessa. Quindi il governo tedesco si appropri\u00f2 dei conti in questione senza alcun indennizzo per gli intestatari e, di conseguenza, quasi tutti gli ebrei ancora in Germania rimasero senza mezzi finanziari; si rivolsero in massa, per il sostentamento, all'Associazione nazionale ebrei tedeschi creata il 7 luglio 1938: fu lo stesso Hitler a ordinare di tenerla in vita onde evitare al Reich di accollarsi il sostegno degli ebrei in miseria. Tuttavia fu deciso che i giudei impoveriti e disoccupati che non avevano ancora raggiunto l'et\u00e0 pensionabile \u2013 circa la met\u00e0 della popolazione residua \u2013 dovessero invece lavorare per il Reich; un piano ventilato gi\u00e0 nell'ottobre 1938 e poi consolidato nel corso di una riunione convocata da G\u00f6ring il 6 dicembre. Due settimane pi\u00f9 tardi, alla luce del consistente aumento di disoccupati ebrei, l'ente nazionale del lavoro diede ordine ai vari uffici di collocamento sparsi per il paese di trovare un'occupazione agli ebrei, in modo tale da aumentare la disponibilit\u00e0 di manodopera tedesca per la produzione bellica. Il 4 febbraio 1939 Martin Bormann ribad\u00ec questa direttiva, assicurandosi per\u00f2 che i lavoratori ebrei fossero separati dagli altri: alcuni furono precettati in lavori agricoli, altri in occupazioni umili di vario genere; in maggio circa ebrei disoccupati erano gi\u00e0 stati inseriti nei programmi di lavoro coatto, per mansioni quali raccolta di immondizie, nettezza urbana e costruzioni stradali. Per facilitarne la separazione dagli altri lavoratori, queste ultime divennero in breve il loro principale settore d'impiego. Nell'estate ben ebrei erano stati adibiti a lavori pesanti nei cantieri autostradali: un'occupazione per la quale molti di loro erano fisicamente del tutto inadatti. Bench\u00e9 su scala ancora relativamente ridotta, era gi\u00e0 evidente nel 1939 che, una volta scoppiata la guerra, il lavoro coatto degli ebrei avrebbe raggiunto proporzioni ben pi\u00f9 vaste e, gi\u00e0 all'inizio dell'anno, erano stati elaborati progetti per la creazione di speciali campi di lavoro in cui sistemare i coscritti.\nLe intimidazioni e i provvedimenti legislativi sortirono il loro effetto: in seguito al pogrom e all'ondata di arresti, l'emigrazione ebraica dalla Germania s'impenn\u00f2; ebrei terrorizzati affollavano le ambasciate e i consolati stranieri alla disperata ricerca di un visto. Il numero esatto di coloro che riuscirono nell'impresa \u00e8 pressoch\u00e9 impossibile da accertare ma, secondo le statistiche delle stesse organizzazioni ebraiche, alla fine del 1937 si trovavano ancora nel paese circa tedeschi di fede giudaica, scesi a alla fine del 1938. Nel maggio 1939 erano calati sotto i , passando a all'inizio della seconda guerra mondiale. All'incirca lasciarono la Germania tra il 10 novembre 1938 e il 1\u00ba settembre 1939, portando il totale degli espatriati dall'avvento del nazismo a circa individui, la maggior parte dei quali si stabil\u00ec in paesi fuori dall'Europa continentale: si rifugiarono negli Stati Uniti, in Palestina, nel Regno Unito, in Brasile, altrettanti in Argentina, in Australia, in Sudafrica e nel porto franco di Shanghai. Agli innumerevoli emigranti si unirono anche molti altri tedeschi classificati come ebrei, che pure professavano la fede giudaica; erano talmente numerosi quelli che fuggivano in preda al terrore senza un visto o un passaporto, che gli Stati confinanti cominciarono ad allestire per loro dei campi profughi. Prima della Notte dei cristalli la questione della convenienza dell'emigrazione, in seno alla comunit\u00e0 tedesco-ebraica, era stata al centro di continui dibattiti, ma dopo il 10 novembre cadde ogni dubbio. Secondo lo storico Evans:\nFu in questa fase (in seguito alle incontrastate violenze di massa del 9-10 novembre e alla reclusione nei campi di concentramento) che Hitler cominci\u00f2 a minacciarne il definitivo sterminio. Nei due anni precedenti, sia per ragioni di politica estera, sia per prendere personalmente le distanze da quelli che sapeva essere gli aspetti meno popolari del regime tra la gran maggioranza del popolo tedesco, il F\u00fchrer si era astenuto da pubbliche manifestazioni di ostilit\u00e0 contro gli ebrei. Ma, dopo la \"Kristallnacht\", Hitler era divenuto impaziente che le potenze riunitesi a luglio a Evian, proprio per discutere l'aumento di quote di rifugiati tedesco-ebrei, incrementassero ancor pi\u00f9 il tetto massimo di accoglienze: a questo scopo lasci\u00f2 intravedere a quale destino sarebbe andata incontro la comunit\u00e0 semita della Germania se fosse stato loro rifiutato l'ingresso in altri paesi; il 21 gennaio 1939 disse al ministro degli Esteri cecoslovacco: \u00abGli ebrei che vivono tra noi saranno annientati\u00bb. Il 30 gennaio 1939 Hitler ripet\u00e9 pubblicamente al Reichstag queste minacce e le allarg\u00f2 su scala europea:\nIl pogrom del novembre 1938 riflett\u00e9 la radicalizzazione del regime nelle ultime fasi di preparazione alla guerra, le quali dovevano consistere, nella mente di Hitler, nella neutralizzazione della presunta minaccia giudaica: i nazisti erano convinti che gruppi di ebrei influenti stessero tramando perch\u00e9 il conflitto si diffondesse oltre l'Europa (dove sapevano che la Germania avrebbe trionfato) e coinvolgesse soprattutto gli Stati Uniti, la loro unica speranza di vittoria nella prospettiva antisemita del regime. Ma per allora la Germania sarebbe stata padrona del continente e avrebbe avuto in pugno la gran maggioranza degli ebrei ivi residenti. Il F\u00fchrer annunci\u00f2 che si sarebbe servito di quella contingenza come deterrente a un'entrata in guerra da parte degli americani; in caso contrario, i giudei di tutta Europa sarebbero stati sterminati. Il terrorismo nazista aveva cos\u00ec acquisito una nuova dimensione: la pratica di fare ostaggi su scala pi\u00f9 vasta possibile. Profetico in tal senso il titolo di un articolo pubblicato sul numero del \"Los Angeles Examiner\" del November 23 1938: \"Nazis Warn World Jews Will Be Wiped Out Unless Evacuated By Democracies\" (ovvero, in italiano, \"I nazisti ammoniscono il mondo che gli ebrei saranno spazzati via a meno che non sia evacuati dalle democrazie\").\nNella cultura popolare.\nCommemorazioni.\nNegli anni quaranta e cinquanta la Notte dei cristalli fu raramente ricordata dalle testate giornalistiche tedesche: la prima fu \"Tagesspiel\", quotidiano di Berlino Ovest, che richiam\u00f2 l'evento per la prima volta il 9 novembre 1945 e poi nel 1948. A Berlino Est, similmente, la rivista ufficiale \"Neues Deutschland\" pubblic\u00f2 degli articoli commemorativi nel 1947 e nel 1948 e, dopo diversi anni di silenzio, nel 1956. Il ventesimo anniversario non fu celebrato e solo il quarantesimo, nel 1978, fu commemorato da tutta la societ\u00e0. Nel 2008, durante le celebrazioni per il settantesimo anniversario della Notte dei cristalli, alla Sinagoga Rykestrasse di Berlino la cancelliera Angela Merkel lanci\u00f2 un appello affinch\u00e9 \u00abl'eredit\u00e0 del passato serva da lezione per il futuro\u00bb, denunci\u00f2 \u00abl'indifferenza verso il razzismo e l'antisemitismo\u00bb e afferm\u00f2 che \u00abtroppo pochi tedeschi a quel tempo avevano il coraggio di protestare contro la barbarie nazista [...] Questa lezione del passato vale oggi per l'Europa, ma anche per altre realt\u00e0, soprattutto i paesi arabi.\u00bb.\nNel 1998 lo United States Holocaust Memorial Museum rese disponibili sul proprio archivio online tutta la documentazione fotografica del \"Kristallnacht\", assieme ad altri reperti che testimoniano l'Olocausto durante il periodo nazista.\nIn occasione dell'ottantesimo anniversario della Notte dei cristalli, la stessa Merkel tenne un discorso nella pi\u00f9 grande sinagoga del paese a Berlino: ricord\u00f2 che \u00ablo Stato deve agire coerentemente contro l'esclusione, l'antisemitismo, il razzismo e l'estremismo di destra\u00bb e si scagli\u00f2 contro coloro \u00abche reagiscono con risposte apparentemente semplici alle difficolt\u00e0\u00bb, un riferimento secondo \"Le Monde\" all'ascesa del populismo e dell'estrema destra in Germania come in Europa. Il presidente austriaco Alexander Van der Bellen dichiar\u00f2 nel luogo dell'ex-sinagoga a Leopoldstadt \u00abche dobbiamo guardare alla storia come un esempio di fino a dove possono portare le politiche di esclusione e incitamento all'odio\u00bb e aggiunse \u00abdi essere vigili in modo che il degrado, la persecuzione e la soppressione dei diritti non potr\u00e0 mai essere ripetuta nel nostro paese o in Europa\u00bb.\nNel 2018 le comunit\u00e0 ebraiche europee lanciarono l'\u00abIniziativa in ricordo della Notte dei Cristalli\u00bb: le sinagoghe del continente restano illuminate durante la notte tra il 9 e il 10 novembre di ogni anno. Il rabbino della comunit\u00e0 ebraica triestina disse, a tal proposito: \u00abL'8 novembre, il 30 di Cheshvan, a ottanta anni da quella tragica notte [...] vorremmo ricordare questo momento assieme alle comunit\u00e0 ebraiche di molti altri Paesi e la World Zionist Organisation, con una risposta che segna l'esatto opposto: la celebrazione della vita e la vitalit\u00e0 del popolo ebraico [...] Un inno alla vita e alla speranza, di fiducia nelle future generazioni, trasmettendo loro il messaggio che una luce eterna sar\u00e0 accesa a garantire la continuit\u00e0 del popolo ebraico\u00bb. Il 9 novembre 2020 ader\u00ec a tale progetto anche la Basilica di San Bartolomeo all'Isola di Roma, il cui rettore spieg\u00f2 che \u00abmentre in Europa tornano atti odiosi di intolleranza e antisemitismo, noi dobbiamo essere uniti nella memoria e far sentire la nostra voce\u00bb.\nNelle arti e nel linguaggio comune.\nIl \"Novemberpogrome\" \u00e8 stato ricordato in molteplici opere, da quelle musicali a quelle letterarie, passando per le arti figurative. Ad esempio il compositore britannico Michael Tippett realizz\u00f2 tra il 1939 e il 1941 l'oratorio \"A Child of Our Time\", di cui scrisse musica e libretto, ispirandosi alle gesta di Grynszpan e alla conseguente reazione del governo nazista nei confronti degli ebrei; l'elaborato, riletto in un'ottica psicoanalitica fortemente ispirata a Carl Gustav Jung, fu poi sfruttato per trattare dell'oppressione dei popoli e per veicolare il messaggio pacifista di totale comunanza di tutti gli esseri umani.\nIl gruppo musicale tedesco k\u00f6lschrock BAP registr\u00f2 il brano \"Kristallnaach\", inserito come apertura dell'album \"Vun drinne noh drusse\" del 1982: il testo, scritto dal cantante Wolfgang Niedecken nel dialetto di Colonia, riflette il complesso stato d'animo dell'autore nei confronti del ricordo della Notte dei cristalli. Il chitarrista d'avanguardia statunitense Gary Lucas compose nel 1988 \"Verkl\u00e4rte Kristallnacht\", che giustappone, su un tappeto di effetti elettronici e ambientali, l'inno israeliano \"Hatikvah\" e alcuni versi di \"Das Lied der Deutschen\", al fine di creare una rappresentazione sonora dell'orrore della \"Kristallnacht\". Il titolo \u00e8 un riferimento al lavoro pioneristico della musica atonale \"Verkl\u00e4rte Nacht\" del 1899 di Arnold Sch\u00f6nberg, austriaco ebreo emigrato negli Stati Uniti d'America per sfuggire alla persecuzione nazista. Nello stesso anno il pianista Frederic Rzewski scrisse per Ursula Oppens il pezzo \"Mayn Yngele\", basato sull'omonimo canto tradizionale ebraico:\nNel 1993 il sassofonista e compositore americano John Zorn pubblic\u00f2 l'album \"Kristallnacht\", sua prima esplorazione musicale delle proprie radici ebraiche: ispirato non solo all'omonimo evento, ma anche alla storia ebraica dalla diaspora alla creazione dello stato di Israele, venne interamente suonato da un gruppo di musicisti ebrei. La band power metal tedesca Masterplan inser\u00ec nel disco di debutto \"Masterplan\" (2003) una canzone antinazista intitolata \"Crystal Night\".\nSempre nel 2003 la scultrice francese Lisette Lemieux cre\u00f2 \"Kristallnacht\", per il museo dell'olocausto di Montreal: un'opera costituita da una cornice nera che corre lungo le pareti dell'ingresso della struttura e che presenta la dicitura al neon \"TO LEARN \u2013 TO FEEL \u2013 TO REMEMBER\", scritta anche in francese, ebraico e yiddish, \u00abuna sequenza visiva continua da sinistra a destra e da destra a sinistra, rispettando l'ordine delle letture semitiche\u00bb.\nNel 1989 Al Gore, all'epoca senatore del Tennessee e non ancora vicepresidente degli Stati Uniti d'America, in un articolo sul \"The New York Times\" coni\u00f2 la locuzione \u00abKristallnacht ecologica\u00bb, riferendosi alla deforestazione e al buco nell'ozono come a eventi che prefigurerebbero una grande catastrofe ambientale, nello stesso modo in cui la Notte dei cristalli avrebbe preannunciato l'Olocausto.\nIl pogrom fu spesso citato, direttamente e indirettamente, in numerosi atti di vandalismo nei confronti di propriet\u00e0 ebraiche: ne sono esempi esplicativi, negli Stati Uniti d'America, alcuni casi di danneggiamento di automobili, librerie e di una sinagoga avvenuti nel quartiere Mildwood di New York nel 2011 \u2013 giudicati come \u00abun tentativo di ricreare i tragici eventi della Notte dei cristalli\u00bb\u2013 e degli avvenimenti similari del 2017, quali il vituperio di pi\u00f9 di 150 tombe nel cimitero degli ebrei di Saint Louis (Missouri) e due danneggiamenti arrecati al New England Holocaust Memorial, riportati nel libro del fondatore Steve Ross \"From Broken Glass: My Story of Finding Hope in Hitler's Death Camps to Inspire a New Generation\".\n\"Kristallnacht\" o \"Reichspogromnacht\": dibattito terminologico.\nSebbene gli storiografi concordino in linea di massima sul fatto che l'espressione \"Notte dei cristalli\" (\"Kristallnacht\") sia un riferimento ai vetri infranti delle vetrine dei negozi ebraici che ingombravano i marciapiedi, tuttavia nel tempo ci fu un lungo dibattito terminologico, vertente soprattutto sull'origine dell'espressione e sulla sua reale connotazione. Infatti, se per lo storico Ian Kershaw essa, che diede origine al sarcastico appellativo di \"Reichskristallnacht\", deriverebbe dal modo in cui il popolo tedesco indicava le vetrate frantumate, per Karl A. Schleunes invece sarebbe una denominazione coniata da intellettuali berlinesi. Per Arno J. Mayer e Michal Bodemann, al contrario, sarebbe stata creata dalla propaganda nazista al fine di focalizzare l'attenzione dell'opinione pubblica sui danni materiali, nascondendo i saccheggi e le varie violenze fisiche: tale termine fu poi utilizzato con una connotazione sarcastica da un funzionario del \"Reichsgau\" di Hannover in un discorso tenuto il 24 giugno 1939. Lo storico ebraico Avraham Barkai afferm\u00f2 nel 1988 che: \u00ab\u00e8 ora che questo termine, offensivo per la sua minimizzazione, scompaia quanto meno dalle opere storiche\u00bb.\nNel suo saggio del 2001 \"Errinern an den Tag der Schuld. Das Novemberpogrom von 1938 in der deutschen Geschiktpolitik,\" il politologo tedesco Harald Schmid sottolinea la molteplicit\u00e0 dei termini usati per designare la violenza antisemita del 9 e 10 novembre 1938 e la controversa interpretazione data al termine \"Kristallnacht\". Messo in discussione gi\u00e0 a partire dal decimo anniversario dell'evento, fu sostituito, nel 1978, dalla denominazione (ritenuta meno offensiva) \"Reichspogromnacht\", che fu stabilmente usata nelle celebrazioni del cinquantesimo anniversario. Tuttavia alcuni storici tedeschi continuarono in alcuni casi a utilizzare l'espressione \"Kristallnacht\". A conferma di tale difformit\u00e0, durante le commemorazioni per il settantesimo anniversario in Germania, la cancelliera Angela Merkel utilizz\u00f2 il termine \"Pogromnacht\" mentre, a Bruxelles, il presidente del comitato di coordinamento delle organizzazioni ebraiche del Belgio Jo\u00ebl Rubinfeld scelse \"Kristallnacht\"."}
{"id": "3086", "revid": "599013", "url": "https://it.wikipedia.org/wiki?curid=3086", "title": "New General Catalogue", "text": "Il New General Catalogue (\"Nuovo Catalogo Generale\", in genere usato col suo nome originale inglese o con l'abbreviazione NGC) \u00e8 il pi\u00f9 famoso e usato catalogo di oggetti del profondo cielo nell'astronomia amatoriale. Contiene circa 8.000 oggetti ed \u00e8 uno dei cataloghi pi\u00f9 completi di tipo generale, cio\u00e8 contiene tutti i tipi di oggetti e non si specializza, per esempio, solo in galassie.\nL'NGC fu compilato negli anni 1880 da John Dreyer sulla base di osservazioni condotte per la maggior parte da William Herschel e da suo figlio John e fu successivamente espanso con due Index Catalogue (IC), che aggiunsero pi\u00f9 di 5.000 oggetti.\nGli oggetti del cielo australe sono meno rappresentati, ma molti furono osservati da John Herschel. L'NGC originale conteneva molti errori, che furono in buona parte eliminati dal Revised NGC e poi ancora nel Revised New General Catalogue and Index Catalogue (RNGC/IC).\nStoria.\nIl catalogo fu compilato negli anni 1880 da John Dreyer, sulla base di osservazioni condotte per la maggior parte da William Herschel e da suo figlio John. Dreyer aveva gi\u00e0 pubblicato un aggiornamento del \"Catalogue of Nebulae\" di Herschel, ma la Royal Astronomical Society gli chiese invece di compilare un \"New General Catalogue\" che fu pubblicato nel 1888.\nL'NGC fu successivamente espanso in due riprese con i due Index Catalogue, l'IC I nel 1895 e l'IC II nel 1908, che aggiunsero 5.386 oggetti frutto di nuove scoperte rese possibili dallo sviluppo dell'astrofotografia. Gli oggetti celesti dell'emisfero australe sono rappresentati in modo meno completo e molti erano frutto delle osservazioni fatte da John Herschel o James Dunlop.\nL'NGC fu pubblicato nelle \"Memoirs of the Royal Astronomical Society\" come . \nL'NGC conteneva tuttavia una serie di errori che si \u00e8 cercato di eliminare con il progetto NGC/IC, dopo i parziali tentativi fatti da Sulentic e Tifft nel 1973 con il \"Revised New General Catalog\" (RNGC) e da Sinnott nel 1988 con l\"'NGC2000.0\"\nIl \"Revised New General Catalogue and Index Catalogue\" (RNGC/IC) \u00e8 stato redatto da Wolfgang Steinicke nel 2009 e rinnovato nel 2019 con 13957 oggetti (13226 dal NGC/IC originale di Dreyer e 731 aggiuntivi). Nel 2021 \u00e8 uscita una nuova versione con lo stesso numero di oggetti."}
{"id": "3087", "revid": "599013", "url": "https://it.wikipedia.org/wiki?curid=3087", "title": "Ngc", "text": ""}
{"id": "3088", "revid": "2", "url": "https://it.wikipedia.org/wiki?curid=3088", "title": "NGC 224", "text": ""}
{"id": "3089", "revid": "2", "url": "https://it.wikipedia.org/wiki?curid=3089", "title": "NGC 598", "text": ""}
{"id": "3090", "revid": "1543377", "url": "https://it.wikipedia.org/wiki?curid=3090", "title": "Nebulosa Tarantola", "text": "La Nebulosa Tarantola (nota anche come 30 Doradus o con le sigle di catalogo NGC 2070 e C 103) \u00e8 una vastissima regione H II situata nella Grande Nube di Magellano. \u00c8 la pi\u00f9 grande regione di formazione stellare conosciuta nel Gruppo Locale di galassie.\nOsservazione.\nQuesta nebulosa, di ottava magnitudine apparente, si osserva nella zona nord-orientale della Nube, ed \u00e8 visibile in prevalenza dall'emisfero australe, dove si presenta circumpolare in tutte le regioni meridionali poste all'esterno della zona tropicale; dall'emisfero nord, al contrario, la nebulosa \u00e8 visibile solo a sud del Tropico del Cancro.\nImpossibile da osservare ad occhio nudo, \u00e8 individuabile senza difficolt\u00e0 tramite un semplice binocolo, presentandosi come una macchia tondeggiante dai bordi molto sfumati; le sue ramificazioni luminose appaiono invece con un telescopio amatoriale, che consente di rilevare anche alcuni addensamenti di stelle e ammassi aperti.\nCaratteristiche.\nLa Nebulosa tarantola fu ritenuta in un primo tempo una stella, poi chiamata 30 Doradus; nel 1751, Nicolas-Louis de Lacaille riconobbe la sua natura nebulare.\nLa Nebulosa Tarantola ha una magnitudine apparente pari ad 8; considerando la sua distanza di 160.000 anni luce, si tratta di un oggetto estremamente luminoso. Infatti, si tratta della regione di formazione stellare pi\u00f9 attiva del Gruppo Locale di galassie; al suo centro, un ammasso estremamente compatto di stelle calde e giovani produce la maggior parte dell'energia che rende visibile la nebulosa. La reale dimensione della Nebulosa Tarantola \u00e8 di circa 1.000 anni luce; se fosse posta alla stessa distanza della Nebulosa di Orione (un'altra regione di formazione stellare, visibile ad occhio nudo) sarebbe 60 volte pi\u00f9 grande della luna piena. Nelle aree centrali della nebulosa si trova un ricchissimo e compatto ammasso di stelle, noto come R136a, il quale \u00e8 il principale responsabile dell'illuminazione e dell'eccitamento dei gas della nebulosa. Un altro ammasso \u00e8 Hodge 301.\nLa Nebulosa Tarantola \u00e8 stata la sede di un'esplosione di supernova, la cui luce \u00e8 giunta a noi nel 1987: la supernova SN 1987a, una delle pi\u00f9 studiate, data la sua relativa vicinanza (fu visibile anche ad occhio nudo, con una magnitudine apparente pari a 4,0)."}
{"id": "3093", "revid": "287204", "url": "https://it.wikipedia.org/wiki?curid=3093", "title": "Nova Roma", "text": ""}
{"id": "3094", "revid": "640277", "url": "https://it.wikipedia.org/wiki?curid=3094", "title": "Nebulosa di Orione", "text": "La Nebulosa di Orione (nota anche come Messier 42 o M 42, NGC 1976) \u00e8 una delle nebulose diffuse pi\u00f9 brillanti del cielo notturno. Chiaramente riconoscibile ad occhio nudo come un oggetto di natura non stellare, \u00e8 posta a sud del famoso asterismo della Cintura di Orione, al centro della cosiddetta \"Spada di Orione\", nell'omonima costellazione.\nPosta ad una distanza di circa dalla Terra, si estende per circa 24 anni luce ed \u00e8 la regione di formazione stellare pi\u00f9 vicina al Sistema solare. Vecchie pubblicazioni si riferiscono a questa nebulosa col nome di \"Grande Nebulosa\", mentre pi\u00f9 anticamente i testi astrologici riportavano lo stesso nome della stella Eta Orionis, \"Ensis\" (la spada), che per\u00f2 si trova in un'altra parte della costellazione. Si tratta di uno degli oggetti pi\u00f9 fotografati e studiati della volta celeste, ed \u00e8 sotto costante controllo a causa dei fenomeni celesti che hanno luogo al suo interno; gli astronomi hanno scoperto nelle sue regioni pi\u00f9 interne dischi protoplanetari, nane brune e intensi movimenti di gas e polveri.\nLa Nebulosa di Orione contiene al suo interno un ammasso aperto molto giovane, noto come Trapezio. Le osservazioni con i pi\u00f9 potenti telescopi (specialmente il Telescopio spaziale Hubble) hanno rivelato molte stelle circondate da anelli di polveri, probabilmente il primo stadio della formazione di un sistema planetario.\nLa nebulosa \u00e8 stata riconosciuta come tale nel 1610 da un avvocato francese, Nicolas-Claude Fabri de Peiresc (1580-1637), anche se, date le dimensioni e la luminosit\u00e0, era certamente conosciuta anche in epoche preistoriche. Tolomeo la identificava come una stella della spada di Orione, di magnitudine 3.\nOsservazione amatoriale.\nLa Nebulosa di Orione \u00e8 un oggetto dell'emisfero australe, ma \u00e8 talmente prossimo all'equatore celeste da risultare visibile a tutti i popoli della Terra. Si presenta circumpolare solo in prossimit\u00e0 del polo sud, mentre appare visibile sopra l'orizzonte anche diversi gradi a nord del circolo polare artico.\nLa nebulosa \u00e8 ben visibile durante i mesi compresi tra novembre e marzo e pu\u00f2 essere facilmente identificata grazie alla celebre sequenza di tre stelle nota come Cintura di Orione: a sud di quest'asterismo si nota un gruppo di stelle disposte in senso nord-sud (la \"Spada di Orione\"), la cui \"stella\" centrale \u00e8 in realt\u00e0 proprio la Nebulosa di Orione. Ad occhio nudo ha un aspetto nettamente nebuloso, che continua a mostrarsi tale anche con piccoli binocoli; uno strumento pi\u00f9 potente \u00e8 sufficiente per individuare, al suo interno, un gruppo di stelline azzurre, quattro delle quali sono disposte a formare un trapezio.\nDecorso osservativo.\nL'attuale posizione della Nebulosa di Orione fa s\u00ec che, come si \u00e8 detto, sia visibile da tutte le aree popolate della Terra. Tuttavia \u00e8 noto che, a causa del fenomeno conosciuto come precessione degli equinozi, le coordinate celesti di stelle e costellazioni possono variare sensibilmente, a seconda della loro distanza dal polo nord e sud dell'eclittica.\nL'ascensione retta attuale della Nebulosa corrisponde a 5h 35m, ossia relativamente prossima alle 6h di ascensione retta, che corrispondono, per la gran parte degli oggetti celesti, alla declinazione pi\u00f9 settentrionale che un oggetto possa raggiungere (si noti come l'intersezione dell'eclittica con le 6h di ascensione retta corrisponda al solstizio d'estate); nel caso della Nebulosa di Orione, i 5\u00b0 di declinazione sud.\nNell'epoca precessionale opposta alla nostra (avvenuta circa anni fa), la Nebulosa di Orione aveva un'ascensione retta opposta a quella attuale, ossia prossima alle 18h; in quel punto, gli oggetti celesti raggiungono, tranne nelle aree pi\u00f9 prossime al polo sud dell'eclittica, il punto pi\u00f9 meridionale. Sottraendo agli attuali -5\u00b0 un valore di 47\u00b0 (pari al doppio dell'angolo di inclinazione dell'asse terrestre), si ottiene un valore di -52\u00b0, ossia una declinazione fortemente australe, che fa s\u00ec che la Nebulosa di Orione potesse essere osservata solo a sud del 38\u00ba parallelo nord (le coste tunisine); ne consegue che in tutta l'Europa, in parte dell'America Settentrionale e dell'Asia del nord la nebulosa restava sempre al di sotto dell'orizzonte.\nFra circa 400 anni, la nebulosa raggiunger\u00e0 le 6h di ascensione retta; dopo di che incomincer\u00e0 a scendere a latitudini sempre pi\u00f9 australi.\nStoria delle osservazioni.\nLe origini.\nSecondo un racconto popolare di origine Maya, l'area della costellazione di Orione era parte di un settore celeste noto come \"Xibalba\", l'oltretomba. Al centro includeva una macchia di fuoco ardente, che corrispondeva appunto alla Nebulosa di Orione. Appare dunque evidente che i Maya, senza l'uso di telescopi, notarono che quest'oggetto aveva caratteristiche diverse dalle stelle, la cui luce \u00e8 scintillante, ma netta.\nSebbene la nebulosa sia chiaramente visibile come tale anche senza l'ausilio di strumenti, sembra strano che non ci sia menzione di questa sua caratteristica nebulosit\u00e0 prima del XVII secolo. In particolare, n\u00e9 l\"Almagesto\" di Claudio Tolomeo, n\u00e9 il \"Libro delle stelle fisse\" di Al Sufi cita questa nebulosa, nonostante altri oggetti pi\u00f9 o meno apparentemente nebulosi e pi\u00f9 o meno luminosi siano citati. Curiosamente, neppure Galileo Galilei la cita, nonostante le sue osservazioni condotte con il suo cannocchiale nel 1610 e 1617 proprio in quest'area di cielo. Questi fatti hanno dato luogo a delle speculazioni secondo cui la luminosit\u00e0 della nebulosa sarebbe aumentata notevolmente a seguito dell'aumento di luminosit\u00e0 delle sue stelle interne.\nLa prima menzione della Nebulosa come tale risale solo al 1610, ad opera di Nicolas-Claude Fabri de Peiresc, come risulta dalle sue annotazioni. Johann Baptist Cysat di Lucerna, un astronomo gesuita, fu il primo a pubblicare delle note sulla nebulosa (sebbene con alcune ambiguit\u00e0), in un libro sulle comete edito nel 1618. Fu scoperta indipendentemente negli anni successivi da alcuni astronomi importanti dell'epoca, come Christiaan Huygens nel 1656 (il quale pubblic\u00f2 un primo abbozzo nel 1659).\nCharles Messier not\u00f2 per la prima volta la nebulosa il 4 marzo del 1769, nella quale vide pure tre delle stelle del Trapezio. In realt\u00e0, la prima osservazione di queste tre stelle \u00e8 ora accreditata a Galileo, che sembra le avesse osservate gi\u00e0 nel 1617, mentre, come detto, non riport\u00f2 nei suoi scritti notizia della nebulosa circostante; probabilmente ci\u00f2 \u00e8 dovuto al campo ristretto del suo cannocchiale. Il Messier pubblic\u00f2 la prima edizione del suo famoso Catalogo nel 1774. La Nebulosa di Orione fu in questa lista identificata col numero 42, da cui deriva la sua sigla ben nota di M42.\nStudi sulla nebulosit\u00e0.\nCon l'introduzione della spettroscopia ad opera di William Huggins, fu appurata, nel 1865, la natura gassosa della nebulosa. Henry Draper scatt\u00f2 la prima astrofoto della Nebulosa di Orione la mattina del 30 settembre 1880, passata poi alla storia come la prima foto del cielo profondo della storia.\nNel 1902, Vogel ed Eberhard scoprirono delle differenze di velocit\u00e0 all'interno della nebulosa e dal 1914 gli astronomi hanno utilizzato l'interferometro a Marsiglia per misurare i moti di rotazione e quelli irregolari. Campbell e Moore confermarono questi risultati tramite l'uso di spettrografi, dimostrando la presenza di turbolenze all'interno della nebulosa.\nNel 1931, Trumpler not\u00f2 che le stelle pi\u00f9 luminose vicino al Trapezio formano un ammasso, e fu il primo a dare il nome \"Ammasso del Trapezio\" all'insieme. Basandosi sulla loro magnitudine e sul loro tipo spettrale, ipotizz\u00f2 una distanza dell'oggetto di circa 1800 anni luce. Questo valore accorci\u00f2 di tre volte le stime di distanza indicate all'epoca, sebbene fosse comunque ancora troppo elevato rispetto alle valutazioni moderne.\nNel 1993, il Telescopio Spaziale Hubble fece la sua prima osservazione della Nebulosa di Orione: da allora, il telescopio ha condotto numerosi studi; le sue immagini sono state utilizzate per creare modelli dettagliati in tre dimensioni della nebulosa. Attorno alle stelle di nuova generazione sono stati osservati dei dischi protoplanetari, mentre venivano studiati gli effetti distruttivi degli alti livelli di ultravioletti originati dalle stelle pi\u00f9 massive.\nNel 2005 termina la campagna fotografica di immagini ad elevatissimo dettaglio mai prese prima della Nebulosa di Orione, ad opera del Telescopio Spaziale Hubble. Queste immagini sono state riprese durante 104 orbite del telescopio; rivelano oltre 3000 stelle di magnitudine apparente fino alla ventitreesima, incluse minuscole nane brune, delle quali alcune sembra siano doppie. Un anno dopo, gli scienziati del programma spaziale Hubble hanno annunciato la prima scoperta della massa di una coppia di nane brune che si eclissano a vicenda, catalogate come 2MASS J05352184\u00a0\u2013 0546085. Le componenti della coppia, situata nella Nebulosa di Orione, hanno una massa di circa 0,054 M\u2609 e 0,034 M\u2609 rispettivamente, con un periodo orbitale di 9,8 giorni. Sorprendentemente, la stella pi\u00f9 massiva delle due sembra essere anche la meno luminosa.\nCaratteristiche.\nLa Nebulosa di Orione fa parte di un vasto complesso di nebulosit\u00e0 noto come Complesso nebuloso molecolare di Orione. Il complesso si estende attraverso l'intera costellazione di Orione, includendo l'Anello di Barnard, la Nebulosa Testa di Cavallo, M43 e la Nebulosa Fiamma. Il forte processo di formazione stellare fa s\u00ec che questo sistema nebuloso sia particolarmente visibile nell'infrarosso.\nLa nebulosa \u00e8 visibile ad occhio nudo anche dalle aree urbane, in cui \u00e8 forte l'inquinamento luminoso; appare come una \"stella\" un po' nebulosa al centro della spada di Orione, un asterismo composto da tre stelle disposte in senso nord-sud, visibile poco a sud della Cintura di Orione. Tale caratteristica nebulosit\u00e0 \u00e8 ben accentuata attraverso binocoli o telescopi amatoriali.\nLa Nebulosa di Orione contiene un giovanissimo ammasso aperto, noto come Trapezio a causa della disposizione delle sue stelle principali; due di queste possono essere risolte nelle loro componenti binarie nelle notti propizie. Il Trapezio potrebbe essere parte del grande Ammasso della Nebulosa di Orione, un'associazione di circa 2000 stelle con un diametro di 20 anni luce. Fino a due milioni di anni fa questo ammasso potrebbe aver ospitato quelle che ora sono note come le stelle fuggitive, ossia AE Aurigae, 53 Arietis e Mu Columbae, le quali si dirigono in direzioni opposte all'ammasso con una velocit\u00e0 superiore ai .\nLe osservazioni hanno permesso di scorgere sulla nebulosa una tinta di colore verdastro, che si aggiunge alle regioni di marcato colore rosso e blu-violetto. L'alone rosso \u00e8 ben noto, essendo causato dalla radiazione H-alfa alla lunghezza d'onda di 656,39 nm. Il blu-violetto \u00e8 dovuto invece alla radiazione riflessa proveniente dalle stelle di classe O, di grande massa e di colore blu.\nIl verde invece \u00e8 stato un enigma per gli studiosi fino alla prima met\u00e0 del XX secolo, poich\u00e9 le cause delle linee spettrali sul verde non erano conosciute. Tra le varie speculazioni vi fu quella che affermava che le linee verdi sarebbero state causate da un elemento nuovo, a cui fu dato il nome di \"nebulium\". Con lo studio della fisica atomica fu in seguito determinato che lo spettro verde \u00e8 causato da un fenomeno noto come \"transizione proibita\", ossia la transizione a bassa probabilit\u00e0 di un elettrone in un atomo di ossigeno doppiamente ionizzato. Questa radiazione \u00e8 per\u00f2 impossibile da riprodurre in laboratorio, poich\u00e9 dipende dall'ambiente peculiare possibile solo nello spazio profondo.\nStruttura.\nL'intera area occupata dalla nebulosa di Orione si estende su una regione di cielo di 10\u00b0 di diametro, includendo nubi interstellari, associazioni stellari, volumi di gas ionizzato e nebulose a riflessione.\nLa nebulosa possiede una forma grosso modo circolare, la cui massima densit\u00e0 si trova in prossimit\u00e0 del centro; la sua temperatura si aggira mediamente sui , ma scende notevolmente lungo i bordi della nebulosa. Diversamente alla distribuzione della sua densit\u00e0, la nube mostra una variazione di velocit\u00e0 e turbolenza in particolare nelle regioni centrali. I movimenti relativi superano i , con variazioni locali fino ai 50\u00a0km/s e forse superiori.\nGli attuali modelli astronomici della nebulosa mostrano una regione grosso modo centrata sulla stella \u03b81 Orionis C, nell'ammasso del Trapezio, la stella responsabile della gran parte della radiazione ultravioletta osservata;. Questa regione \u00e8 circondata da un'altra nube ad alta densit\u00e0, di forma concava e irregolare, ma pi\u00f9 neutra, con campi di gas neutro che giacciono all'esterno della concavit\u00e0.\nA pochi primi in direzione nord-ovest da questa stella si trova uno dei complessi nebulosi molecolari pi\u00f9 notevoli dell'intera Nebulosa; in quest'area, nota come OMC-1, il processo di formazione stellare \u00e8 notevolmente accelerato, sia per la densit\u00e0 dei banchi di gas e polveri, sia per la radiazione ed il vento stellare di \u03b81 Orionis C.\nGli studiosi hanno dato dei nomi alle varie strutture interne alla Nebulosa di Orione: la fascia scura che si estende da nord intorno\nalla brillante regione centrale \u00e8 chiamata \"Bocca di pesce\"; le regioni illuminate da entrambi i lati sono chiamate \"Ali\". I nomi di altre strutture sono \"La spada\", \"La Vela\" ed altri ancora.\nFenomeni di formazione stellare.\nLa Nebulosa di Orione \u00e8 un esempio di \"fornace\" in cui le stelle prendono vita; varie osservazioni hanno infatti rilevato all'interno della nebulosa circa 700 stelle in vari stadi di sviluppo.\nRecenti osservazioni col Telescopio Spaziale Hubble hanno scoperto un numero cos\u00ec elevato di dischi protoplanetari, che al giorno d'oggi la gran parte di quelli conosciuti sono stati osservati entro questa nebulosa. Il telescopio Hubble ha infatti rilevato pi\u00f9 di 150 dischi protoplanetari, che sono considerati come lo stadio primario dell'evoluzione dei sistemi planetari. Questi dati sono utilizzati come evidenza che ogni sistema planetario ha origini simili in tutto l'Universo.\nLe stelle si formano quando nubi di idrogeno molecolare ed altri gas in una regione H II si contraggono a causa della loro stessa gravit\u00e0. Come il gas collassa, la nube centrale cresce rapidamente e il gas interno si riscalda a causa della conversione dell'energia potenziale gravitazionale in energia termica. Se la temperatura e la pressione raggiungono un livello sufficientemente alto, inizia la fusione nucleare che d\u00e0 origine alla protostella.\nDi solito, un'altra nube di materia resta al di fuori della stella prima dell'innesco del meccanismo di fusione; questa nube in avanzo, in parte formata anche dai getti del materiale del disco troppo veloce per essere catturato dalla protostella, va a formare il disco protoplanetario della medesima, al cui interno pu\u00f2 avvenire la formazione di pianeti. Recenti osservazioni all'infrarosso hanno mostrato come i granuli di polvere di questi dischi possano accrescersi, diventando la base di formazione dei planetesimi. In particolare queste osservazioni all'infrarosso hanno condotto alla individuazione di una classe di dischi detti \"Peter Pan\".\nUna volta che la protostella entra nella fase di sequenza principale, \u00e8 classificata come \"stella\" a tutti gli effetti. Le osservazioni mostrano che, sebbene la gran parte dei dischi planetari possa formare pianeti, l'intensa radiazione stellare dovrebbe distruggere tali dischi attorno alle stelle vicino al Trapezio, se questo gruppo fosse cos\u00ec vecchio quanto le stelle di massa inferiore presenti nell'ammasso circostante. Da quando sono stati scoperti dischi protoplanetari anche in stelle molto vicine all'ammasso del Trapezio, pu\u00f2 esserne dedotto che queste stelle sono molto pi\u00f9 giovani rispetto a quelle circostanti.\nEffetti dei venti stellari.\nUna volta formate, le stelle all'interno della nebulosa emettono una corrente di particelle cariche nota come vento stellare. Le stelle pi\u00f9 massicce del gruppo OB e le stelle pi\u00f9 giovani hanno un vento stellare molto pi\u00f9 forte di quello del nostro Sole. Il vento forma onde d'urto nel momento in cui incontra il gas della nebulosa, il quale quindi forma nubi intense di gas. L'onda d'urto derivata dal vento stellare gioca dunque un ruolo fondamentale nel fenomeno della formazione stellare, compattando le nubi di gas, creando densit\u00e0 non omogenee e causando infine il collasso della nube, in un effetto a catena che alla fine interesser\u00e0 l'intera nebulosa.\nCi sono tre differenti tipi di onde d'urto nella Nebulosa di Orione. Molti meccanismi sono spiegati alla voce Oggetto di Herbig-Haro.\nLe dinamiche dei movimenti di gas in M42 sono dunque molto complesse; l'area intorno alle regioni ionizzate \u00e8 attualmente in contrazione sotto l'effetto della sua stessa gravit\u00e0.\nEvoluzione.\nLe nubi interstellari come la Nebulosa di Orione sono state scoperte in tutte le galassie come la Via Lattea. Esse nascono come piccole macchie di idrogeno neutro freddo intramezzato da tracce di altri elementi; la nube pu\u00f2 contenere centinaia di migliaia di masse solari ed estendersi per centinaia di anni luce. La leggera forza di gravit\u00e0 che potrebbe portare al collasso della nube \u00e8 controbilanciata da una debole pressione del gas nella nube.\nSia a causa della collisione con i bracci di spirale, sia a causa delle onde d'urto causate dalle supernovae, gli atomi possono iniziare a precipitare in molecole pi\u00f9 pesanti, producendo cos\u00ec una nube molecolare. Ci\u00f2 preannuncia la formazione di stelle all'interno della nube, il che avviene entro un periodo di 10-30 milioni di anni all'interno di aree instabili, dove i volumi destabilizzati collassano in un disco; questo si concentra nelle regioni centrali, dove si former\u00e0 la stella, che potr\u00e0 essere circondata da un disco protoplanetario. Questo \u00e8 lo stato attuale della Nebulosa di Orione, con in pi\u00f9 stelle nuove che si formano in un processo a catena come descritto sopra. Le stelle pi\u00f9 giovani che ora sono visibili nella nebulosa si ritiene abbiano un'et\u00e0 inferiore ai anni, mentre la loro luminosit\u00e0 potrebbe essere iniziata da appena anni.\nMolti di questi collassi possono dare origine a stelle particolarmente massive, in grado di emettere grandi quantit\u00e0 di radiazione ultravioletta. Un esempio di questo fenomeno \u00e8 dato dall'ammasso del Trapezio: la radiazione ultravioletta delle stelle massicce al centro della nebulosa allontana il gas e le polveri circostanti in un processo chiamato \"protoevaporazione\". Questo processo \u00e8 anche responsabile dell'esistenza all'interno della nebulosa di aree \"cave\", che consentono alle stelle interne di essere vista dalla Terra. Le stelle pi\u00f9 grandi del gruppo avranno una vita molto breve, evolvendo rapidamente ed esplodendo come supernovae.\nIn circa anni la gran parte del gas e delle polveri saranno espulse. Ci\u00f2 che rimarr\u00e0 andr\u00e0 a formare un giovane ammasso aperto, composto da stelle giovani e brillanti. Le Pleiadi sono un famoso esempio di questo tipo di ammasso."}
{"id": "3095", "revid": "2", "url": "https://it.wikipedia.org/wiki?curid=3095", "title": "NGC 1976", "text": ""}
{"id": "3096", "revid": "2", "url": "https://it.wikipedia.org/wiki?curid=3096", "title": "NGC 2070", "text": ""}
{"id": "3103", "revid": "63756", "url": "https://it.wikipedia.org/wiki?curid=3103", "title": "Namespace", "text": "Un namespace, o in italiano spazio dei nomi, \u00e8 - nella terminologia relativa all'informatica - una collezione di nomi di entit\u00e0, definite dal programmatore, omogeneamente usate in uno o pi\u00f9 file sorgente. Lo scopo dei namespace \u00e8 quello di evitare confusione ed equivoci nel caso siano necessarie molte entit\u00e0 con nomi simili, fornendo il modo di raggruppare i nomi per categorie.\nAttualmente il concetto di namespace \u00e8 presente esplicitamente nell'XML, nel linguaggio di programmazione C++ e nelle ultime versioni di PHP, ed implicitamente in altri linguaggi.\nC++.\nUn namespace in C++ \u00e8 invece un insieme di nomi in senso matematico, non ha n\u00e9 un ordine n\u00e9 una struttura interna. Il programmatore pu\u00f2 definire i suoi namespace dichiarandoli con l'istruzione\n\"namespace &lt;nomedelnamespace&gt; { &lt;dichiarazione_1&gt;; &lt;dichiarazione_2&gt;; ... &lt;dichiarazione_N&gt;}\"\ne richiamarli in uso al momento del bisogno con l'istruzione\n\"using namespace &lt;nomedelnamespace&gt;;\"\nTipicamente, nella programmazione C++ la necessit\u00e0 dei namespace si inizia ad avvertire per programmi di dimensioni medio-grandi, tuttavia utilizzare i namespace aiuta a strutturare il codice sorgente in modo migliore anche nei piccoli progetti.\nIl namespace pi\u00f9 usato in ambiente C++ \u00e8 il namespace codice_1 della libreria standard C++.\nNamespace su MediaWiki.\nNelle wiki create con il software MediaWiki, i namespace si utilizzano come prefissi delle pagine, per delimitarne l'ambito. Un esempio \u00e8 quello di Wikipedia in italiano, sulla quale sono attivi diversi namespace come:\nA tutti i namespace sopraelencati, incluso il namespace principale, \u00e8 associato uno specifico namespace per le pagine di discussione (ad esempio \"Discussioni utente:\" \u00e8 quello associato al namespace \"Utente:\")"}
{"id": "3105", "revid": "1234826", "url": "https://it.wikipedia.org/wiki?curid=3105", "title": "Origini dell'opera", "text": "Le origini dell'opera si collocano a cavallo tra il XVI e il XVII secolo.\nLa prima \"azione teatrale\" eseguita in pubblico della quale sono arrivate tracce complete fino ai nostri giorni fu l\"Euridice\" composta da Jacopo Peri sul testo dell'egloga pastorale omonima del poeta fiorentino Ottavio Rinuccini.\nLa struggente storia d'amore fra i di Orfeo ed Euridice (argomento peraltro da molti ritenuto poco adatto alla circostanza) fu rappresentata il 6 ottobre 1600, a Firenze, in occasione dei festeggiamenti per le nozze di Maria de' Medici con il re di Francia Enrico IV.\nAssistettero alla rappresentazione duecento invitati, molti dei quali, al termine, non mancarono \u2013 secondo le cronache dell'epoca \u2013 di manifestare una certa delusione. Tuttavia quella data era destinata a restare nella storia della musica.\nOrfeo, Euridice ed altri miti.\nIl tema di Orfeo fu al centro di quello che sarebbe stato il seme della moderna opera. La stampa della partitura dell\"Euridice\" di Giulio Caccini (dicembre 1600) precedette di poco quella di Jacopo Peri (febbraio 1601), che corrisponde in misura pi\u00f9 cospicua alla rappresentazione dell'ottobre 1602, mentre la partitura di Caccini era stata pubblicata senza che la sua versione fosse stata rappresentata interamente. Entrambe furono composte, non senza interferenze, sul medesimo libretto di Rinuccini.\nCaccini era il grande rivale di Peri alla corte fiorentina e parte delle sue musiche erano state utilizzate anche nella rappresentazione del 1600.\nGi\u00e0 un paio di anni prima \u2013 nel 1598 Peri aveva messo in musica assieme a Jacopo Corsi uno dei \"prodromi\" del melodramma, la \"Dafne\", anch'essa su libretto di Rinuccini: la musica di questo lavoro \u00e8 andata per\u00f2 quasi del tutto perduta. Lo stesso libretto sar\u00e0 musicato anche dal compositore tedesco Heinrich Sch\u00fctz, ed anche in questo caso la partitura risulta a tutt'oggi perduta.\nCome si pu\u00f2 notare, al centro dei primi tentativi di musicare i drammi dall'inizio alla fine vi sono storie mitologiche o pastorali. L'antico mito di Orfeo e di Euridice, oltre che nelle circostanze sopra citate, venne ripreso presto da diversi compositori (e lo sar\u00e0 ancora, in futuro). Uno su tutti, Claudio Monteverdi, che nel 1607 music\u00f2 su apposito libretto di Alessandro Striggio, per il duca di Mantova (spettatore entusiasta a Firenze dell\"Euridice\" di Peri), un proprio \"Orfeo\", \"favola per musica\" in un prologo e cinque atti.\nIl \"Recitar cantando\".\nLa stagione del \"madrigale\" tradizionalmente inteso stava per esaurirsi e i tempi erano maturi perch\u00e9 potesse prendere forma il progetto a lungo teorizzato alla fine del Cinquecento dalla Camerata fiorentina dei Bardi: quel \"Recitar cantando\" di cui aveva gi\u00e0 scritto Baldassarre Castiglione nel Cortegiano (1528): \"... parmi gratissimo il cantare alla viola per recitare; il che tanto di venust\u00e0 ed efficacia aggiunge alle parole ...\".\nIn effetti, anche se il \"germe\" veniva da lontano, fu solo nel 1573 che un gruppo di nobili ed intellettuali fiorentini prese a riunirsi con assiduit\u00e0 per approfondire il rapporto tra poesia e musica.\nLa Camerata de' Bardi e le \"Nuove musiche\".\nPi\u00f9 precisamente, scopo di quella che veniva chiamata Camerata de' Bardi (dal nome del conte Giovanni de' Bardi) era quello di ricostituire l'\"habitat\" naturale delle antiche tragedie greche.\nIl contenuto di queste assemblee \u00e8 ben riassunto nel \"Dialogo della musica antica e moderna\" scritto da Vincenzo Galilei, padre di Galileo, il quale dette subito prova pratica di tali principi musicando il canto dantesco riguardante il conte Ugolino.\nLa teoria emergente voleva che si tenesse conto della semplicit\u00e0 della musica popolare per imitare i modelli naturali del discorso, osservando cio\u00e8 come le persone parlavano a seconda dei differenti stati emotivi (appunto il \"recitar cantando\"). Occorreva perci\u00f2 abbandonare le antiche formule dei complessi contrappunti per riscoprire la funzione puramente \"affettiva\" della musica, giungendovi con uno stile monodico semplice e lineare. Tali teorizzazioni saranno riprese nel 1602 da Giulio Caccini ne \"Le nuove musiche\", ritenuto il vero e proprio \"manifesto\" della \"Camerata\"."}
{"id": "3107", "revid": "125680681", "url": "https://it.wikipedia.org/wiki?curid=3107", "title": "Ontario", "text": "L'Ontario \u00e8 una delle tredici province del Canada, la pi\u00f9 popolosa del paese (circa un terzo dei canadesi vive in Ontario). In questa provincia si trovano sia la pi\u00f9 grande citt\u00e0 del Canada, Toronto, che Ottawa, la capitale. \u00c8 anche la seconda provincia in termini di superficie, subito dopo il Qu\u00e9bec. La regione meridionale dell'Ontario \u00e8 il punto pi\u00f9 meridionale di tutto il Canada.\nLa principale fonte di reddito \u00e8 l'industria. Il valore della produzione industriale dell'Ontario \u00e8 maggiore della somma del valore totale di quella di tutte le altre province e territori del Canada. La forza della sua industria manifatturiera le ha fatto guadagnare il nome di \"Cuore industriale del Canada\". La provincia si distingue per la sua forte industria automobilistica. Altre importanti fonti di entrate sono il turismo e i servizi finanziari e immobiliari.\nL'Ontario fu originariamente colonizzato dai francesi, diventando parte della colonia del Canada, una delle province coloniali della Nuova Francia, che successivamente incluse la parte meridionale delle attuali province canadesi dell'Ontario e del Qu\u00e9bec.\nNel 1763, il Regno Unito annesse il Canada. In tre decenni la regione sud-ovest divenne a maggioranza anglofona, motivo per cui il Regno Unito decise di dividere la colonia in due nel 1791. Entrambe le colonie si riunirono nuovamente nel 1840 nell'unica provincia del Canada. Con la creazione della Confederazione canadese, il 1\u00ba luglio 1867, la provincia del Canada venne definitivamente separata in due, nelle attuali province dell'Ontario e del Qu\u00e9bec. Inizialmente provincia prevalentemente rurale ed agraria, l'Ontario divenne un importante centro industriale nei primi anni del XX secolo, assumendo il ruolo di principale centro economico del paese a partire dagli anni 1960.\nNell'agosto 2006 risiedevano in Ontario 12.792.619 abitanti, che rappresentavano circa il 37,9% del totale della popolazione canadese, sparsi su una superficie di 1.076.395\u00a0km\u00b2.\nLa sua parte nord-orientale \u00e8 inclusa nella regione territoriale detta del Canada francese.\nEtimologia.\nL'origine del suo nome deriva dal Lago Ontario, nome dato dagli Uroni che significa \"acque luminose\".\nGeografia fisica.\nTerritorio.\nL'Ontario confina ad Est con il Qu\u00e9bec, ad Ovest con il Manitoba, ed a Sud con gli stati statunitensi del Minnesota, Michigan, Ohio, Pennsylvania e New York a nord con la Baia di Hudson.\nLa maggior parte della frontiera americana, in particolare, si trova a ridosso dei quattro laghi limitrofi, il \"Lago Superiore\", il \"Lago Huron\", il \"Lago Erie\" e il \"Lago Ontario\", che d\u00e0 il nome alla provincia.\nLa provincia \u00e8 costituito da tre principali regioni geografiche:\nLa maggiore metropoli, nonch\u00e9 capitale provinciale, \u00e8 Toronto, posta all'estremit\u00e0 occidentale del lago Ontario. La capitale federale, Ottawa, \u00e8 situata invece all'estremo est della provincia, sull'omonimo fiume che divide l'Ontario dal Qu\u00e9bec in quella zona.\nL'Ontario \u00e8 diviso in tre zone principali: la prima, l'Ontario centro-occidentale, una regione ricca di minerali ma sostanzialmente priva di laghi e fiumi; la seconda, a Nord-Est, lungo la Baia di Hudson; ed infine la terza, a Sud-Est, dei Grandi Laghi e del fiume Saint-Laurent, di gran lunga la pi\u00f9 popolosa, ove circa il 90% degli abitanti dell'Ontario vivono, che \u00e8 la pi\u00f9 climaticamente temperata.\nStoria.\nEvoluzione territoriale.\nPrima dell'arrivo degli europei la regione dell'attuale Ontario era abitata da diverse trib\u00f9 di nativi americani, principalmente appartenenti a tre famiglie. I chippewa che vivevano nei territori a Nord e Nord-Est del Lago Superiore, principalmente cacciatori; gli huroni, in prevalenza agricoltori nella regione del Lago Ontario e del Lago Huron; e gli irochesi composti da sei trib\u00f9 nomadi e aggressive alleate tra loro che ripetutamente attaccavano huroni e chippewa.\nPrimi coloni europei.\nIl primo europeo ad esplorare la regione fu il francese \u00c9tienne Br\u00fbl\u00e9 nel 1613 per ordine del fondatore del Qu\u00e9bec, Samuel de Champlain. Br\u00fbl\u00e9 raggiunse il fiume Ottawa, nell'area dove oggi sorge l'omonima citt\u00e0 capitale del Canada, e successivamente le sponde del Lago Huron. Si scopr\u00ec un territorio ricco di animali dalla pelliccia molto apprezzata in Europa, quali i castori, e i francesi negli anni venti del Seicento iniziarono il commercio di pellami con i nativi huroni. Tutta la regione meridionale dell'Ontario entr\u00f2 a far parte dei possedimenti coloniali francesi e pi\u00f9 precisamente della Nuova Francia.\nI missionari francesi iniziarono ad insediarsi assieme a nuove famiglie fondando i primi villaggi, tra i quali Fort Sainte Marie, dove oggi si trova la citt\u00e0 di Sault Sainte Marie. L'obbiettivo dei missionari era quello di convertire i nativi (soprattutto gli huroni) al Cristianesimo e di assimilarli alla cultura europea, ma questo progetto, come i villaggi fondati, dovettero essere abbandonati in conseguenza ai ripetuti attacchi degli irochesi.\nL'espansionismo francese e della Nuova Francia (comprendente gi\u00e0 intorno al 1620 i territori dell'attuale Qu\u00e9bec, Nuova Scozia e Nuovo Brunswick) verso l'ovest e verso il sud allarm\u00f2 conseguentemente il Regno Unito e i suoi interessi. I britannici fondarono cos\u00ec nel 1670 la Compagnia della Baia di Hudson e successivamente si allearono con gli irochesi per attaccare i villaggi e interrompere i commerci della Nuova Francia. Nel 1754 scoppi\u00f2 la guerra tra gli inglesi e i francesi, che si concluse con la sconfitta di questi ultimi. Con il Trattato di Parigi del 1763 la Francia cedeva tutti i territori a nord della regione dei Grandi Laghi, la colonia di Acadia (l'attuale Nuova Scozia e Nuovo Brunswick), e la colonia del Canada (la regione meridionale dell'attuale Ontario e il Qu\u00e9bec).\nSe fino al 1784 la crescita demografica era stata tutto sommato debole, a partire da questa data, e con la fine della Rivoluzione Americana nel decennio precedente, circa 5000 coloni americani, fedeli alla corona inglese, emigrarono nella nuova colonia del Canada. Questa invasione ebbe come conseguenza non certo secondaria che il numero di canadesi anglofoni super\u00f2 di gran lunga quello dei canadesi francofoni.\nCanada Superiore.\nNel 1791 la Gran Bretagna divise la colonia in due parti, seguendo il corso del fiume Ottawa. Il Basso Canada (l'attuale Qu\u00e9bec) e il Alto Canada (l'attuale Ontario). Niagara-on-the-Lake fu eletta capitale della neonata colonia e John Graves Simcoe eletto dalla corona primo Tenente Governatore del Canada Superiore. Sotto il governo di Simcoe vennero costruite nuove strade e si favor\u00ec il popolamento della colonia. Simcoe trasfer\u00ec completamente nel 1797 la sede della capitale da Niagara-on-the-Lake a York.\n1800 - 1867.\nLa popolazione inizi\u00f2 cos\u00ec a crescere sulla spinta di nuovi coloni di origine europea (prevalentemente inglesi e scozzesi) e americana arrivati nell'Alto Canada con l'obiettivo e nel miraggio di fare fortuna. Ma fra loro vi erano anche ricchi americani pronti ad accaparrarsi ampi appezzamenti di terra. Un caso eclatante fu quello di un'intera cittadina della Pennsylvania che per intero emigr\u00f2 nel Canada Superiore occupando quella che \u00e8 oggi la citt\u00e0 di Waterloo.\nNel 1812 inizi\u00f2 quella che venne chiamata la Guerra del 1812. Gli Stati Uniti invasero la colonia del Canada Superiore, occupando e bruciando la sua capitale, York. Nel 1814 le truppe inglesi con la milizia canadese contrattaccarono riuscendo a scacciare gli americani. In conseguenza all'invasione si acuirono i sentimenti anti-americani da parte delle popolazioni canadesi che divennero anche sentimenti antidemocratici (in relazione del fatto che all'epoca gli Stati Uniti erano anche l'unica potenza mondiale a dotarsi di una forma di governo di tipo democratico).\nIl risentimento inizi\u00f2 a divenire palpabile anche verso la corona britannica, accusata di detenere troppo potere nella regione (essa continuava ad eleggere il Tenente Governatore della colonia) e sfoci\u00f2 nel 1837 nella Ribellione dell'Alto Canada, guidata da William Lyon Mackenzie. Si chiedeva maggiori poteri per il governo coloniale. Ma la rivolta fu presto sedata e Mackenzie ripar\u00f2 negli Stati Uniti.\nProvincia del Canada.\nNel 1841 il Regno Unito decise di riunire le due colonie del Alto e Basso Canada, fondando la colonia del Canada. Obiettivo era quello di cercare una pi\u00f9 efficace assimilazione del Canada francofono al Canada anglofono. Venne donata alla nuova colonia il diritto di formare un governo fondato su un parlamento, all'Assemblea Legislativa le due ex colonie avrebbero contribuito con ugual numero di seggi.\nNel corso del 1864, in tre incontri successivi, i politici della colonia del Canada si riunirono con i loro pari delle colonie britanniche dell'Isola del Principe Edoardo, Nuovo Brunswick, Nuova Scozia e Terranova e Labrador. Venne proposta alle altre colonie la formazione di una confederazione. Delle altre colonie solo Nuovo Brunswick e Nuova Scozia accettarono. L'ex colonia del Canada fu divisa in due: Ontario e Qu\u00e9bec, che assieme a Nuovo Brunswick e Nuova Scozia il 1\u00ba luglio del 1867 fondarono la Confederazione canadese.\n1867 - 1939.\nFigura politica chiave degli ultimi decenni del secolo XIX fu Oliver Mowat, secondo governatore dell'Ontario, che lott\u00f2 nel Parlamento del Canada per ottenere maggiori diritti e poteri per le province. Assunse il governo dell'Ontario nel 1872 e lo conserv\u00f2 fino al 1896.\nNei primi vent'anni dalla creazione della provincia dell'Ontario la popolazione riusc\u00ec a crescere solo debolmente, complice la delocalizzazione di alcune industrie e la maggiore appetibilit\u00e0 dei salari e delle condizioni di vita che si potevano ottenere negli Stati Uniti. L'impiego di tecniche pi\u00f9 moderne consentiranno per\u00f2 all'agricoltura di diventare nel giro di pochi decenni un asse portante dell'economia, tanto da diventare la maggior fonte di reddito dell'Ontario nei primi anni del Novecento. Nel 1883 venne scoperta la pi\u00f9 grande miniera di alluminio e zinco del mondo (dell'epoca), ma essa rimase pressoch\u00e9 inutilizzata per ben 9 anni, fino a che non si mise a punto un processo efficiente per poter separare i due minerali.\nFu uno dei passi decisivi che consentirono all'economia di diversificarsi rapidamente. Successivamente vennero scoperte altre miniere, specialmente di oro e argento, e contemporaneamente iniziarono ad impiantarsi nuovi opifici e centrali idroelettriche che spinsero la crescita demografica.\nDopo lo scoppio della Prima guerra mondiale l'economia dell'Ontario crebbe rapidamente con la costruzione di nuove fabbriche. Fabbriche produttrici di armi e materiale militare che sarebbero state convertite a partire dal 1918 alla produzione di automobili, radio e telefoni. Il fervore economico attir\u00f2 nuovi immigrati, soprattutto dalla Finlandia, Norvegia e Qu\u00e9bec.\nLa Grande depressione pose fine a questa corsa dell'economia e pes\u00f2 fortemente per gli anni successivi creando fallimenti fra le imprese e file di disoccupati che raggiunsero punte del 30%. Per\u00f2 contemporaneamente non si arrest\u00f2 il flusso di gente che continu\u00f2 a raggiungere la provincia, nella speranza di trovar lavoro nelle grandi citt\u00e0. A questo si aggiunse a partire dal 1933 l'arrivo di emigranti ebrei, in fuga dalla Germania nazista.\nPer la seconda volta, l'economia di guerra rimise in moto le attivit\u00e0 in tutto l'Ontario.\n1939 \u2013 oggi.\nDurante la Seconda guerra mondiale e nel periodo immediatamente successivo si innesc\u00f2 una fase di prosperit\u00e0 e crescita economica eccezionale. L'Ontario, e l'area della Grande Toronto in particolare, furono i destinatari di un grande flusso migratorio fra gli anni cinquanta e sessanta, in gran parte proveniente dall'Europa. In seguito alla modifica della legge federale in materia di immigrazione ci fu un massiccio afflusso anche di immigrati non-europei a partire dagli anni settanta. Da una provincia etnicamente britannica, l'Ontario si trasform\u00f2 rapidamente in una provincia multietnica.\nI movimenti nazionalisti del Qu\u00e9bec spinsero molte imprese a guida di lingua inglese a decidere di spostarsi verso l'Ontario, e la conseguenza fu la crescita dell'importanza economica di Toronto e discapito di Montr\u00e9al, tanto che la super\u00f2 sia in termini economici che demografici. Le stagnanti condizioni economiche che caratterizzarono le Province marittime in alcune fasi del XX secolo port\u00f2 nuove migrazioni verso questa provincia.\nSociet\u00e0.\nEvoluzione demografica.\nDa un punto di vista demografico l'Ontario \u00e8 la provincia canadese pi\u00f9 popolata, con un tasso di popolazione urbana che sfiora l'80%. Al censimento del 2001 gli abitanti erano 11.410.046, confermando un trend di crescita (pi\u00f9 6% sul 1996) che \u00e8 continuato ininterrotto da quando \u00e8 stata fondata la confederazione del Canada nel 1867.\nNonostante la vastit\u00e0 territoriale dell'Ontario (che supera il milione di chilometri quadrati, tre volte e mezzo l'Italia), il 92% della popolazione vive in una ristretta fascia fortemente urbanizzata che va da Windsor a Ottawa e che ricopre una superficie che \u00e8 solo il 12% della provincia. La maggiore concentrazione \u00e8 intorno alla citt\u00e0 di Toronto che da sola conta 5,6 milioni di abitanti; la seconda regione metropolitana \u00e8 quella di Ottawa con 1,1 milioni di abitanti.\nReligione.\nI principali gruppi religiosi in Ontario nel 2011 sono stati:\nLingua.\nLa lingua principale dell'Ontario \u00e8 l'inglese, di fatto la lingua ufficiale della provincia. \u00c8 la lingua madre di circa il 70 per cento della popolazione della provincia, secondo il censimento del 2011.\nGoverno, amministrazione e politica.\nAree metropolitane.\nPopolazione delle principali aree metropolitane dell'Ontario.\nEconomia.\nL'Ontario produce oltre un terzo del reddito totale canadese, e il suo PIL pro capite \u00e8 uno dei pi\u00f9 alti del mondo. La sua economia poggia principalmente sull'industria, in particolare automobili, ferro, acciaio, nonch\u00e9 sull'alta tecnologia, soprattutto ad Ottawa e Waterloo. \u00c8 estremamente rilevante anche l'apporto economico dei settori idroelettrico e minerario.\nInfrastrutture e trasporti.\nStoricamente, la provincia ha utilizzato due grandi assi est-ovest, sia a partire da Montr\u00e9al nella vicina provincia del Quebec.\nLa strada settentrionale, attraversa le citt\u00e0, da ovest, di Montr\u00e9al lungo il fiume Ottawa, poi prosegue verso nord-ovest in direzione di Manitoba. Principali citt\u00e0 o in prossimit\u00e0 del percorso comprendono Ottawa, North Bay, Sudbury, Sault Ste.. Marie e Thunder Bay.\nStradali.\nLe autostrade canadesi costituiscono la rete veicolare primaria nel sud della provincia, e si collegano a numerosi valichi di frontiera con gli Stati Uniti, il pi\u00f9 attivo \u00e8 il Tunnel Detroit-Windsor e l'Ambassador Bridge (via autostrada 401) e il Blue Water Bridge (via Highway 402).\nCanali navigabili.\nIl Saint Lawrence Seaway, si estende per la maggior parte nella zona meridionale della provincia e si collega con l'Oceano Atlantico, \u00e8 il principale canale navigabile della provincia per il trasporto di merci, in particolare minerale di ferro e grano.\nIn passato, i Grandi Laghi e il San Lorenzo erano anche un importante via di trasporto di passeggeri, ma nel corso degli ultimo mezzo secolo \u00e8 stata ridotta ai servizi di traghetti e crociere turistiche.\nLinee ferroviarie.\nVia Rail gestisce il servizio interregionale dei treni per passeggeri tramite il Corridoio Qu\u00e9bec-Windsor, insieme a \"The Canadian\", un servizio ferroviario transcontinentale dall'Ontario meridionale a Vancouver, e il Treno Sudbury-White River. Inoltre, il servizio ferroviario Amtrak collega l'Ontario con le principali citt\u00e0 dello stato di New York tra cui Buffalo, Albany, New York.\nOntario Northland fornisce il servizio ferroviario per le destinazioni a nord fino a Moosonee nei pressi di James Bay, collegandoli con il sud.\nIl servizio ferroviario suburbano (o \"metropolitano\")\nCultura.\nSport.\nLe franchigie dell'Ontario che partecipano al \"Big Four\" (le quattro grandi leghe sportive professionistiche americane) sono:\nFootball canadese.\nPer quanto riguarda la CFL, la lega professionistica del Football canadese, le squadre dell'Ontario che ne fanno parte sono:"}
{"id": "3108", "revid": "31886", "url": "https://it.wikipedia.org/wiki?curid=3108", "title": "Cifrario di Vernam", "text": "Il cifrario di Vernam \u00e8 un sistema crittografico basato sul cifrario di Vigen\u00e8re, al quale aggiunge il requisito che la chiave di cifratura sia lunga quanto il testo e non riutilizzabile (per questo viene spesso chiamato OTP, acronimo per l'inglese \"One Time Pad\" (OTP), letteralmente \"taccuino monouso\").\nDescrizione.\nIl cifrario di Vernam \u00e8 l'unico sistema crittografico la cui sicurezza sia comprovata da una dimostrazione matematica e per questo si \u00e8 guadagnato il titolo di \"cifrario perfetto\". La prima dimostrazione della sua inviolabilit\u00e0 fu pubblicata nel 1949 da Claude Shannon nell'articolo \"La teoria della comunicazione nei sistemi crittografici\".\nSi pu\u00f2 facilmente capire quanto sia scomodo distribuire in modo sicuro chiavi di tali dimensioni. Ci\u00f2 nonostante il cifrario di Vernam \u00e8 stato utilizzato per le comunicazioni con le spie, che venivano equipaggiate di taccuini (\"pad\" in inglese) contenenti una lunga chiave per ogni pagina, da poter strappare e gettare una volta utilizzata (\"one time\", ovvero \"un solo uso\").\nLa sua forma pi\u00f9 classica \u00e8 quella in cui la chiave ha la stessa forma del testo (a ogni lettera viene associato il numero corrispondente A=0 B=1 C=2) e che sfrutta l\u2019aritmetica modulare per operare sulle lettere (quella per cui dopo la lettera Z c'\u00e8 di nuovo la lettera A, quindi A+C=0+2=2=C, B+C=1+2=3=D, Z+C=25+2=27\u21921=B, Z+Z=25+25=50\u219224=Y).\n Testo in chiaro: C I A O\n Chiave: A J R F\n Testo cifrato: C R R T\n\u00c8 tuttavia molto diffusa, specialmente nell'ambiente informatico, la forma che fa utilizzo dell'operazione logica XOR (disgiunzione esclusiva), che del resto non \u00e8 altro che l'addizione circolare dei singoli bit.\n\u00c8 importante ribadire che questo tipo di chiave deve essere lunga quanto il messaggio che cifra e pu\u00f2 essere utilizzata una sola volta, pena la perdita della validit\u00e0 delle ipotesi iniziali e la riduzione da sistema \"inattaccabile\" a sistema \"facilmente attaccabile\" dal metodo Kasiski, una specializzazione del metodo crittanalitico di analisi delle frequenze.\nL'apice della tecnica OTP.\nProbabilmente l'apice del modello di cifratura a chiave infinita \u00e8 stato raggiunto durante la guerra fredda.\nIl sistema si basava su un cifrario di parole rappresentato da numeri a 4 cifre, accorpate poi in gruppi di cinque cifre e sommate ad un numero casuale. Se l'ultimo gruppo di accorpamento a cinque cifre non \u00e8 completo (cio\u00e8 ha meno di 5\ncifre), la sequenza doveva essere completata a destra con degli zeri (es. 123 \u21d212300).\nEs 1. Cifrario\n1024 = cane, 1056 = gatto, 2345 = lavoro, (spazio bianco) = 3000, (punto) = 4000, etc..\nIl cifrario era a disposizione sia del ricevente che del mittente, cos\u00ec come la sequenza dei numeri casuali utilizzati (che venivano tabulati su pagine numerate e il primo gruppo di cifre del codice cifrato trasmesso rappresentava proprio i numeri di pagine e dunque la sequenza dei numeri casuali).\nIn tutto il processo \u00e8 fondamentale, come detto, utilizzare una ed una sola volta una data sequenza\ndi numeri casuali per cifrare i messaggi.\nEs. del meccanismo di accorpamento da 4 a 5 cifre:\nLa sequenza dei numeri casuali utilizzata andr\u00e0 sommata ai gruppi di 5 cifre precedentemente preparati partendo dal cifrario.\nEs. Ipotizziamo di avere la sequenza di numeri casuali: 45693, 89765, 77746, 93486\nRiprendendo la sequenza dell'esempio precedente facciamo la somma dei numeri\nsenza riporto:\n Derivato da cifrario 10241 05623 45300 04000\n Numeri casuali 45693 89765 77746 93486\n Risultato (somma senza riporto) 55834 84388 12046 97486\nA questo punto il codice \u00e8 cifrato, ma i sovietici fecero un passo ulteriore con il solo scopo di facilitarne la trasmissione via telefax, ovvero associarono una lettera ai numeri da 0 a 9. Dunque la forma finale del messaggio era una sequenza di gruppi di 5 lettere.\n\u00c8 facile dimostrare che questo \u00e8 un cifrario perfetto, quindi \u00e8 matematicamente indecifrabile. In moltissimi anni di ricerca (all'incirca 20 \u2013 progetto Venona) gli americani riuscirono a decifrare solo una minima parte dei messaggi registrati (sino all'apertura degli archivi del Cremlino) e solo perch\u00e9 i mittenti utilizzarono per pi\u00f9 di una volta le sequenze di numeri casuali, o perch\u00e9 sequenze delle stesse furono sequestrate a spie arrestate.\nI sovietici erano talmente sicuri di questo sistema che trasmisero i messaggi \"in chiaro\", ovvero senza sovracifrature. \u00c8 proprio attraverso queste trasmissioni che i segreti della bomba atomica filtrarono dall'Ovest all'Est.\nLa decifrazione del messaggio \u00e8 semplicissima e si fonda sul processo inverso a quello sin qui presentato, ovvero si devono sottrarre i numeri cifrati alla sequenza casuale di numeri utilizzati nella cifratura e, nel caso la sottrazione dia un valore negativo, bisogna sommare il valore 10. Infine, bisogna riaggregare le cifre in gruppi di 4 per poi utilizzare il cifrario per identificare la parola.\nEs. Utilizziamo la cifratura della frase inizialmente proposta e la relativa sequenza di numeri casuali. Trattiamo singolarmente, come esempio, un paio di cifre:\n Numero di cifratura 5 5 8 3 4\n Numero casuale 4 5 6 9 3\n Primo Risultato Sottrazione 1 0 2 -6 1\n Eventuale somma di 10 per valori negativi +10\n Risultato finale 1 0 2 4 1\n Numero di cifratura 1 2 0 4 6\n Numero casuale 7 7 7 4 6\n Primo Risultato Sottrazione -6 -5 -7 0 0\n Eventuale somma di 10 per valori negativi +10 +10 +10\n Risultato finale 4 5 3 0 0\nInfine otteniamo di nuovo \"10241056234530004000\" che, suddiviso in gruppi di 4 cifre, diventa 1024 1056 2345 3000 4000. \nDal cifrario si riottiene la frase completa. Per il meccanismo di riempimento di zeri a destra, di cui abbiamo parlato in precedenza (123 \u21d2 12300), nel ri-accorpamento a 4 cifre potrebbe capitare di avere una serie di zeri come ultima cifra. Si intende che questa va semplicemente ignorata."}
{"id": "3109", "revid": "1728", "url": "https://it.wikipedia.org/wiki?curid=3109", "title": "Ottoni (musica)", "text": "Il termine collettivo ottoni, in ambito musicale, indica gli strumenti musicali nei quali il suono \u00e8 prodotto dalla vibrazione dell'aria immessa dal musicista appoggiando le labbra ad un bocchino collegato ad un tubo cavo e soffiando; l'aria genera poi delle vibrazioni che producono il suono. Questo principio \u00e8 lo stesso per tutti gli aerofoni, di cui gli ottoni sono una sottoclasse.\nAll'interno dell'orchestra sinfonica generalmente gli ottoni presenti sono corni, trombe, tromboni e tube.\nSi caratterizzano per una elevata proiezione sonora, una grandissima variet\u00e0 timbrica (con possibilit\u00e0 di cambiare completamente \"colore\" al suono, da scuro e cupo a chiaro e brillante), dinamica (da meno di pianissimo a pi\u00f9 che fortissimo, anche in pochissimo tempo) e di articolazione (grazie all'uso dell'aria e della lingua si possono ottenere articolazioni sia morbide e leggere, sia dure e pesanti, e anche molto veloci, con tecniche denominate doppio e triplo staccato), la capacit\u00e0 di evocare (specialmente in gruppo) immagini eroiche, maestose, trionfali, marziali, epiche ma anche sacre, velate, meditative, paradisiache, trascendentali, richiamando il suono dell'organo o di un coro, o addirittura misteriose, orride, lugubri, infernali e apocalittiche. Anche presi singolarmente, gli ottoni hanno una forte \"personalit\u00e0\". Caratterizzano spessissimo il carattere frizzante della musica leggera (pop, jazz, folk, ska, ecc.).\nMentre \"ottoni\" \u00e8 un termine storico, oggi si preferisce chiamarli aerofoni a bocchino (secondo la classificazione Hornbostel-Sachs), termine che evita possibili fraintendimenti: esistono infatti strumenti costruiti in ottone che non ricadono negli ottoni ma in altre categorie, come ad esempio il sassofono che \u00e8 un aerofono ad ancia (denominazione storica \"legni\") ed anche alcuni ottoni costruiti in altri materiali (come ad esempio il serpentone, solitamente costruito in legno).\nUna delle abilit\u00e0 dello strumentista sta nella sua capacit\u00e0 di controllare i vari modi di vibrazione del sistema labbra/strumento: si possono infatti ottenere pi\u00f9 note semplicemente cambiando la frequenza di vibrazione delle labbra, che si comportano sostanzialmente come le ance doppie. Per questo motivo spesso si parla anche di \"strumenti musicali ad ancia labiale\", o labiofoni.\nLe note che risuonano in un tubo cavo di lunghezza definita costituiscono la serie degli armonici naturali che \u00e8 comune a tutti gli ottoni (cambia solo la nota di base, e l'estensione a seconda della tonalit\u00e0 e del tipo di strumento). Gli ottoni infatti si comportano genericamente come tubi chiusi.\nPer questo motivo possono suonare solo le note della serie naturale (e quindi non sono in grado di suonare tutte le note della scala cromatica) sono chiamati \"ottoni naturali\", come per esempio la tromba naturale.\nLa nota pi\u00f9 bassa che questi strumenti possono emettere \u00e8 quella con lunghezza d'onda pari a due volte la lunghezza del canneggio, mentre la nota superiore \u00e8 semplicemente data dalla frequenza di vibrazione delle labbra del musicista (dunque dalla sua abilit\u00e0 e conformazione labiale).\nPer completare l'estensione cromatica dello strumento \u00e8 necessario allungare lo strumento ed abbassare quindi la frequenza di base di vibrazione della colonna d'aria al suo interno.\nQuesto pu\u00f2 essere fatto in vari modi, ad esempio aggiungendo dei canneggi al tubo di ottone e collegandoli mediante valvole.\nValvole, pistoni e coulisse.\nEsistono due tipi di valvola: il pistone (ad esempio usato nella tromba moderna) e la valvola rotativa, o \"cilindro\", usata per esempio nel corno francese. Storicamente la valvola rotativa fu inventata dopo la coulisse e prima dei pistoni: molti strumenti antichi hanno utilizzato tale meccanismo.\nTre pistoni sono gi\u00e0 sufficienti per ottenere tutte le combinazioni (7) che servono per avere una scala cromatica completa. Ogni combinazione di tasti abbassa la nota di base della serie degli armonici in un determinato modo. Ad esempio premendo il 1\u00b0 tasto di una tromba si abbassa di un tono, abbassando il 2\u00b0 si abbassa di un semitono, abbassando il 3\u00b0 di un tono e mezzo. Ne conviene che, abbassando il 1\u00b0 e 2\u00b0 contemporaneamente, \u00e8 come se si abbassasse soltanto il 3\u00b0. La maggioranza degli ottoni \"a pistoni\" o \"a macchina\" ha 3 o 4 pistoni (come ad esempio l'eufonio).\nLa \"coulisse\" (o \"tiro\") \u00e8 un \"cursore\" che collega due tubi paralleli e permette di allungare in maniera continua il percorso dell'aria.\nStrumento principe degli \"ottoni a coulisse\", \u00e8 il trombone a tiro."}
{"id": "3110", "revid": "123901450", "url": "https://it.wikipedia.org/wiki?curid=3110", "title": "Ora (Italia)", "text": "Ora (\"Auer\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige. \u00c8 inoltre un comune mercato.\nGeografia fisica.\nSituata in fondovalle, sulla sinistra orografica dell'Adige, presso la confluenza del rio Nero, circa 20\u00a0km a sud di Bolzano.\nOrigini del nome.\nIl toponimo \u00e8 attestato come \"Aura\" nel 1190 e come \"Aewer\" nel 1288 e deriva probabilmente dal latino \"ora\" (\"margine\") o forse da un tema preromano \"aur-\" che ha una certa diffusione sull'arco alpino o anche da un alto tedesco medio \"\u00fbr\" che significa \"bue\".\nStoria.\nL'antica chiesetta di San Pietro (\"St. Peter in Auer\"), incorporata assieme all'omonima parrocchia, almeno dal 1183 e fino nel primo Seicento, al convento di San Lorenzo in Trento, possiede un noto organo tardorinascimentale tuttora funzionante, di Hans Schwarzenbach, del 1599.\nDi particolare pregio architettonico \u00e8 il maniero cinquecentesco \"Happacherhof\" che ospita la Scuola professionale dell'agricoltura.\nNegli ultimi anni il comune di Ora ha visto un forte incremento del numero di abitanti dovuto all'aumento delle industrie, il che ha comportato un notevole cambiamento nell'aspetto del comune stesso, che precedentemente basava il proprio sviluppo sulla frutticoltura.\nStemma.\nLo stemma \u00e8 troncato di argento e rosso sormontato da un capo azzurro. Un leone rampante di colore rosso e argento \u00e8 posto sullo sfondo con colore invertito. \u00c8 lo stemma della famiglia \"Khuen\" che prese possesso della localit\u00e0, dal 1397 fino al 1690, quando furono poi elevati a Conti Imperiali. Sul capo di azzurro sono raffigurate due chiavi d'oro decussate, in ricordo delle insegne di San Pietro, a cui \u00e8 dedicata la chiesa parrocchiale. Lo stemma \u00e8 stato adottato nel 1969.\nSociet\u00e0.\nRipartizione linguistica.\nSecondo il censimento del 1971 le componenti tedesche e italiane costituivano rispettivamente il 59,84% e il 39,95% della popolazione. La consistenza del gruppo linguistico italiano \u00e8 calata negli anni successivi, diminuendo fino al 29,59% nel 2011.\nEconomia.\nArtigianato.\nPer quanto riguarda l'artigianato, importante e rinomata \u00e8 la produzione di mobili d'arte e di arredamenti tipici campagnoli.\nInfrastrutture e trasporti.\nDal 1917 al 1963 era in funzione la ferrovia della Val di Fiemme che collegava questa citt\u00e0 con Predazzo passando appunto per la val di Fiemme e a Ora aveva una seconda stazione ferroviaria oggi in disuso e un'altra posta al centro della citt\u00e0.\n\u00c8 servita anche da una stazione ferroviaria (fuori paese) appartenente alla ferrovia del Brennero.\nPer recarsi in val di Fassa o in val di Fiemme si passa solitamente da Ora (SS 48), anche venendo da Trento, in quanto le strade sono meglio percorribili che non quelle della val di Cembra.\nSport.\nA Ora ha sede una squadra di hockey su ghiaccio, il SC Auer-Ora, vincitrice di tre titoli di serie C."}
{"id": "3111", "revid": "15756", "url": "https://it.wikipedia.org/wiki?curid=3111", "title": "Ortisei", "text": "Ortisei (\"St. Ulrich\" in tedesco, \"Urtij\u00ebi\" in ladino, ) \u00e8 un comune italiano di abitanti della provincia autonoma di Bolzano in Trentino-Alto Adige. \u00c8 inoltre un comune mercato, nonch\u00e9 il centro abitato principale e pi\u00f9 densamente popolato della Val Gardena.\nGeografia fisica.\nIl centro abitato si estende ad un'altitudine media di , dal fondovalle fin verso le pendici del Monte Rasciesa (), ed \u00e8 situato sulla destra orografica del rio Gardena, che scorre da est a ovest e sfocia nell'Isarco presso Ponte Gardena.\nIl territorio comunale confina a nord con Funes, ad est con Santa Cristina Valgardena, a sud con la frazione Oltretorrente del comune di Castelrotto e a ovest confina con Laion.\nOrigini del nome.\nIl toponimo \u00e8 attestato come \"Ortiseit\" nel 1288 e deriva dal latino \"urticetum\" (letteralmente \"luogo delle ortiche\"). Il nome tedesco \"Sankt Ulrich\" \u00e8 documentato dal 1366 ed \u00e8 la versione tedesca del santo patrono locale Sant'Ulrico di Augusta, la cui chiesa fu proprietaria di larghi appezzamenti terrieri nella zona durante tutto il Medioevo.\nStoria.\nStemma.\nLo stemma comunale raffigura Sant'Ulrico bardato con i paramenti vescovili e una croce d'oro nella mano destra, in groppa a un cavallo con i finimenti d'oro, su tre cime di monti verdi e lo sfondo d'oro. Lo stemma \u00e8 adornato da un capo azzurro con tre scudetti alternati a due api d'oro, che simboleggiano l'operosit\u00e0 degli abitanti del comune. Lo stemma \u00e8 stato concesso nel 1907 e riconfermato nel 1970.\nMonumenti e luoghi d'interesse.\nOrtisei presenta sedici edifici riconosciuti come beni culturali e pertanto sottoposti a vincolo dalla provincia autonoma di Bolzano.\nArchitetture civili.\nMusei.\nNel centro di Ortisei ha sede il Museo della Val Gardena, che conserva reperti geologici, paleontologici e archeologici rinvenuti sul territorio, oltre ad una collezione di sculture e giocattoli di legno.\nLa Casa della cultura Luis Trenker, ospitata in un edificio progettato dall'architetto Hubert Prachensky (1916-2009), conserva l'antica campana del Magister Manfredinus.\nSociet\u00e0.\nRipartizione linguistica.\nOrtisei \u00e8 uno degli 8 comuni dell'Alto Adige la cui popolazione \u00e8 in maggioranza di madrelingua ladina:\nCultura.\nScuole.\nOrtisei ospita le scuole dell'obbligo e alcune scuole secondarie superiori e in particolare l'Istituto d'Arte (\"Kunstschule / Scola d'ert\"), facenti parte del sistema d'istruzione pubblica per le localit\u00e0 ladine, nelle cui scuole l'istruzione avviene (in proporzione che cambia dalla prima elementare alle superiori) in ladino, tedesco e italiano.\nEconomia.\nL'economia locale si basa soprattutto sul turismo invernale ed estivo infatti Ortisei \u00e8 una rinomata localit\u00e0 di villeggiatura che d'inverno si trasforma in una mondana stazione sciistica delle Dolomiti. Molto noto \u00e8 l'artigianato delle sculture di legno, che vanta un'antica tradizione, e quello dei giochi.\nInfrastrutture e trasporti.\nOrtisei \u00e8 collegata a Ponte Gardena e alla Valle Isarco dalla strada statale 242 di Val Gardena e Passo Sella; una diramazione di tale strada collega Ortisei anche con Chiusa, ove si trova uno svincolo dell'Autostrada A22.\nFerrovie.\nPer alcuni decenni del XX secolo Ortisei fu servita (tramite l'omonima stazione) dalla ferrovia della Val Gardena, una linea a scartamento ridotto che collegava Chiusa con Plan, che rimase in esercizio dal 6 febbraio 1916 al 28 maggio 1960, quando fu soppressa. Le tracce della ferrovia sono quasi tutte scomparse: nel 1970 il sedime tra Chiusa-Ortisei venne sfruttato per realizzare la strada statale 242dir, mentre la tratta Ortisei-Plan \u00e8 stata trasformata in un sentiero pedonale.\nImpianti di risalita.\nUn'ovovia a doppia fune collega Ortisei con l'Alpe di Siusi. Il monte \"Sec\u00ebda\" si raggiunge con un'altra ovovia e una funivia. Una seggiovia ad un posto singolo portava al \"Rasciesa\" - \"Rasch\u00f6tz\". La funicolare Rasciesa, fra le pi\u00f9 lunghe d'Europa ( metri), che sostituisce dall'estate del 2010 la vecchia seggiovia, porta al Rasciesa in 6 minuti.\nAltri impianti di risalita servono esclusivamente piste da sci e sono pertanto chiusi durante il periodo estivo. L'ovovia dell'Alpe di Siusi \u00e8 conosciuta per la manifestazione \"Val Gardena Sky Dinner\", un'elegante cena gourmet, servita nelle singole cabine, che permette a circa 120 commensali di cenare godendo di una vista spettacolare sulle montagne.\nUn sentiero pedonale, ricalcante il vecchio tracciato della ferrovia della Val Gardena (Chiusa-Plan), collega Ortisei con il borgo confinante di Santa Cristina Valgardena.\nAmministrazione.\nIl comune fa parte della comunit\u00e0 comprensoriale Salto-Sciliar.\nSport.\nIn occasione dei Mondiali di sci alpino 1970 Ortisei fu sede delle gare di slalom speciale, disputate sul pendio del \"Ronc\"; la medesima pista nel 1975 ospit\u00f2 un parallelo valido quale gara conclusiva della Coppa del Mondo, il quale si risolse in uno \"spareggio\" per il primato nella classifica generale tra Gustav Thoeni (poi vincitore) e Ingemar Stenmark.\nIl 21 maggio 2005 la 13\u00aa tappa del Giro d'Italia si \u00e8 conclusa ad Ortisei, con la vittoria del colombiano Iv\u00e1n Parra.\nIn citt\u00e0 aveva sede una storica squadra di hockey su ghiaccio, l'HC Ortisei, vincitrice di 4 scudetti. Nel 1999, a seguito del crollo del palazzo del ghiaccio di Ortisei (travolto da una frana), la squadra si fuse con il club di Selva di Val Gardena, cambiando nome in HC Gardena e trasferendo il proprio campo casalingo al Pranives.\nCinema.\nNel film Fantozzi contro tutti, il ragionier Fantozzi insieme agli altri suoi colleghi di lavoro tra cui il ragionier Filini e il geometra Calboni si recano ad Ortisei per trascorrere una settimana bianca, passandone di tutti i colori e apostrofati con i classici stereotipi anti-italiani. Le riprese annoverano anche scene girate in una stazione ferroviaria che non \u00e8 locata a Ortisei, nel film si parla infatti del Trenino della val Gardena, chiaro riferimento alla ferrovia della Val Gardena per\u00f2 gi\u00e0 soppressa da anni ai tempi delle riprese, la stazione usata nel film \u00e8 la Stazione di Acqua Acetosa che si trova a Roma, per la precisione nel quartiere Parioli.\nLa serie TV Vite in fuga mandata in onda in prima visione il 22 Novembre 2020 su Rai 1, \u00e8 ambientata a Ortisei."}
{"id": "3112", "revid": "1762097", "url": "https://it.wikipedia.org/wiki?curid=3112", "title": "Ordine alfabetico", "text": "L'ordine alfabetico \u00e8 una convenzione secondo cui un gruppo di nomi o, genericamente, di parole, viene messo in sequenza in base alla posizione che la lettera (o, in generale, il grafema) iniziale ha nell'alfabeto. \nIl solo ordine alfabetico, quello che costituisce l\u2019ordine usuale per scrivere le lettere in modo isolato, fa parte di un sistema pi\u00f9 complesso che permette di ordinare le parole o i nomi dei vocaboli.\nAnche se sembra sia stato inventato a Ugarit, nel XIV secolo a.C. (alfabeto ugaritico) non si sviluppa in Europa prima del Medioevo.\nIl primo esempio importante ne \u00e8 la \"Suda\" a Bisanzio nel 900 (30\u00a0000 vocaboli in ordine alfabetico greco). Nel 1286, diventa il metodo principale di classifica secondo Donald Knuth.\nL\u2019ordine alfabetico era in uso quasi soltanto nel mondo occidentale e orientale greco e non si usava in Asia prima del Novecento dove i dizionari ed enciclopedie usavano altri criteri.\nOrdine alfabetico italiano.\nNella lingua italiana, l'ordine alfabetico comprende le 21 lettere dell'alfabeto italiano:\nOrdine alfabetico greco.\nNella lingua greca, antica o moderna, l\u2019ordine comprende le 24 lettere dell\u2019alfabeto greco, ed \u00e8 il seguente:\nOrdine alfabetico cirillico.\nNelle lingue, slaviche e non slave, che utilizzano l\u2019alfabeto cirillico, l\u2019ordine generale \u00e8 il seguente, dove sono indicate soltanto le 49 lettere usuali pi\u00f9 2 varianti del montenegrino, che sono quelle delle lingue slaviche:\nL\u2019ordine segue pressappoco quello del sistema di numerazione cirillico, che spiega che si parli ancora dello I ottavo (\u0418) e dello I decimo (\u0406 o i col puntino).\nOrdine alfabetico internazionale.\nQuello pi\u00f9 comunemente adottato \u00e8 l\"'ordine alfabetico internazionale\" con 26 lettere, che, seppure presentato in alcune varianti, \u00e8 principalmente il seguente:\nOnomastica.\nIn elenchi con nomi e cognomi di persone, si segue l'ordine alfabetico del cognome tenendo conto della particella nobiliare e della traslitterazione di cognomi stranieri.\nConvenzioni.\nNell'ordinamento delle parole:"}
{"id": "3115", "revid": "1118", "url": "https://it.wikipedia.org/wiki?curid=3115", "title": "Open Source", "text": ""}
{"id": "3116", "revid": "287204", "url": "https://it.wikipedia.org/wiki?curid=3116", "title": "Ordine", "text": ""}
{"id": "3117", "revid": "1590006", "url": "https://it.wikipedia.org/wiki?curid=3117", "title": "Ordine (tassonomia)", "text": "In biologia, ai fini della tassonomia, l'ordine \u00e8 uno dei livelli di classificazione scientifica degli organismi viventi, tanto della zoologia quanto della botanica.\nNell'organizzazione sistemica, l'ordine \u00e8 inferiore alla classe e superiore alla famiglia. Nella stessa classe ci sono perci\u00f2 uno o pi\u00f9 ordini, e ciascun ordine \u00e8 suddiviso in una o pi\u00f9 famiglie.\nI nomi degli ordini di Uccelli e Pesci terminano sempre con \"-iformi\" (\"-iformes\"),"}
{"id": "3118", "revid": "74801", "url": "https://it.wikipedia.org/wiki?curid=3118", "title": "Odontoceti", "text": "Gli odontoceti (Odontoceti ), detti anche cetacei dentati o meno comunemente denticeti, sono un sottordine dei cetacei, contraddistinti dal possedere denti veri e propri, anzich\u00e9 fanoni come avviene nell'altro sottordine dei cetacei, i misticeti. Delfini, capodogli e orche appartengono a questo sottordine.\nSono cacciatori attivi che si nutrono di pesci, cefalopodi, o, talvolta, di mammiferi marini.\nAnatomia.\nGli Odontoceti hanno un unico sfiatatoio sulla sommit\u00e0 della testa, a differenza dei Misticeti che ne posseggono in numero pari. Le narici non sono fuse: una di loro \u00e8 diventata dominante sull'altra.\nCome adattamento per l'ecolocalizzazione, il cranio degli Odontoceti \u00e8 diventato asimmetrico. Possiedono dei cervelli relativamente grandi, sebbene la loro crescita reale non cominci prima dello sviluppo dell'ecolocalizzazione. Il cervello presenta poche connessioni tra i due emisferi. Sul capo si trova un organo, chiamato melone, che ha il compito di concentrare le onde sonore, agendo come lente acustica. Le corde vocali sono assenti e i suoni vengono emessi mediante delle sacche aeree presenti sotto lo sfiatatoio. Hanno perso il senso dell'olfatto e mancano anche le ghiandole salivari\nEccezion fatta per i Capodogli, gli Odontoceti sono generalmente pi\u00f9 piccoli dei Misticeti. I denti differiscono considerevolmente tra le specie. Possono essere numerosi (in alcuni delfini superano il centinaio), assumere forme bizzarre come nel narvalo, che possiede una singola lunga zanna, o essere quasi totalmente assenti come negli zifidi, che presentano un solo dente nella mascella inferiore dei maschi.\nComportamento.\nVocalizzazioni.\nLe vocalizzazioni sono di grande importanza per gli odontoceti. Molte specie mantengono una larga variet\u00e0 di suoni per comunicare, e tutte le specie utilizzano suoni secchi per l'ecolocazione. I capodogli usano frequenze basse (forse meno di ), mentre altri odontoceti utilizzano pi\u00f9 suoni ad alta frequenza (come le focene o alcune specie di \"Cephalorhynchus\"). La maggior parte dei delfini, comunque, usa suoni secchi a banda larga. Uno dei pi\u00f9 antichi cetacei a usare l'ecolocazione fu \"Papahu\", un platanistoide del Miocene inferiore (circa 20 milioni di anni fa) della Nuova Zelanda.\nMovimento.\nLa maggior parte degli odontoceti nuota rapidamente. Le specie pi\u00f9 piccole occasionalmente riescono a cavalcare le onde, e i delfini sono spesso visti affiancare le navi \"accompagnandole\" nuotando in superficie. I delfini sono anche famosi per le loro evoluzioni acrobatiche fuori dall'acqua (ad esempio \"Stenella longirostris\").\nComportamento sociale.\nGeneralmente, gli odontoceti vivono in gruppi fino a una dozzina di animali. Questi gruppi occasionalmente si fondono con altri, dando vita a veri e propri \"supergruppi\", aggregazioni di centinaia di animali. Gli odontoceti sono capaci di interazioni complesse, come la caccia in cooperazione. In cattivit\u00e0 alcune specie mostrano un alto potenziale di apprendimento; per questa ragione gli odontoceti sono considerati tra gli animali pi\u00f9 intelligenti.\nImpatto umano.\nIl capodoglio \u00e8 stato cacciato commercialmente per lungo tempo; nonostante piccoli cetacei come i globicefali (gen. \"Globicephala\") sono cacciati ancora oggi, il principale pericolo per la maggior parte delle specie \u00e8 la cattura accidentale nelle reti da pesca.\nTenere in cattivit\u00e0 cetacei di piccole e medie dimensioni (come il tursiope, il beluga ma anche l'orca) \u00e8 una grande attrazione per i parchi acquatici e gli zoo. In ogni caso, questa situazione \u00e8 causa di controversie, poich\u00e9 i mammiferi marini hanno bisogno di grandi spazi per vivere.\nAnche altre attivit\u00e0 umane hanno impatto su queste specie. Ad esempio, il Lipotes vexillifer si \u00e8 estinto nel 2006 a causa della costruzione della Diga delle tre gole."}
{"id": "3120", "revid": "125704574", "url": "https://it.wikipedia.org/wiki?curid=3120", "title": "Oscines", "text": "Il raggruppamento degli Oscini (Oscines ), detti comunemente passeri o uccelli canori, costituisce il sottordine pi\u00f9 numeroso dell'ordine dei passeriformi: con oltre specie viventi, comprende circa la met\u00e0 degli uccelli esistenti.\nGli oscini sono uccelli canori riconoscibili in quanto hanno una siringe pi\u00f9 complessa, , una specifica forma dell'osso mediano dell'orecchio, e generalmente devono apprendere le vocalizzazioni pi\u00f9 complesse del loro repertorio.\nTassonomia.\nLa classificazione degli uccelli di Sibley e Ahlquist (1990) suddivideva gli \"Oscines\" in due Infraordini: Corvida e Passerida.\nStudi successivi hanno tuttavia dimostrato il raggruppamento dei Corvida, cos\u00ec come definito da Sibley e Alquist, non era monofiletico ed alcune delle famiglie incluse tra i Corvida appartenevano in realt\u00e0 a linee evolutive basali del raggruppamento dei Passerida."}
{"id": "3121", "revid": "287204", "url": "https://it.wikipedia.org/wiki?curid=3121", "title": "Ottetto", "text": ""}
{"id": "3122", "revid": "1632387", "url": "https://it.wikipedia.org/wiki?curid=3122", "title": "Organismo vivente", "text": "Un organismo vivente \u00e8 un'entit\u00e0, unicellulare o pluricellulare, soggetta alle leggi del mondo fisico e al controllo da parte dei sistemi che esprimono l'informazione in esso contenuta. Tale informazione \u00e8 codificata primariamente nel genoma e nel materiale genetico altrimenti veicolato, ad esempio negli organuli cellulari, ed \u00e8 sottoposta a tutti i meccanismi tipici dell'espressione, compresi quelli evidenziati nell'epigenetica. Tale informazione, come descritto dalla genetica, viene ereditata verticalmente dagli organismi discendenti, o trasferita orizzontalmente.\nDefinizioni.\nGli organismi risultano imparentati tra di loro. Ogni organismo vivente ad oggi conosciuto deriva da una rete, in prima approssimazione assimilabile ad una linea filogenetica arborescente, comune a tutti gli altri organismi, indipendentemente dal tempo di separazione fra le linee evolutive. Ogni forma di vita esistente deriva da uno o pochi antenati comuni, comparsi sulla Terra miliardi di anni fa, possiede vie metaboliche, si riproduce, trasmette informazioni alla propria discendenza e organizza le proprie strutture. Queste caratteristiche costituiscono il nucleo del concetto biologico di vita, peculiarit\u00e0 emergente che la distingue dalle entit\u00e0 non viventi.\nTali peculiarit\u00e0 per convenzione sono rappresentate da alcuni aspetti comuni a tutti gli organismi viventi:\nIn senso pi\u00f9 ampio, gli organismi possono essere anche in grado di possedere, e nel loro complesso possiedono:\nQueste caratteristiche sono la base della visione sufficientemente condivisa di essere vivente, in quanto organismo noto del biota terrestre. Altre definizioni si discostano in uno o pi\u00f9 punti dalla precedente, generata dallo studio delle scienze naturali.La biologia di sintesi che pu\u00f2 portare alla genesi di organismi dotati di vita cosiddetta sintetica, come il \"Mycoplasma laboratorium\", e i temi della esobiologia e delle biochimiche ipotetiche possono portare a definire il concetto di organismo vivente in maniera pi\u00f9 generale.Gli organismi noti abbracciano un'estensione dimensionale e temporale che va dagli 80\u00a0000 anni e le oltre 6\u00a0600 tonnellate di un singolo, millenario genet di pioppi, ai minuscoli micoplasmi di 200 nanometri di diametro, che \"vivono\" (tempo di duplicazione) alcuni minuti, di massa inferiore al bilionesimo di grammo.\nCaratteristiche generali.\nSulla Terra i cicli vitali sinora conosciuti si sviluppano intorno agli elementi CHNOPS, ma ci\u00f2 non implica, in linea di principio, che non possano esistere altre serie di elementi attorno alle quali possano crearsi sistemi di vita alternativi. La scoperta nel 2010 nel Lago Mono, in California, di un batterio in grado di utilizzare l'arsenico al posto del fosforo avrebbe mostrato l'esistenza di organismi con una biochimica completamente diversa da quella finora conosciuta, in particolare relativamente agli acidi nucleici, ma studi successivi ne hanno smentito i risultati. Gli esobiologi ipotizzano organismi basati sulla chimica del silicio al posto del carbonio.\nPer quanto riguarda il concetto biologico di vivente, gli studiosi ritengono che gli organismi viventi condividano alcune caratteristiche fondamentali comuni:\nDalla propriet\u00e0 di \"Ordine\" derivano le caratteristiche di:\nDalla propriet\u00e0 di \"Codifica\" derivano le caratteristiche di:\nDalla propriet\u00e0 di \"Energia\" derivano le caratteristiche di:\nDalla propriet\u00e0 di \"Capacit\u00e0 riproduttiva\" derivano le caratteristiche di:\nDalla propriet\u00e0 di \"Crescita\" derivano le caratteristiche di:\nDalla propriet\u00e0 di \"Evoluzione\" derivano le caratteristiche di:\nDalla propriet\u00e0 di \"Irritabilit\u00e0\" o \"Motilit\u00e0\" derivano le caratteristiche di:\nEsistono molti casi non semplici da definire. I virus sono un caso limite, dal momento che non sono capaci di riprodursi autonomamente, ma hanno bisogno di una cellula ospite, spesso un batterio, sono cristalli molecolari in grado di replicarsi ma non possiedono un proprio metabolismo. Il dibattito coinvolge anche gli elementi trasponibili del genoma, unit\u00e0 costituite da sequenze a DNA, anche conosciute come parassiti endonucleari obbligati. Taluni autori ritengono si tratti di virus rimasti imprigionati nel genoma. Tali elementi, sebbene in grado di riprodursi generando copie di se stessi, sfuggono ai tentativi di classificazione, in quanto sono molecole parassite del DNA, che possono prosperare e riprodursi esclusivamente all'interno del nucleo cellulare.\nOrganizzazione e struttura.\nSi possono sommariamente suddividere in organismi procarioti ed eucarioti, secondo alcune classificazioni i due Dominii della Vita.\nI procarioti, tutti unicellulari, possono essere suddivisi in due principali regni: Bacteria e Archea (nelle classificazioni pi\u00f9 recenti gli Archea sono considerati un dominio anzich\u00e9 un regno).\nGli eucarioti possono a loro volta essere suddivisi tra organismi unicellulari e pluricellulari in 4 o 5 regni, a seconda della classificazione utilizzata. Alcuni organismi, come diverse \"muffe melmose\" (in inglese \"Slime mold\"), gruppo polifiletico comprendente tra gli altri i Myxomycetes, sfuggono a questo genere di classificazione.\nGli organismi unicellulari.\nPossono appartenere al gruppo dei procarioti, cio\u00e8 con un nucleo primitivo (senza membrana nucleare), oppure al gruppo degli eucarioti, cio\u00e8 con un nucleo cellulare separato dal citoplasma. Tra questi due gruppi di organismi unicellulari esiste una notevole distanza evolutiva, i secondi sono molto pi\u00f9 recenti. \u00c8 condivisa l'ipotesi che la cellula eucariota sia stata originata da una simbiosi tra organismi pi\u00f9 semplici. Ad esempio alcuni organelli (come il mitocondrio e il cloroplasto) secondo la teoria dell'endosimbionte, derivano da originarie forme batteriche indipendenti.\nGli organismi pluricellulari.\nAlcuni di essi sono formati da cellule non differenziate in organi, come le spugne. In quelli con differenziazione dei diversi tessuti in organi (Animali, Piante e Funghi) la struttura del corpo \u00e8 organizzata in modo gerarchico, quindi possiamo distinguere:\nVengono solitamente suddivisi in regni distinti a seconda delle loro capacit\u00e0 di aggregazione tra cellule:\nDimensioni.\nGli organismi viventi pi\u00f9 piccoli sono i micoplasmi, un gruppo di batteri privi di parete cellulare il cui diametro varia tra 0,2 e 0,3 \u00b5m.\nIn generale gli organismi unicellulari possono arrivare fino a 300\u00a0\u00b5m. Tuttavia l'aumento di dimensioni della cellula rende sempre pi\u00f9 difficile il raggiungimento di tutte le zone della cellula stessa da parte dei nutrienti entrati attraverso la membrana cellulare. I nutrienti infatti si spostano per semplice diffusione, sistema che diventa inefficiente sulle distanze non sufficientemente piccole, in quanto il tempo di percorrenza di una certa distanza per diffusione cresce col quadrato della distanza stessa. Una cellula che cresce di dimensioni si trova ben presto a non avere sufficiente superficie rispetto al proprio volume (cio\u00e8 un rapporto sfavorevole tra superficie e volume), in quanto, approssimando la cellula ad una sfera, la superficie cresce in base al quadrato del raggio:\nmentre il volume cresce in base al cubo del raggio:\nDalla superficie dipende la quantit\u00e0 di nutrienti che possono entrare nella cellula, mentre il volume determina il tempo necessario affinch\u00e9 raggiungano tutte le zone. Di conseguenza il rapporto superficie volume pone i limiti della crescita di dimensioni degli esseri unicellulari.\nPer gli esseri pluricellulari il limite massimo di dimensione \u00e8 dato dalla massa, in quanto un organismo eccessivamente grande non avrebbe strutture di sostegno in grado di reggere il suo stesso peso. La situazione \u00e8 quindi diversa in acqua o sulla terra ferma.\nL'organismo pi\u00f9 grande conosciuto per quanto riguarda il volume \u00e8 un esemplare di sequoia gigante (Sequoiadendron giganteum) chiamato Generale Sherman, che ha un volume stimato di 1486 m\u00b3\nL'organismo pi\u00f9 grande conosciuto in base alla superficie \u00e8 un fungo della specie \"Armillaria ostoyae\" trovato nello stato di Washington (USA) nella zona del Monte Adams. Questo esemplare ricopre un'area di oltre 890 ettari (8,9\u00a0km\u00b2). Sussistono tuttavia ancora dei dubbi sul fatto che si tratti di un unico organismo e non di una colonia di pi\u00f9 individui.\nDal punto di vista della massa il pi\u00f9 grande organismo vivente risulta essere il Pando, un genet di Populus tremuloides situato nella foresta di FishLake, in Utah, che ha una massa stimata superiore alle 6\u00a0600 tonnellate.\nStudio degli organismi viventi.\nLa biologia \u00e8 la scienza che si occupa di studiare gli organismi viventi. Lo studio si pu\u00f2 svolgere in base ai differenti livelli di organizzazione, dalle singole cellule che compongono un organismo (biologia cellulare ai sistemi complessi di pi\u00f9 specie conviventi nello stesso ambiente (ecologia).\nLa biologia studia anche tutto ci\u00f2 che \u00e8 correlato agli organismi viventi, come le molecole che li compongono (biologia molecolare) e le reazioni chimiche su cui si basa la vita (biochimica).\nSistematica e tassonomia.\nLo studio degli organismi viventi in biologia ed in anatomia comparata cerca le analogie tra i singoli individui e le singole specie operando sistemazioni e raggruppamenti secondo schemi organizzativi che permettano di partire da elementi di continuit\u00e0 per arrivare a categorie sempre pi\u00f9 ampie e generali."}
{"id": "3123", "revid": "1543377", "url": "https://it.wikipedia.org/wiki?curid=3123", "title": "OOPArt", "text": "OOPArt (acronimo derivato dall'inglese \"Out Of Place ARTifacts\", \u00abmanufatti, reperti fuori posto\u00bb) \u00e8 un termine coniato dal naturalista e criptozoologo statunitense Ivan T. Sanderson per dare un nome a una categoria di oggetti che sembrerebbero avere una difficile collocazione storica, ossia rappresenterebbero un anacronismo. Vengono classificati come OOPArt tutti quei reperti archeologici o paleontologici che, secondo comuni convinzioni riguardo al passato, si suppone non sarebbero potuti esistere nell'epoca a cui si riferiscono le datazioni iniziali.\nDa questi ritrovamenti, \u00e8 nato il filone dell\"archeologia misteriosa\" o pseudoarcheologia. La comunit\u00e0 scientifica non ha mai ritrovato in tali oggetti elementi o prove che le facessero apparire come \"fuori dal tempo\", relegando le interpretazioni volte a sottolineare presunti anacronismi nell'ambito della pseudoscienza. Molti OOPArt hanno infatti ricevuto un'interpretazione del tutto coerente con le attuali conoscenze archeologiche e scientifiche. In tutti quei casi in cui non si \u00e8 data una risposta, ci\u00f2 si deve al fatto che non si \u00e8 ancora capito il tipo di utilizzo che aveva l'oggetto o la descrizione dell'oggetto appare fumosa e inesatta oppure non si conosce il possessore dell'oggetto tanto da farne dubitare circa l'effettiva esistenza.\nNel tempo gli OOPArt sono stati usati per supportare le pi\u00f9 varie teorie pseudoscientifiche come quelle ufologiche e creazioniste.\nLa presunta validit\u00e0 scientifica.\nSecondo le interpretazioni di alcuni sostenitori degli OOPArt alcuni di questi oggetti metterebbero in crisi le teorie scientifiche e le conoscenze storiche consolidate. Tuttavia solo in rari casi tali affermazioni hanno avuto il sostegno della scienza, ad esempio gli oggetti possono venire in seguito spiegati come appartenenti effettivamente all'epoca in cui sono stati fabbricati, senza che alcuna conoscenza dei fatti storici possa essere messa in discussione. Cos\u00ec \u00e8 accaduto per la cosiddetta \"macchina\" (o \"meccanismo\") di Anticitera, un sofisticato calcolatore astronomico, generalmente considerato dai media e dall'opinione pubblica un oggetto tecnologicamente troppo avanzato per appartenere all'et\u00e0 ellenistica, ma che in realt\u00e0 \u00e8 perfettamente compatibile con le conoscenze tecniche e astronomiche degli antichi greci alessandrini, pur rimanendo un reperto unico per complessit\u00e0 e manifattura.\nCos\u00ec anche pu\u00f2 capitare che gli oggetti, dopo un'analisi iniziale fallace, vengano sottoposti a studi scientifici e ne viene riscontrata la loro appartenenza ad epoche pi\u00f9 recenti o a contesti spiegabili: questo quindi li colloca fuori dall'ambito degli OOPArt, o li fa riconoscere come oggetti di moderna falsificazione (come il Martello di London), falsificazioni riscontrabili peraltro anche per reperti convenzionali. Non sono rari i casi in cui l'oggetto, dopo la pubblicazione iniziale, scompare o viene reso inaccessibile per le necessarie verifiche scientifiche, mantenendo quindi la fama di oggetto misterioso, ma senza possibilit\u00e0 di risolvere il \"mistero\".\nAltre volte invece gli OOPArt vengono identificati con un oggetto del tutto normale. Ad esempio, all'interno del Geode di Coso \u00e8 stato ritrovato un oggetto metallico, in seguito riconosciuto da tecnici esperti come una candela di accensione di un motore a scoppio degli anni venti.\nOOPArt e pseudo-teorie sulla nascita della civilt\u00e0 sulla Terra.\nIn base agli oggetti che alcuni ritengono siano degli OOPArt, sono stati sviluppati alcuni modelli teorici alternativi alla ricostruzione universalmente accettata di alcuni fatti preistorici:\nBibliografia.\nI seguenti testi sostengono la tesi dell'\"archeologia misteriosa\".\nI seguenti testi cercano di riesaminare le tesi dell'\"Archeologia misteriosa\" in chiave pi\u00f9 tradizionale"}
{"id": "3126", "revid": "322321", "url": "https://it.wikipedia.org/wiki?curid=3126", "title": "Ostellato", "text": "Ostellato (\"Ustl\u00e0\" in dialetto ferrarese) \u00e8 un comune italiano di abitanti della provincia di Ferrara in Emilia-Romagna. Fa parte dell'Unione dei comuni Valli e Delizie.\nGeografia fisica.\nSituato poco lontano dalla superstrada Ferrara-Mare, raccordata con l'Autostrada A13 (uscita sud di Ferrara) e la Romea, e posizionato sulla statale Ferrara-Comacchio, a 30\u00a0km sia da Ferrara che dal mare, a 60\u00a0km da Ravenna a 120\u00a0km da Venezia.\nStoria.\nSimboli.\nNella cattedra del coro della chiesa \u00e8 scolpito il vecchio stemma comunale, rimasto in vigore dal 1200 circa fino al 1863, nel quale sono raffigurate tre stelle nella parte superiore ed una figura rotondeggiante in basso, simile ad una valle con piccole isole. Successivamente venne impresso sulla campana maggiore un nuovo stemma ufficiale che sostitu\u00ec la presunta valle con tre ossa, probabile gioco di parole con \"ossa\" (in greco \u03bf\u03c3\u03c4\u03ac) e \"stelle\". Questo nuovo stemma, divenne ufficiale in epoca napoleonica e fece la sua prima comparsa ufficiale sul gonfalone per i festeggiamenti in occasione della visita di Pio IX, nel 1857.\nLo stemma attualmente in uso \u00e8 stato concesso con il decreto del presidente della repubblica del 26 giugno 2008.\nGeografia antropica.\nFrazioni.\nDogato, Rovereto, San Giovanni, Libolla, Campolungo, Medelana, San Vito e Alberlungo.\nInfrastrutture e trasporti.\nOltre che dalle vie d'acqua, in virt\u00f9 della collocazione all'interno del delta del Po, Ostellato \u00e8 storicamente servita da alcune strade provinciali, cui nella seconda met\u00e0 del Novecento si \u00e8 aggiunto il Raccordo autostradale 8, che presenta un'uscita dedicata.\nPer quanto riguarda il trasporto ferroviario, la stazione di Ostellato \u00e8 posta lungo la linea Ferrara-Codigoro, servita da corse svolte da TPER nell'ambito del contratto di servizio con la Regione Emilia-Romagna. Il territorio comunale ospita inoltre la stazione di Dogato, la stazione di Rovereto-San Vito-Medelana e la stazione di Tresigallo-Correggi, ubicate nelle omonime frazioni.\nLa stazione di Dogato \u00e8 inoltre il capolinea della ferrovia Portomaggiore-Dogato.\nFra il 1911 e il 1945 la localit\u00e0 costituiva il capolinea occidentale della tranvia a vapore Ostellato-Porto Garibaldi, gestita dalla Societ\u00e0 Anonima delle Ferrovie e Tramvie Padane (FTP), poi sostituita dall'attuale autoservizio. Tale infrastruttura proprio a Ostellato si diramava da un'altra tranvia della stessa amministrazione la linea Ferrara-Codigoro, attivata nel 1901 e nel 1931 trasformata in linea ferroviaria.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "3128", "revid": "125689178", "url": "https://it.wikipedia.org/wiki?curid=3128", "title": "Ombrone", "text": "L'Ombrone \u00e8 uno dei fiumi pi\u00f9 lunghi della Toscana. Nello specifico, con una lunghezza pari a 161\u00a0km e una estensione del bacino di 3.494\u00a0km\u00b2, \u00e8 il secondo fiume della Toscana dopo l'Arno. Come volume d'acqua risulta invece il terzo della regione dopo l'Arno e il Serchio.\nIl corso del fiume.\nL'Ombrone nasce nei pressi di San Gusm\u00e8 (nel comune di Castelnuovo Berardenga) sul lato sud-orientale dei Monti del Chianti.\nDopo un corso tortuoso e articolato, lungo il quale riceve importanti affluenti come l'Arbia, il Merse, l'Orcia e le Trasubbie, il fiume giunge in pianura presso Istia d'Ombrone, e il suo tracciato assume andamento meandriforme.\nQuindi, dopo aver lambito la periferia orientale della citt\u00e0 di Grosseto, attraversa per 12\u00a0km circa il Parco naturale della Maremma e infine sfocia a delta (anche se la sua foce \u00e8 talvolta, erroneamente, ritenuta del tipo ad estuario) nel Mar Tirreno, a Bocca d'Ombrone. Nel suo corso l'Ombrone attraversa i comuni di Castelnuovo Berardenga, Rapolano Terme, Asciano, Buonconvento, Murlo, Montalcino, Civitella Paganico, Cinigiano, Campagnatico, Scansano e Grosseto.\nCaratteri idro-geologici.\nIl letto dell'Ombrone \u00e8 particolarmente sedimentoso a causa delle forte erodibilit\u00e0 delle formazioni plioceniche argilloso-sabbiose dei terreni su cui scorre, in particolare quelli costituenti le cosiddette \"Crete senesi\" (per lo pi\u00f9 argille plioceniche glauconitiche sovraconsolidate): per questo stesso motivo, il suo deflusso torbido annuo (cio\u00e8 la \"portata\" di sedimenti) \u00e8 superiore addirittura a quello dell'Arno. In epoca granducale, questa caratteristica \u00e8 stata sfruttata per bonificare in un tempo relativamente breve le paludi costiere che costituivano la Maremma toscana.\nL'Ombrone (pur a fronte di una portata media pari a 32\u00a0m\u00b3/s), specialmente nel tratto a monte dell'affluente Orcia, \u00e8 un fiume dal regime estremamente torrentizio, che alterna periodi di magra estremi in estate e turbinose piene in autunno.\nIl 4 novembre 1966, a seguito di svariati giorni di violente precipitazioni, la portata crebbe sino a raggiungere l'eccezionale valore di 3.500\u00a0m\u00b3/s, cos\u00ec che il fiume invase gran parte delle campagne lungo il suo corso e la parte centro-meridionale della citt\u00e0 di Grosseto.\nIl 9 dicembre 1995 ha registrato invece il culmine della magra invernale pi\u00f9 intensa osservata nell'Ombrone in tempi storici, paragonabile addirittura alle magre estive.\nSi pensa che l'elevato arretramento dei lidi prossimali alla sua foce, rilevato a partire dagli anni trenta, e pi\u00f9 accentuato lungo il lembo meridionale del delta, sia dovuto a un fenomeno di subsidenza legata al consolidamento dei depositi deltizi subattuali.\nFauna.\nNel corso principale del fiume i salmonidi sono rari, anzi, a parte quelli immessi durante i ripopolamenti, si possono definire del tutto assenti; i ciprinidi invece, sono numerosi tanto come numero di specie che come densit\u00e0 di popolazione. Alcune specie ittiche, come il cavedano, il barbo, l'alborella sono comuni od abbondanti nel medio e basso corso del fiume.\nAltre specie sono molto rare, vivono in ristrette aree del bacino e necessitano di protezione assoluta: il cavedano etrusco, considerato da Bianco (1984) endemico dei bacini dell'Ombrone, del Tevere e dell'Arno e, nel medio-alto corso il vairone, il ghiozzo di ruscello e la rovella.\nDalla fine del ventesimo secolo si \u00e8 assistito ad una vera invasione di specie ittiche alloctone immesse per scopi sportivi o di specie da acquario rilasciate per abbandono come il carassio, il pesce gatto maculato, la pseudorasbora, la carpa, il pigo od il barbo spagnolo.\nInoltre nelle acque del fiume e dei suoi affluenti sono presenti molte specie transfaunate dalla pianura Padana quali la lasca, la savetta ed il triotto.\nSpecie di risalita sono il cefalo ed il muggine labbrone, oltre alla laccia o cheppia: popolazioni di quest'ultima si possono ancora osservare durante il loro periodo di risalita, stazionamento e discesa in mare (primi di aprile\u00a0\u2013 seconda met\u00e0 di maggio), ma il tragitto di risalita di queste specie si esaurisce in prossimit\u00e0 dello sbarramento realizzato in localit\u00e0 Steccaia privo d'impianto di risalita, non lontano da Istia d'Ombrone.\nNotevole \u00e8 stata la diminuzione (quasi sparizione) delle anguille, fatto del resto comune a tutto il bacino del Mediterraneo dal 1988 in poi.\nStoria.\nOmbrone \u00e8 stato anche il nome di un dipartimento dell'Impero napoleonico con capoluogo Siena. Fu creato il 24 maggio 1808 dopo la conquista del Granducato di Toscana da parte dei francesi. Il fiume privo di argini fino alla fine del XVIII secolo, a seguito delle rovinose piene che distruggevano manufatti e bestiame, fu rettificato e irregimentato specie nel suo corso inferiore a valle di Istia, eliminando le ampie anse che ne rallentavano il corso (Poggio Cavallo, Volta di Sacco, Gorarella) e allontanandolo cos\u00ec anche dalla citt\u00e0 di Grosseto. Vi si trovavano fino ai primi decenni del XX secolo anche alcuni traghetti, dove mancavano i ponti di barche, come quelli di S. Benedetto alla nave, presso Campagnatico, la barca di Istia, la barca di Grosseto alla Gorarella, la barca per la Grascia, la barca di Alberese, la barca della Torre della Trappola sulla strada per Talamone.\nBrontidi.\nCon il termine \"ombrone\" o \"l'ombrone\" \u00e8 indicato in alcune zone del Montefeltro un fenomeno di brontide locale, facendo intendere che sia causato dall'ombrone. \u00c8 possibile che il termine \"ombrone\" sia una onomatopea e solo successivamente sia stato collegato dalla tradizione popolare al vicino fiume."}
{"id": "3130", "revid": "110157", "url": "https://it.wikipedia.org/wiki?curid=3130", "title": "Open Source Definition", "text": "Open Source Definition \u00e8 la definizione di licenza open source redatta dalla Open Source Initiative. \u00c8 da tenere presente che essa affronta il problema del software libero e open source da un punto di vista sostanzialmente diverso rispetto alla Free Software Foundation, che per prima coni\u00f2 il termine software libero. I due approcci differiscono sia di principio che di fatto.\nLa prima bozza di questo documento fu scritta da Bruce Perens come \"Linee guida per il software libero in Debian\". Essa venne ampiamente discussa e migliorata nelle mailing list del progetto Debian nel giugno 1997. Questo documento \u00e8 il risultato della rimozione di ogni riferimento a Debian e della successiva pubblicazione del risultato."}
{"id": "3132", "revid": "125628673", "url": "https://it.wikipedia.org/wiki?curid=3132", "title": "Olbia", "text": "Olbia (: ; \"Terranoa\" in sardo, ; \"Tarranoa\" in gallurese, ) \u00e8 un comune italiano di abitanti della provincia di Sassari in Sardegna. \nDal 2005 \u00e8 stata capoluogo, insieme a Tempio Pausania, della provincia di Olbia-Tempio, soppressa nel 2016 e operativamente sostituita dalla \"zona omogenea di Olbia-Tempio\" per l'esercizio delle funzioni provinciali nell'ambito della provincia di Sassari. Con la riforma degli enti locali sardi del 2021, Olbia condivider\u00e0 il capoluogo dell'istituenda Provincia del Nord-Est Sardegna con la citt\u00e0 di Tempio Pausania. \u00c8 stata l'antica capitale del Giudicato di Gallura e la prima sede vescovile della Gallura (Diocesi di Civita\u00a0\u2013 Ampurias sino al 1839). La citt\u00e0, una delle principali della Sardegna, \u00e8 una realt\u00e0 industriale e commerciale, il suo porto costituisce uno dei principali punti di collegamento con la penisola italiana.\nGeografia fisica.\nTerritorio.\nLa citt\u00e0 di Olbia si affaccia sull'omonimo golfo e si estende nella pianura circostante (che prende anch'essa il nome dalla citt\u00e0), delimitata da una catena montuosa. Il territorio comunale, con una superficie di 383,64\u00a0km\u00b2, si pone al 23\u00ba posto tra i comuni italiani per estensione.\nClima.\nLa citt\u00e0 \u00e8 caratterizzata da un clima mediterraneo con inverni miti e umidi ed estati calde e secche. Le precipitazioni si concentrano soprattutto nei mesi invernali e autunnali.\nIl 18 novembre 2013 \u00e8 stata oggetto di una violenta alluvione, dovuta al passaggio del ciclone Cleopatra, che ha causato la morte di 9 persone. Il ciclone ha colpito altre zone della Gallura orientale e della Baronia, causando in tutto 19 vittime.\nStoria.\nPeriodo prenuragico e nuragico.\nFrammenti di ceramica ritrovati a Porto Rotondo ed una caratteristica statuetta femminile rappresentante la Dea Madre trovata a Santa Mariedda, fanno risalire al neolitico medio (40003500 a.C.) le prime testimonianze dell'uomo in territorio olbiese. Successivamente, durante il periodo eneolitico, con ocra rossa furono raffigurate nelle pareti della grotta del Papa\u00a0\u2013 sull'isola di Tavolara \u2013 delle figure umane schematizzate, risalenti al 2700 - 2500 a.C., mentre risale all'et\u00e0 del bronzo antico (1800 - 1600 a.C.) la tomba dei giganti di Su Mont'e s'Abe.\nA partire dalla media et\u00e0 del bronzo, in concomitanza della diffusione in tutta l'Isola della civilt\u00e0 nuragica, anche nel territorio di Olbia si riscontrano insediamenti nuragici, man mano sempre pi\u00f9 numerosi: sono pi\u00f9 di 50 quelli attualmente conosciuti e vanno dai nuraghi monotorre, ai villaggi di capanne, ai pozzi sacri, alle sepolture megalitiche; tra questi i monumenti pi\u00f9 importanti sono: il nuraghe Riu Mulinu a Cabu Abbas; il nuraghe Putzolu, nella omonima localit\u00e0, detto anche lu Naracu; il villaggio nuragico Belveghile, sul prolungamento della sopraelevata nord in direzione Arzachena; il nuraghe Mannazzu o Mannacciu, sulla statale 127 in localit\u00e0 Maltana; il nuraghe Siana o Zucchitta, nelle vicinanze della stazione di Enas; il nuraghe Sa prescione 'e Siana, su una altura che domina la piana di Olbia, vi si accede dalla strada vicinale di Aratena; il pozzo sacro di Sa Testa, risalente al periodo compreso tra il 1200 e il 950 a.C., sulla strada per Pittulongu, la tomba di giganti di Su Monte 'e s'Abe, sepoltura megalitica collettiva ad \"all\u00e9e couverte\", edificata nell'antica et\u00e0 del bronzo (1800 a.C.) ma rimaneggiata in periodo nuragico, mancante della stele centrale, lungo la strada per Loiri.\nVisti il grande numero di ritrovamenti, lo studioso Massimo Pittau ha ipotizzato un'origine nuragica della citt\u00e0.\nPeriodo fenicio, greco e punico.\nIl sito fu frequentato dai fenici e poi nel VII secolo a.C., per un breve periodo, dai greci di Focea, secondo la tradizione greca citata da Diodoro, Strabone e Pausania e i nuovi dati emersi dagli scavi archeologici. L'origine del suo nome, Olbia, deriverebbe proprio dal greco \"\u1f44\u03bb\u03b2\u03b9\u03bf\u03c2\" (\u00f3lbios), ossia \"felice\", \"fortunato\", \"prospero\". Successivamente si hanno le prime tracce dell'insediamento urbano punico, databile tra il V e il IV secolo a.C.. I cartaginesi la cinsero di mura e di torri, edificando nella parte pi\u00f9 alta un'acropoli con un tempio dedicato a Melqart. La citt\u00e0 punica occupava un'area ora compresa tra via Asproni e piazza Matteotti e parte delle antiche mura sono ancora visibili in via Torino. Negli scavi archeologici effettuati nell'aprile del 2007 \u00e8 emerso parte dell'abitato punico nella centralissima via Regina Elena. Nel mese di luglio 2001, in via Nanni, era stato riportato alla luce parte del vecchio insediamento di epoca punico-romana, utilizzato dal IV al I secolo a.C.\nIn quel periodo poi, nel 535 a.C., nelle acque comprese tra il golfo e la Corsica, una flotta di sessanta navi focesi della colonia di Alalia si scontrarono con una flotta di navi etrusche e puniche, coalizzatesi per sbarrare la strada alla penetrazione greca nel mar Tirreno. Il violento scontro, conosciuto come la battaglia del Mare Sardo (o battaglia di Alalia), \u00e8 ritenuto da molti la prima grande battaglia navale nei mari dell'occidente. Tra i monumenti di questo periodo si possono ricordare i resti delle mura puniche in via Torino ed in via Acquedotto, queste ultime visibili attraverso due piramidi di vetro nella piazzetta di un complesso residenziale e i resti di un isolato punico in via Nanni e dell'acquedotto romano (I secolo);\nPeriodo romano.\nQuando i romani occuparono la Sardegna nel 238 a.C., la citt\u00e0 non divenne solamente un centro commerciale, ma anche un'importante base navale militare. Fu collegata con il resto dell'Isola da tre importanti arterie stradali utilizzate dalle legioni ma anche per il trasporto di ogni mercanzia. Riorganizzata sull'impianto punico, la citt\u00e0 divenne il pi\u00f9 importante centro della costa orientale sarda e dal suo porto (il pi\u00f9 vicino alla Penisola), partivano le navi cariche di materie prime verso la capitale. La citt\u00e0, il pi\u00f9 importante avamposto romano della Gallura, fu minacciata nei primi anni della conquista romana dalle incursioni dei cosiddetti Corsi della Gallura e dai Balari del Monteacuto. L'Olbia romana (talvolta trascritta sui miliari nella forma \"Olvia\" o \"Olbi\") stimava una popolazione di oltre 5.000 abitanti ed era dotata di un foro, di strade lastricate, di terme pubbliche ed acquedotto (proveniente dal monte Cabu Abbas, dal latino \"caput aquarum\"). Vi risiedeva, inoltre, e possedeva vasti latifondi e una fabbrica di laterizi (riportanti il bollo \"Actes Aug[usti] l[iberta]\"), la liberta di Nerone, Atte, esiliatavi dopo il matrimonio dell'imperatore con Poppea.\nAl 304 d.C., sotto il regno dell'imperatore Diocleziano vi \u00e8 attestato il martirio di san Simplicio, trafitto da una lancia e morto dopo tre giorni di agonia insieme ai suoi tre compagni Rosola, Diocleziano e Fiorenzo, e poi sepolto nella necropoli romana fuori dalle mura. In tale necropoli, durante gli scavi effettuati nel 1904, fu scoperto un tesoro contenente 871 monete d'oro di diverso taglio e portanti il marchio di 117 diverse famiglie romane. Da segnalare i ritrovamenti avvenuti nel 1999 nell'area del porto vecchio durante i lavori per la costruzione di un tunnel. In quell'occasione ritornarono alla luce 24 relitti di navi romane e medievali; furono i Vandali ad affondare alcuni dei relitti portando alla distruzione dell'abitato ed al crollo della citt\u00e0 antica che comunque continu\u00f2 a sopravvivere. Tra le vestigia del periodo romano sono importanti i resti dell'acquedotto in localit\u00e0 Tilibbas, edificato tra il I e il II secolo per trasportare, su un percorso di 7\u00a0km circa, l'acqua delle sorgenti sulla montagna di Cabu Abbas alle terme della citt\u00e0 antica; i resti della villa rurale romana di s'Imbalconadu, risalente al 150 a.C. circa nell'et\u00e0 repubblicana, lungo la strada per Loiri dopo il rio Loddone; il parco di villa Tamponi; il foro romano vicino al Municipio; i resti dell'acquedotto romano vicino al vecchio ospedale.\nPeriodo vandalico e bizantino.\nLa caduta dell'Impero romano d'Occidente, nel V secolo, marca l'inizio di un lungo periodo di decadenza. La citt\u00e0 romana cadde per un attacco compiuto dai Vandali dal mare; fu incendiata e distrutta insieme alle navi ormeggiate in porto. Il colpo subito fu terribile e alla fine del VI secolo la citt\u00e0 appare con un nuovo nome: Phausiana (in greco bizantino \u03a6\u03b1\u03c5\u03c3\u03b9\u03b1\u03bd\u03ae); secondo alcuni storici questo nome \u00e8 dovuto all'allontanamento dal nucleo originario verso la campagna, ma recenti studi ipotizzano che la Phausiana potesse essere ubicata nel colle di San Simplicio. Gli scavi e gli studi degli ultimi anni, fanno propendere, al contrario, per una continuit\u00e0 abitativa nel sito della attuale. La citt\u00e0 non scomparve ma sub\u00ec sicuramente una contrazione in termini demografici e nelle dimensioni come testimoniano i relitti dei recenti scavi del tunnel. Di notevole importanza per conoscere meglio la storia di quel periodo sono gli scavi, iniziati nel 2006 per il rifacimento delle reti idriche nella zona prospiciente il molo Benedetto Brin, da cui \u00e8 emerso quello che presumibilmente doveva essere il foro, resti di templi monumentali e botteghe artigiane. Un tratto di selciato di epoca tardo imperiale verr\u00e0 preservato e integrato nell'arredo urbano. In questo periodo il porto della citt\u00e0 non cessa di vivere e continua a commerciare anche se in modo ridotto rispetto all'et\u00e0 romana e punica.\nDall'VIII al XII secolo gli arabi tentano la conquista della Sardegna attratti dalle miniere d'argento, ed \u00e8 proprio in questo periodo di perdurante allerta che la Sardegna si separa dall'impero bizantino e si divide in quattro parti chiamati Giudicati (Cagliari, Torres, Arborea e Gallura). A questo periodo risale il castello di Sa Paulazza, fortificazione sita in regione Monte a Telti, sulla statale 127 a circa 5\u00a0km dal centro abitato.\nPeriodo giudicale.\nSul periodo giudicale, dall'XI alla fine del XIII secolo, le fonti sono poche e frammentarie. Il primo giudice di Gallura di cui si hanno notizie certe \u00e8 Manfredi di Gallura, forse di origine pisana, che regn\u00f2 grosso modo alla met\u00e0 dell'XI secolo. La corte era itinerante (i giudici dimoravano in estate, per il clima pi\u00f9 fresco, nei castelli di Balaiana e di Baldu (Luogosanto), nel castello della Fava (Posada, tuttavia Civita (nome medioevale di Olbia) era la sede di residenza privilegiata.\nCivita in periodo giudicale venne cinta da mura (sulla porta principale vi campeggiava lo stemma giudicale) ed era il centro del potere religioso e civile del giudicato gallurese. Gli edifici pi\u00f9 importanti erano la cattedrale \"extra-muros\" di San Simplicio, edificata tra la fine dell'XI e gli inizi del XII secolo dal giudice Costantino III di Gallura sull'antica necropoli punico-romana in cui erano sepolti i resti del santo martirizzato, il palazzo giudicale, situato probabilmente nei pressi dell'ex caserma della Guardia di finanza in corso Umberto, dove in una cripta della cappella palatina venivano tumulati i giudici e la chiesa di San Paolo.\nIl giudicato fu retto dalla famiglia dei Lacon-Gunale fino al 1218; l'ultima sovrana della dinastia fu Elena di Gallura (prima donna sovrana per proprio diritto su un trono sardo e una delle prime d'Europa). La giudicessa spos\u00f2 il pisano Lamberto Visconti. Il loro figlio Ubaldo Visconti, primo marito di Adelasia di Torres, non ebbe eredi e design\u00f2 come suo successore il cugino Giovanni Visconti. A questi subentr\u00f2 il primogenito Nino Visconti che sar\u00e0 l'ultimo sovrano di Gallura. Spesso a Pisa, il giudice nomin\u00f2 vicario il dantesco frate Gomita che poi far\u00e0 giustiziare per le sue disoneste baratterie.\nNel 1296, morto il giudice Nino, ricordato da Dante nella Divina Commedia come \"Giudice Nin gentil\", il territori del giudicato gallurese caddero in mano della repubblica di Pisa. Per iniziativa dei pisani a fianco all'antica Civita venne costruita una Terranova, ovvero una citt\u00e0 di nuova fondazione, pi\u00f9 vicina al porto. \u00c8 probabile che Civita non venne subito abbandonata, considerando il fatto che il nome Civita rimarr\u00e0 ad individuare amministrativamente la diocesi.\nSecondo il \"Repartiment de Sardenya del 1358\", Terranova, ex-capitale giudicale, dopo un lungo periodo di guerre, rivolte e pestilenze, contava 132 capifamiglia soggetti al testatico, tale dato riferito ai contribuenti fa desumere una popolazione di circa 800 abitanti, nello stesso periodo a Sassari erano attestati non pi\u00f9 di 700 uomini in armi, circa 4000 abitanti. Alcune fonti riportano come parte della citt\u00e0 fosse in rovina, vennero trafugati e portati a Pisa per adornare il complesso della piazza del Duomo, l'architrave di un tempio dedicato a Cerere e il portale della stessa cattedrale di San Simplicio.\nIl pesante vincolo pisano nella conduzione del giudicato ne limitava fortemente l'autonomia. A questo periodo risale comunque il fortilizio del castello di Pedres, di cui si hanno notizie tra il 1296 ed il 1388 realizzato probabilmente da maestranze pisane, un tempo costituito da due piazzali cinti da mura turrite, lungo la strada per Loiri. Altri importanti monumenti del periodo medioevale sono la gi\u00e0 citata basilica di San Simplicio, eretta tra l'XI e il XII secolo, il monumento di maggior pregio della Gallura, al di fuori delle mura urbane, notevole testimonianza dell'architettura romanico-pisana e interamente realizzata in blocchi di granito da manodopera toscana e lombarda; l'edificio di culto era originariamente circondato da un'ampia necropoli, utilizzata fin dal periodo punico IV secolo a.C.; la chiesa di San Paolo Apostolo, probabilmente risalente all'epoca bassomedievale ma pesantemente rimaneggiata nel XVIII secolo (un'epigrafe all'interno riporta l'anno 1747), nella parte pi\u00f9 alta del centro storico della citt\u00e0, sorta sui resti di quella che forse era l'antica cappella palatina del palazzo dei Giudici di Gallura e precedentemente su un tempio di epoca punica e romana forse dedicato alla divinit\u00e0 Melqart-Ercole; la cupola maiolicata risale alla met\u00e0 del XX secolo.\nPeriodo catalano-aragonese.\nNel 1324 la Sardegna viene conquistata dai Catalano-Aragonesi e sotto questa dominazione vi venne istituito il regime feudale che comport\u00f2 la disgregazione del Giudicato di Gallura, con il solo mantenimento dell'organizzazione territoriale in curatorie (ribattezzate incontrade): Terranova fu prima nell'omonima signoria, poi della baronia di Terranova, e quindi marchesato dal 1579.\nDi fatto, dal XIII al XVI secolo la citt\u00e0 decade lentamente per problemi legati alla mutazione dell'asse dei traffici marittimi, che spostandosi verso la Spagna, favoriva le citt\u00e0 della costa occidentale sarda. L'insalubrit\u00e0 ambientale e la presenza della malaria, uniti all'esposizione a scorrerie piratesche ottomane (nel 1553 il corsaro Dragut ne devasta il centro), causano la decadenza della citt\u00e0. Nella seconda met\u00e0 del Cinquecento la citt\u00e0 \u00e8 scarsamente abitata: nel 1559 a Olbia vengono attribuiti non pi\u00f9 di 90 fuochi (circa 360-400 abitanti), alla fine del Seicento appena 240 abitanti. Il processo di spopolamento delle coste avviene in concomitanza con il ripopolamento delle zone interne della Gallura, che beneficiano, anche, delle migrazioni di popolazioni in fuga dalla Corsica.\nIl declino di Terranova comport\u00f2 nel 1568 l'accorpamento della sede vescovile prima a Castellaragonese (oggi Castelsardo) con la denominazione di \"Civita e Ampurias\" sino alla soppressione che avvenne nel 1839, con la nascita della diocesi di \"Tempio-Ampurias\". Nel 1614 il vescovo Giacomo (Diego) Passamar ordina una ricognizione dei resti dei martiri Olbiesi (Rosola, Diocleziano, Fiorenzo e Simplicio) i cui resti vennero traslati dalla cripta presso la cattedrale (fuori le mura) al centro nella chiesa di San Paolo dentro le mura di Terranova.\nPeriodo sabaudo.\nAncora nel 1837 Antoine-Claude Pasquin Val\u00e9ry nel suo \"Voyages en Corse, \u00e0 l'\u00eele d'Elbe et en Sardaigne\" scriveva: \u00ab Il villaggio marittimo di Terranova, insalubre, spopolato, non ha duemila abitanti, occupa il sito dell'antica e celebre Olbia. L'aspetto delle case \u00e8 quello delle grandi fattorie, ( [...] ); Nella campagna, la chiesa di San Simplicio, che risale ai Pisani, \u00e8 press'a poco abbandonata (...)\u00bb, ma anche: \u00abQuesta bella pianura di Terranova, un tempo tanto fiorente da contare dodici citt\u00e0 e settanta comuni, cos\u00ec felicemente situata in riva al mare, riparata dalle montagne e con un cos\u00ec buon clima, potrebbe nutrire pi\u00f9 di 50.000 abitanti; infatti possiede ancora tutti gli elementi dell'antica prosperit\u00e0 \u00bb. Mentre il generale Alberto La Marmora, nel suo celeberrimo \"Itinerario dell'isola di Sardegna\" scriveva: \u00abL'attuale paese di Olbia \u00e8 costruito a filo, con una certa regolarit\u00e0. Le strade sono parallele e tagliate ad angolo retto. Le case sono costruite come la chiesa di San Simplicio con cantoni di granito estratti sul posto o nei dintorni; questa roccia assume una colorazione rosata simile al pi\u00f9 bel granito dei monumenti egizi.\u00bb Ai viaggiatori europei dell'Ottocento, tra i quali John Warre Tyndale, il paese di Terranova appariva cos\u00ec: \u00abLe case, nessuna delle quali si presenta decente o pulita, sono per lo pi\u00f9 fatte di granito ed imbiancate, quasi ad offrire un contrasto maggiore con la sporcizia generale ed il sudiciume che sta all'interno e attorno ad esse.\u00bb Il processo demografico s\u00ec invert\u00ec solo nella seconda met\u00e0 dell'Ottocento: la citt\u00e0 che nel 1799 contava appena 2000 abitanti, viene rinominata, con regio decreto nel 1862, in Terranova Pausania.\nFurono determinanti la riqualificazione del porto di Terranova (nel 1870, a cui contribuirono anche i comuni della Gallura) e l'arrivo della ferrovia (la linea Cagliari-Chilivani-Terranova venne inaugurata nel 1881, cui si aggiunse il prolungamento a Golfo Aranci), che portarono alla rinascita urbana del centro, che allora contava circa 3000 abitanti, in prevalenza pescatori (con una nutrita comunit\u00e0 di origine ponzese) e contadini. Tuttavia, le difficolt\u00e0 dovute all'interramento della canaletta di accesso al golfo di Olbia, spinsero il generale La Marmora a proporre l'idea di costruire un nuovo porto presso Capo Figari, con la fondazione di un nuovo nucleo abitato chiamato Olbia Nova. Nel 1880 il servizio regolare di linea (passeggeri e postale) per Civitavecchia mediante piroscafi venne spostato da Terranova alla vicina Figari (oggi Golfo Aranci), prolungandovi la ferrovia, lasciando alla prima il solo traffico merci e militare. Solo nel 1920, a seguito di una insurrezione popolare e delle incessanti battaglie parlamentari del deputato Giacomo Pala, in seguito conosciuto come \"onorevole Terranova\" venne riattivato il servizio a Terranova, il che diede un impulso maggiore alla rinascita economica, commerciale e demografica del centro che era iniziata dagli ultimi anni del secolo precedente, mentre, a seguito dei lavori di ampliamento e banchinamento del porto, nel 1930 venne inaugurata la stazione marittima. A questo periodo risale la Villa Tamponi, edificata nel 1870 in forme neoclassiche con parco circostante; il complesso dello Scolastico (scuole elementari) in corso Umberto, realizzato nel 1911, nel quale ha sede il nuovo municipio di Olbia; il municipio, risalente all'inizio del XX secolo in forme liberty e neogotiche;\nNella Prima guerra mondiale nel novembre 1917 nasce la 10\u00aa Sezione FBA su 4 FBA Type H che nell'agosto 1918 diventa la 278\u00aa Squadriglia.\nDurante il ventennio.\nNel 1922 il fascismo era ancora poco radicato in Sardegna, i fascisti nell'isola erano poche centinaia, concentrati a Cagliari e nelle zone minerarie dell'Iglesiente (dove il movimento si confondeva con i sorveglianti delle miniere), ma godeva dell'ampissima simpatia delle Guardie di Pubblica Sicurezza. La marcia su Roma non modific\u00f2 radicalmente i rapporti di forza, anche se spinse il notabiliato, i funzionari pubblici e la borghesia ad avvicinarsi al regime, soprattutto dopo il ferimento del deputato antifascista Emilio Lussu ed i gravi incidenti del 27 novembre 1922 a Cagliari (con l'impunito omicidio dell'antifascista Efisio Melis), che chiarirono come stato e fascismo fossero ormai strettamente alleati. Olbia (o Terranova com'era nota al tempo), rimaneva una citt\u00e0 sostanzialmente antifascista, con una maggioranza radicale, e forti presenze socialiste e democratiche, oltre ad una forte simpatia per l'azionismo nascente. I pochi fascisti della citt\u00e0 organizzarono assieme a squadracce dell'Italia centrale un assalto a sorpresa: da Civitavecchia partirono alla volta della Sardegna circa 200 fascisti, con due mitragliatrici e armi leggere. Questi, nella luce dell'alba, \"espugnarono\" la citt\u00e0, radunando gli antifascisti pi\u00f9 in vista, ancora seminudi, in una piazza e costringendoli a bere l'olio di ricino in una cerimonia del cosiddetto \"battesimo patriottico\". Fu la prima volta in Sardegna che i fascisti fecero uso dell'olio di ricino, gi\u00e0 diffuso da 3 anni sul continente, Emilio Lussu, con ironia, comment\u00f2 che \"L'isola ha sempre seguito in ritardo i progressi della nazione\". Solo uno dei prigionieri si rifiut\u00f2 di bere, malgrado le minacce di morte, e venne duramente percosso, mentre un altro antifascista fu costretto ad inneggiare al fascismo. Fu una delle pi\u00f9 gravi violenze politiche di quell'anno in Sardegna, avvenuta con la connivenza delle Guardie di Pubblica Sicurezza e delle altre forze di polizia.\nNel corso del periodo fascista con regio decreto del 4 agosto 1939 viene ripristinato l'antico nome romano (Olbia), le viene inoltre aggregata la frazione di San Pantaleo staccata dal disciolto comune di Nuchis e vengono realizzati regolari collegamenti aerei con la penisola a mezzo di idrovolanti. Il 14 maggio 1943 Olbia viene duramente bombardata dagli alleati, almeno 22 persone muoiono sotto le macerie del municipio e del centro. Insieme a Cagliari la citt\u00e0 paga un alto tributo di sangue alla seconda guerra mondiale.\nPeriodo contemporaneo.\nBonificato il territorio e debellata la presenza della malaria, nel corso della seconda met\u00e0 del XX secolo e in particolare dagli anni sessanta la citt\u00e0 \u00e8 cresciuta economicamente e demograficamente sotto la spinta della scoperta turistica della costa nord orientale della Sardegna (Costa Smeralda, Arcipelago della Maddalena, Santa Teresa), della quale diviene il principale riferimento e centro di servizi. Il 31 agosto 2006 con delibera statutaria del Consiglio provinciale, \u00e8 stata formalizzata la scelta definitiva del capoluogo della Provincia di Olbia-Tempio: \"La Presidenza della Provincia, con il Presidente, la Giunta provinciale e il Consiglio provinciale con i propri organismi consiliari hanno sede in Olbia, ove vi \u00e8 la sede legale, amministrativa principale ed operativa dell'ente. Il comune di Olbia nel 2006 ha ottenuto dall'Eurispes il riconoscimento come comune d'eccellenza del sistema amministrativo italiano per capacit\u00e0 amministrativa e gestionale.\nTra le pi\u00f9 importanti opere pubbliche realizzate in questo periodo si ricordano: gli uffici ITAV e caserma dei vigili del fuoco presso l'aeroporto di Olbia (1974), dell'arch. Francesco Cellini; la chiesa della Sacra Famiglia, dell'arch. Vico Mossa; il Teatro sul Golfo di Olbia, progettato dall'arch. Giovanni Michelucci con Quart Progetti e sua ultima opera (1990); il centro commerciale Terranova, progettato dall'arch. Aldo Rossi; il Museo archeologico, progettato dall'arch. Giovanni Maciocco; il complesso commerciale e residenziale Agor\u00e0 in viale Aldo Moro, progettato dall'arch. Dante Benini (1995-2000); l'ampliamento dell'aeroporto Costa Smeralda (2004), progettato dall'arch. Willem Brouwer con la consulenza grafica del Bureau Mijksenaar. La citt\u00e0 \u00e8 dotata di due ospedali civili (nosocomio San Giovanni di Dio in viale Aldo Moro e nosocomio Giovanni Paolo II in via Bazzoni\u00a0\u2013 Sircana) e di un Ospedale di eccellenza (Marter Olbia Hospital), \u00e8 sede locale dell'Agenzia delle entrate, dell'azienda sanitaria locale (ASL) n. 2 di Olbia (che accorpa dal 1996 le precedenti ASL n. 3 di Tempio e n. 4 di Olbia e con competenza estesa all'intera provincia), della Capitaneria di porto, dell'Autorit\u00e0 del porto di Olbia-Golfo Aranci, dell'Area naturale marina protetta Tavolara - Punta Coda Cavallo (comprendente territori situati nei comuni di Olbia, Loiri Porto San Paolo e San Teodoro), nonch\u00e9 sede degli uffici previdenziali (INPS agenzia complessa) e del Pubblico registro automobilistico (PRA). Dal 2005 vi \u00e8 stata insediata la sede provvisoria della Provincia di Olbia-Tempio (dapprima nella sede della Comunit\u00e0 montana \"Riviera di Gallura\" in via Nanni, quindi nella nuova sede, sempre in via Nanni), dove attualmente ha sede la presidenza e dove si riuniscono la Giunta e il Consiglio dell'Ente. Con DPR 11 settembre 2008, n. 161 (pubblicato sulla Gazzetta Ufficiale n. 248 del 22 ottobre 2008) \u00e8 stata istituita la Direzione marittima di Olbia, inoltre sono stati elevati al rango di reparti territoriali le compagnie dei carabinieri e Guardia di finanza.\nMonumenti e luoghi d'interesse.\nArchitetture religiose.\nLe chiese storiche di Olbia sono la basilica di San Simplicio, uno dei pi\u00f9 insigni monumenti romanici dell'isola, e la chiesa di San Paolo, barocca, con alto campanile e cupola maiolicata e con affreschi interni del pittore Alberto Sanna.\nNelle campagne di Olbia si trovano la chiesa di San Vittore (con statua lignea del santo, primo vescovo di Fausania), di Nostra Signora di Cabu Abbas, di Santa Lucia, dello Spirito Santo, chiesa di Sant'Angelo, chiesa di Santa Mariedda.\nFra le chiese moderne presenti in citt\u00e0 si possono citare la chiesa della Sacra Famiglia, della Madonna de La Salette, chiesa di Sant'Ignazio, chiesa di Sant'Antonio, chiesa di San Ponziano a Poltu Cuadu e la parrocchia San Michele Arcangelo della zona ospedaliera.\nArchitetture militari.\nNei dintorni di Olbia svettano il castello di Pedres e il castello Sa Paulazza. Del periodo giudicale in citt\u00e0 rimangono oggi pochi resti delle mura mentre fino ai primi dell'Ottocento erano ancora in buona parte visibili sia i resti della cinta muraria che del Palazzo giudicale.\nDel periodo pisano invece si conserva l'impianto urbanistico della citt\u00e0 di tipo toscano, Terranova appunto, voluto dal giudice Nino di Gallura e situata in un'area pi\u00f9 prossima al porto romano, ristrutturato proprio dai Pisani, rispetto alla Civita giudicale.\nSiti archeologici.\nEt\u00e0 prenuragica.\nDi notevole importanza \u00e8 il circolo megalitico a Pastricciali di Mezzu e quello in localit\u00e0 San Pantaleo oltre ai ritrovamenti di altre tombe a circolo nel restante territorio comunale. Come in gran parte della Gallura, risultano invece del tutto assenti le domus de janas.\nEt\u00e0 nuragica.\nI nuraghi pi\u00f9 importanti sono:\nMerita di essere menzionato anche il nuraghe Punta Nuraghe a Porto Rotondo il quale risulta essere oggetto di scavi; anche i resti del nuraghe Torra, che si affaccia ai confini meridionali dell'aeroporto Costa Smeralda, sono di grande interesse.\nDi enorme importanza \u00e8 il singolare pozzo sacro di Sa Testa, risalente al periodo compreso tra il 1200 e il 1000 a.C. e situato nei pressi della strada per Golfo Aranci. Per via della sua struttura e della sua forma \u00e8 continuo oggetto di studio per gli archeologici.\nNei pressi del Castro Bizantino Sa Paulazza \u00e8 presente una fonte nuragica chiamata Li Fitteddi e differenti sono le tombe dei giganti tra cui va menzionata quella di Tomba dei giganti di Su Mont'e s'Abe, situata lungo la strada per Loiri; risalente all'Et\u00e0 del Bronzo antico (1800 - 1600 a.C.) (Cultura di Bonnannaro) venne rimaneggiata e riadattata in et\u00e0 nuragica.\nAree naturali.\nAppartengono al territorio di Olbia le isole:\ne gli stagni: delle Saline, di Cugnana, di Gravile e di Tartanelle.\nSpiagge principali.\nA nord di Olbia, tra Porto Rotondo, Cugnana e Portisco si trovano le spiagge di: Cugnana, Rena Bianca, Razza de Juncu (condivisa con Arzachena), Marinella, spiaggia dei Sassi, spiaggia delle Alghe, spiaggia Ira.\nNella frazione di Pittulongu: spiaggia della Playa, lo Squalo, il Pellicano, Mare e Rocce e Bados.\nA sud di Olbia si trovano: Lido del Sole, Le Saline, Marina Maria, Bunte, Porto Istana, Li Cuncheddi, capo Ceraso.\nSociet\u00e0.\nEvoluzione demografica.\nIn base ai dati del censimento 2001 nel comune di Olbia sono stati rilevati 45.366 abitanti residenti, dei quali 37.694 abitanti (pari all'83%) nella citt\u00e0 di Olbia. Le rimanenti localit\u00e0 abitate del territorio comunale sono San Pantaleo con 680 abitanti, Berchiddeddu con 500, Pittulongu con 446, Murta Maria con 419, Rudalza con 364, Porto Rotondo con 337, Porto Istana con 150, e Li Cuncheddi con 49 abitanti, mentre la restante popolazione sparsa ammonta a 4.727 unit\u00e0 (di cui 2.627 nell'intorno di Olbia).\nEtnie e minoranze straniere.\nAl 31 dicembre 2019 la popolazione straniera residente era di 6\u00a0484 persone, pari al 10,7% della popolazione totale. Le nazionalit\u00e0 maggiormente rappresentate erano:\nLingue e dialetti.\nLa lingua pi\u00f9 parlata in citt\u00e0 \u00e8 l'italiano. Accanto ad esso, la citt\u00e0 rappresenta in Gallura una vera e propria isola linguistica sarda (logudorese), seppure con caratteristiche del tutto locali: infatti il logudorese locale, l'olbiese (\"terranoesu\"), vanta ad Olbia numerosi parlanti. In particolare, si presenta una continua interazione tra il dialetto logudorese locale e il dialetto gallurese, tanto che, negli anni, vi \u00e8 stata una forte influenza del lessico gallurese su quello terranovese (\"\"la cuppulata\" in gallurese, \"su tostoine\" in olbiese e logudorese; italiano \"la tartaruga\". \"Su colzu\" in olbiese, \"lu colciu\" in gallurese, \"s' iscuru\" in logudorese; italiano \"poverino\"\" etc). Oltretutto le varie comunit\u00e0 di cittadini provenienti da altre parti della Sardegna, in particolar modo quelle buddusoine e bittesi, mantengono, soprattutto al livello familiare, l'uso del loro dialetto. \nNonostante questa notevole ricchezza linguistica, gli abitanti di Olbia (specialmente le nuove generazioni) utilizzano sempre meno la lingua locale, risultando cos\u00ec monolingue italiani. Si \u00e8 provveduto all'apertura di uno sportello linguistico (\"Ufitziu de sa Limba Sarda\"), allo scopo di rafforzare la conoscenza e la diffusione delle parlate locali anche tra le giovani generazioni esplicitamente interessate al recupero della lingua locale, la cui scomparsa sarebbe una sconfitta culturale irrimediabile. Questo tipo di uffici, finanziati dalla legge 482/99 sulla tutela della minoranze linguistiche, rappresentano attualmente un'importante realt\u00e0 sulla valorizzazione della lingua sarda sia nelle sue varianti locali, sia nella variante sperimentale della \"Limba Sarda Comuna\" (LSC). Essi mirano ad un uso sempre maggiore della lingua sarda nella vita pubblica, nei mass-media, nella vita familiare, ma soprattutto nella scuola, dove oltretutto in altre zone della Sardegna \u00e8 gi\u00e0 stata avviata anche la sperimentazione dell'insegnamento come lingua veicolare. Riguardo a quale sia la causa dell'uso del logudorese in citt\u00e0, \u00e8 molto probabile che, trovandosi Olbia durante il XVI e XVII secolo in stato di semi-abbandono a causa delle pestilenze che infestavano le zone costiere, l'isolamento dal resto della Gallura, dove andavano stanziandosi numerosissime famiglie provenienti dalla vicina Corsica, favor\u00ec il mantenimento del logudorese, che si \u00e8 protratto fino ai nostri giorni.\nIstituzioni, enti e associazioni.\nLe maggiori strutture ospedaliere presenti nell'area sono: \nCultura.\nIstruzione.\nUniversit\u00e0.\nIn citt\u00e0 dal 2001 \u00e8 attivo il corso universitario del Dipartimento scienze economiche e aziendali dell'Universit\u00e0 degli Studi di Sassari in Economia e management del turismo. Nel 2020 nasce il Polo Universitario di Olbia, UniOlbia.\nEventi.\nSan Simplicio.\nLa festa del santo patrono di Olbia e della Gallura, San Simplicio, si celebra il 15 maggio, seguendo il tipico programma delle feste paesane. Alle celebrazioni religiose che iniziano nove giorni prima, si affiancano varie iniziative culturali, sportive, e intrattenimenti profani (quali concerti, fuochi d'artificio e giostre). In questa occasione viene anche offerto un assaggio gratuito del principale prodotto tipico: i mitili.\nSan Giovanni e la Madonna del Mare.\nUn'altra festa facente parte delle tradizioni popolari cittadine \u00e8 la festa di San Giovanni e della Madonna del Mare, celebrata il 24 giugno. In tale occasione si svolge una suggestiva processione a mare con i due simulacri, e viene gettata una corona di fiori in ricordo dei caduti. Di sera nei vari rioni della citt\u00e0 si accendono i tradizionali fuochi di San Giovanni, in cui saltando per tre volte si diventa \"compari\" o \"comari\".\nGeografia antropica.\nSuddivisioni storiche.\nI nomi delle principali zone di Olbia:\nFrazioni.\nFrazione del comune di Olbia sotto il nome di Rudalza-Porto Rotondo. Si estende tra la parte occidentale del golfo di Cugnana e il golfo di Marinella. Punto di passaggio lungo la via per il centro turistico di Porto Rotondo, il luogo \u00e8 caratterizzato dalla mancanza di un vero e proprio centro, ma \u00e8 dotato di scuole elementari, una chiesa, un supermercato, un'edicola, un distributore di benzina e diversi bar e ristoranti.\nRudalza \u00e8 raggiungibile anche con la ferrovia Cagliari\u00a0\u2013 Golfo Aranci. Il piccolo centro gode di una posizione vicino al mare, in campagna, a 3\u00a0km dalla localit\u00e0 turistica di Porto Rotondo, a 9 dalla citt\u00e0 di Olbia e altrettanti dal paese di Golfo Aranci.\nAltre frazioni di Olbia sono San Pantaleo, Berchiddeddu (quest'ultima isola amministrativa), Murta Maria, tutte di notevole interesse e sviluppo turistico. Appartengono anche al comune di Olbia l'isola di Tavolara e l'isola di Molara.\nEconomia.\nOggi Olbia \u00e8 il principale centro economico della Gallura e del nord-est della Sardegna, le attivit\u00e0 principali includono l'allevamento di mitili, l'industria alimentare (A's Do Mar, anche se precedentemente si produceva tonno in scatola a marchio Palmera, rilevato dal Bolton Group e ora prodotto a Cermenate), l'estrazione e lavorazione del granito e il commercio (centri commerciali Auchan, Terranova e Gallura); da rilevare anche una notevole attivit\u00e0 cantieristica navale, a supporto soprattutto di natanti da diporto di medio-grandi dimensioni.\nLa sua vicinanza alla Costa Smeralda, zona turistica conosciuta in tutto il mondo da cui dista meno di 30\u00a0km, ne fa il suo principale centro di servizi. Negli ultimi anni si \u00e8 verificato un sostanziale incremento dell'offerta alberghiera, con la ristrutturazione, l'ampliamento o la creazione ex-novo di strutture alberghiere di media grandezza, alcune delle quali affiliate ad importanti catene alberghiere internazionali ITI (a capitale sardo, con hotel e resort in tutto il mondo), Hilton (con il brand Doubletree) e Mercure.\nTurismo.\nRicca di insediamenti turistici molto conosciuti, \u00e8 dotata di infrastrutture che ne fanno un polo turistico molto importante per l'intera Isola. Olbia \u00e8 un motore economico della provincia e uno dei pi\u00f9 importanti della regione. I principali porti turistici nel comune di Olbia sono: Olbia, Porto Rotondo, Portisco, Poltu Cuadu, Marina di Olbia.\nInfrastrutture e trasporti.\nStrade.\nOlbia \u00e8 collegata al resto dell'Isola da alcune importanti strade statali:\nLa strada Statale 131 dcn (due corsie per senso di marcia) la collega a Nuoro e a Cagliari via Abbasanta, la Strada statale 729 E840 (in fase di realizzazione a due corsie per senso di marcia) la collega a Sassari. I collegamenti per Tempio Pausania (SS127) e Palau passando per Arzachena (SS125 Orientale Sarda), tutti a una sola corsia per senso di marcia, collegano la citt\u00e0 con il resto della Gallura e del nord Sardegna.\nFerrovie.\nLa citt\u00e0 \u00e8 servita dalle stazioni di Olbia e Olbia Terranova, poste sulla Ferrovia Cagliari-Golfo Aranci Marittima.\nPorti.\nIl porto Isola Bianca assicura i collegamenti quotidiani con la Penisola ed \u00e8 il primo porto italiano per traffico passeggeri (escludendo porti con tratte a breve raggio). Grazie alla sua posizione geografica che ne fa uno dei punti pi\u00f9 vicini alla Penisola, costituisce il principale punto di collegamento con il continente italiano dal quale dista meno di 300\u00a0km. Il porto \u00e8 collegato alla rete viaria extraurbana con un tunnel e strade sopraelevate. L'autorit\u00e0 portuale comprende anche lo scalo di Golfo Aranci e Porto Torres.\nAeroporti.\nHa sede nel comune l'aeroporto di Olbia-Costa Smeralda, inaugurato nel 1974. Ampliato e riammodernato nel 2004.\nFino alla fine degli anni sessanta l'infrastruttura aeroportuale a servizio della citt\u00e0 era l'aeroporto di Olbia-Venafiorita.\nMobilit\u00e0 urbana.\nIl trasporto pubblico cittadino e i collegamenti con le frazioni sono assicurati dall'ASPO (azienda dei servizi pubblici di Olbia), mentre i collegamenti automobilistici con gli altri centri del territorio sono effettuati dall'ARST (azienda regionale sarda trasporti). Altri operatori privati operano con linee in concessione.\nSport.\nCalcio.\nLa squadra di calcio pi\u00f9 antica della citt\u00e0 \u00e8 l'Olbia Calcio 1905, che nella stagione 2021-22 partecipa al campionato di Serie C, girone B.\nLe altre squadre maschili sono il Porto Rotondo, militante nel campionato sardo di Eccellenza e il Rudalza partecipante al campionato di Seconda Categoria girone H.\nBasket.\nPer il basket la Santa Croce Basket Olbia milita in C regionale (in passato ha militato costantemente in campionati come B1 e B2), mentre la Pallacanestro Olimpia in D.\nBocce.\nIn citt\u00e0 \u00e8 attiva L'ASD Circolo Bocciofilo Gallura di Olbia, fondata nel 1978 e aderente alla FIB.\nCiclismo.\nLa squadra ciclistica pi\u00f9 importante di Olbia \u00e8 la Societ\u00e0 Ciclistica Terranova che, dal 1951, ha conquistato centinaia di vittorie e decine di campionati regionali. Il Gruppo Sportivo Fancello Cicli Terranova ha conquistato nella Categoria Master il Campionato del Mondo 2006 con Nico Mu e il Campionato Italiano della Montagna 2006 con Alessandro Fancello.\nPallavolo.\nIn citt\u00e0 militano 2 societ\u00e0 pallavolistiche di livello nazionale: la Pallavolo Olbia fondata nel 1978 e che per 16 anni negli ultimi 20 ha militato nel campionato nazionale di serie B maschile e la pallavolo Volley Hermaea Olbia. Per il settimo anno consecutivo nella stagione 2020-21, la squadra di pallavolo Volley Hermaea Olbia partecipa al campionato nazionale di serie A2 femminile. \nScacchi.\nLa squadra del Circolo Scacchi di Olbia milita attualmente (2021) in serie A2. Tra i giocatori di punta, ricordiamo uno su tutti Giampaolo Buchicchio, due volte campione italiano under 20 (2002; 2004) e Maestro FIDE, titolo raggiunto solo da un altro sardo, Gianlazzaro Sanna di Cagliari. Il circolo Scacchi Olbia, ha visto la squadra arrivare a giocare, prima tra le sarde, nella serie A1 del Campionato Nazionale a Squadre nel 2005\nTennis.\nNel 2005 il Geovillage Tennis Team ha vinto lo scudetto di Serie A. Prima volta per una societ\u00e0 sarda.\nSport Acquatici.\nLa spiaggia di Multa Maria ospita di anni il windsurf come sport principale, la spiaggia Le Saline invece ospita oltre al windsurf anche il Kitesurf.\nArti marziali.\nPer la prima volta nella storia della Federazione Italiana Taekwondo, la Sardegna ospita un Campionato Italiano Cadetti, proprio nella citt\u00e0 di Olbia, nell'edizione del 2016.\nEventi sportivi.\nDal 2018 \u00e8 tornato e si svolge ogni anno ad Olbia il mondiale di Aquabike (moto d'acqua). In occasione della tappa svolta dal 1 al 2 giugno 2019 gli organizzatori hanno approfittato della concomitanza con la festa della Repubblica per dare il bentornato alla nave scuola della Marina Militare Amerigo Vespucci attraverso una parata in mare aperto con i concorrenti del Mondiale. La tappa italiana \u00e8 stata la pi\u00f9 partecipata del mondiale con 128 atleti iscritti provenienti da 28 nazioni diverse. Questo sport era gi\u00e0 stato svolto precedentemente negli anni 2003 e nel 2004 nelle acque prospicienti il molo Benedetto Brin, nel golfo interno.\nDal 2004 e per 9 anni consecutivi ha ospitato il quartier generale del Rally d'Italia - Sardinia, prova valida per il campionato mondiale Rally WRC. Il rally, molto spettacolare, percorre gli sterrati galluresi e del Monteacuto. L'edizione del 2008 ha preso il via il 15 e si \u00e8 conclusa il 18 maggio con la vittoria di S\u00e9bastien Loeb.\nL'edizione 2009 si \u00e8 svolta dal 21 al 24 maggio, con la cerimonia di partenza che si \u00e8 tenuta, dopo una breve sfilata in citt\u00e0, davanti al palazzo municipale di Olbia. Nel 2014 la sede principale si \u00e8 trasferita ad Alghero.\nDal 1978 negli sterrati intorno alla citt\u00e0 si corre il Rally Costa Smeralda. Sempre nell\u2019hinterland cittadino si corre il Rally Citt\u00e0 di Olbia, giunto nel 2009 alla sua quinta edizione, avente validit\u00e0 per il trofeo delle isole (Sardegna-Corsica).\nIl 2 maggio 2007 ha ospitato la partenza della prima tappa del Mondiale di cross-country, con partenza dalla piazza Crispi.\nIl 13 luglio 2009 ha ospitato il Gran Premio di Sardegna di Supermotard, quarta prova del Campionato del Mondo Supermoto S1, disputatosi al Porto industriale.\nDal 30 settembre 2013 al 5 ottobre 2013 ha ospitato la 100\u00aa edizione del ISDE, International Six Days of Enduro.\nIl 9 febbraio del 2005, lo stadio Bruno Nespoli di Olbia ha ospitato l'incontro di calcio tra le nazionali Under 21 di Italia e Russia, gli azzurrini hanno sconfitto i pari et\u00e0 Russi per 2 a 1.\nIl 26 maggio 1991 la 1\u00aa tappa del Giro d'Italia \u00e8 partita e si \u00e8 conclusa ad Olbia con la vittoria del francese Philippe Casado.\nNel 1992 si \u00e8 disputato il campionato italiano di ciclismo con la vittoria di Marco Giovannetti.\nNel 2005 la palestra del Maestro Mario Rama ha riportato il primo posto, categoria principianti, ed il secondo ed il terzo categoria esperti nel Campionato italiano di difesa personale svoltosi nella citt\u00e0 di Alessandria.\nIl 21 luglio 2007 allo stadio Angelo Caocci si \u00e8 svolto, per la prima volta in citt\u00e0, il 21\u00ba meeting di Atletica Leggera Terra Sarda.\nTra il 5 e il 6 maggio 2017 la citt\u00e0 \u00e8 stata sede rispettivamente di arrivo e partenza delle prime due tappe del Giro d'Italia: la prima con partenza da Alghero e la seconda con traguardo a Tortol\u00ec.\nDal 30 settembre al 7 ottobre 2017, Olbia ha ospitato il 9\u00ba Campionato Mondiale Veterani di Judo &amp; Kata, presso il PalAltoGusto del GeoVillage, che ha visto la partecipazione di oltre 1.300 atleti di 60 paesi. Durante questo evento sportivo, i gemelli olbiesi Francesco e Raimondo Degortes hanno conquistato entrambi la medaglia d'oro rispettivamente nelle categorie M1 60\u00a0kg e M1 66\u00a0kg. I gemelli Degortes si sono poi ripetuti l'anno successivo in Messico, conquistando una medaglia d'oro (Francesco) e una d'argento (Raimondo) nella decima edizione della competizione.\nFra il 6 e il 10 ottobre 2021, presso il Geopalace di Olbia, si \u00e8 svolta la 24\u00b0 edizione dei Campionati Mondiali Juniores di Judo, che ha visto la partecipazione di 490 atleti provenienti da 72 nazioni."}
{"id": "3134", "revid": "114323904", "url": "https://it.wikipedia.org/wiki?curid=3134", "title": "Oracle Database", "text": "Oracle Database \u00e8 uno tra i pi\u00f9 famosi software di database management system sviluppato da Oracle Corporation. Scritto in linguaggio C, che fa parte dei cosiddetti RDBMS (\"Relational DataBase Management System\") ovvero di sistemi di database basati sul modello relazionale affermatosi come standard di riferimento dei database dell'ultimo decennio.\nDescrizione.\nLa societ\u00e0 informatica che lo produce, la Oracle Corporation, \u00e8 una delle pi\u00f9 grandi del mondo, fondata nel 1977 da Lawrence J. Ellison (attuale amministratore delegato, \"Chief Technology Officer\" ed importante azionista), Bob Miner e Ed Oates, con sede centrale in California. La prima versione del database disponibile pubblicamente risale al 1979, da allora sono state introdotte numerose modifiche e miglioramenti per seguire gli sviluppi tecnologici, fino ad arrivare alla versione 12c R2.\nStruttura del database.\nUna base di dati Oracle comprende \"istanze\" e \"dati memorizzati\". Un'istanza \u00e8 costituita da un insieme (\"set\") di processi di sistema e strutture di memoria che interagiscono con i dati memorizzati. Tra questi processi i seguenti sono necessari per il funzionamento dell'istanza:\nUn compito importante \u00e8 svolto dalla \"System Global Area\" (SGA), una regione di memoria condivisa che contiene dati ed informazioni per il controllo di un'istanza Oracle. La SGA si occupa della cache, i dati bufferizzati, i comandi SQL e informazioni sull'utente.\nLe strutture fisiche fondamentali per un'istanza sono:\nOracle memorizza i dati sia logicamente, sotto forma di tablespace, sia fisicamente, sotto forma di file (datafile). Un tablespace, formato da uno o pi\u00f9 datafile, contiene vari tipi di \"segment\"; ogni \"segment\" a sua volta si suddivide in uno o pi\u00f9 \"extent\". Ogni \"extent\" comprende gruppi contigui di blocchi di dati (\"data block\"), questi ultimi sono la pi\u00f9 piccola informazione memorizzabile da Oracle. A livello fisico, i file comprendono almeno due o pi\u00f9 extent. Fino alla versione 8i la dimensione del blocco di dati era stabilita alla creazione del database e non poteva pi\u00f9 essere modificata; dalla versione 9i in poi i blocchi di dati possono essere di dimensione variabile, sebbene ogni tablespace debba necessariamente essere costituita da datafile con la stessa dimensione di blocco dati.\nOracle tiene traccia dei dati memorizzati tramite l'aiuto di informazioni presenti nelle tabelle di sistema. Esse contengono il dizionario dei dati e se presenti indici e cluster. Un dizionario dati consiste di una collezione di tabelle che contengono informazioni riguardo a tutti gli oggetti del database.\nSe un amministratore della base di dati ha attivato la funzione RAC (\"Real Application Clusters\"), allora istanze multiple, solitamente su server differenti, si collegano ad una Storage Area Network o sistema similare i cui dischi sono visibili e utilizzabili da tutti i nodi del cluster. Questo scenario pu\u00f2 offrire numerosi vantaggi, tra cui maggiori performance, scalabilit\u00e0 e ridondanza. Comunque, il supporto e la gestione diviene pi\u00f9 complesso e molti siti evitano di usare RAC. \nTra le varie potenzialit\u00e0 possiamo memorizzare ed eseguire \"stored procedure\" e funzioni. Grazie al PL/SQL, un'estensione procedurale del linguaggio SQL, sviluppato da Oracle, e a Java possiamo scrivere funzioni, procedure, trigger e package.\nOracle \u00e8 un RDBMS che se configurato e gestito in maniera appropriata, garantisce una sicurezza dei dati molto elevata. \u00c8 possibile attivare a questo proposito la modalit\u00e0 detta ARCHIVING (o ARCHIVELOG MODE). Essa consiste nel registrare tutte le transazioni che avvengono nel DB anche in file di sistema operativo che dovranno essere utilizzati in caso di DB RECOVERY dovuta a crash totale o parziale del sistema. In questa modalit\u00e0 \u00e8 possibile sfruttare l'HOT BACKUP ossia il salvataggio dei dati a sistema acceso senza effettuare fermi. Le modalit\u00e0 per il backup a caldo (\"hot backup\") sono diverse. Quella standard Oracle \u00e8 denominata RMAN ossia Recovery Manager. Nulla vieta comunque all'amministratore del DB di gestire il backup/restore delle istanze Oracle in maniera manuale o automatica tramite scripting.\nPiattaforme supportate.\nPrima del rilascio di Oracle9i, Oracle Corporation ha adattato il motore del proprio database ad una vasta gamma di piattaforme. Recentemente il supporto \u00e8 stato consolidato ad un piccolo numero di piattaforme / sistemi operativi:\nCuriosit\u00e0.\nLe vecchie versioni di Oracle, precedenti alla 10g, avevano uno \"schema\" di default chiamato \"scott\". Una volta completato il processo di installazione, l'utente pu\u00f2 collegarsi al database con lo username \"scott\" e password \"tiger\". L'idea di chiamare uno schema scott \u00e8 dovuta a Bruce Scott, uno dei primi impiegati alla Oracle; sua l'idea anche della password: Tiger era, infatti, il nome del suo gatto."}
{"id": "3136", "revid": "74801", "url": "https://it.wikipedia.org/wiki?curid=3136", "title": "Oligochaeta", "text": "Gli Oligocheti (Oligochaeta) sono un raggruppamento di animali facenti parte del phylum degli anellidi, di cui si conoscono oltre specie; il gruppo \u00e8 rappresentato da organismi di acqua dolce e di terra, ma anche da diverse forme marine interstiziali.\nUn noto rappresentante del suolo di questa sottoclasse \u00e8 il comune lombrico del suolo.\nIl nome della sottoclasse, che deriva , \u00e8 dovuto al fatto che le appendici, (denominate \"chete\") sono spesso ridotte di numero e dimensioni e, nel caso del lombrico e specie affini, trasformate in setole rivolte all'indietro per meglio muoversi nel sottosuolo.\nDescrizione.\nGli oligocheti sono vermi ben segmentati e la maggior parte di essi hanno una spaziosa cavit\u00e0 corporea, o celoma che viene utilizzato come uno scheletro pneumatico. Essi variano in lunghezza da meno di mezzo millimetro fino a 2 a 3 metri, nel caso di specie, come \"Megascolides australis\", il lombrico gigante del Gippsland.\nTassonomia.\nLa sottoclasse degli oligocheti comprende i seguenti ordini:"}
{"id": "3138", "revid": "22475", "url": "https://it.wikipedia.org/wiki?curid=3138", "title": "Omologia (biologia)", "text": "Si dicono omologhi tra loro organi di specie diverse derivanti dalla stessa porzione dell'embrione.\nNormalmente si pu\u00f2 riconoscere l'omologia di organismi dallo stesso \"phylum\". Solo strutture particolari sono certamente omologhe in organismi filogeneticamente pi\u00f9 lontani (es. canale digerente).\nPi\u00f9 in generale, si dicono omologhi tra loro organi che hanno la stessa origine ma svolgono funzioni diverse, come la pinna di un pesce e la zampa di un gatto, o l'ala di un uccello e il braccio di un uomo. \nSi dicono invece analoghi organi che svolgono la stessa funzione ma provengono da origine diversa, come le ali di uccelli e insetti.\nStoria.\nUn importante contributo \u00e8 venuto verso la fine del XVIII secolo dalla \"Metamorfosi delle piante\" di Goethe, col quale questi mostr\u00f2 la natura omologa delle componenti di piante diverse, e soprattutto quella di fasi successive della vita di una stessa pianta (petali e foglie). \nLa portata scientifica dell'opera deve essere inquadrata nella storia dello sviluppo del concetto di \"omologia\" in biologia. Bench\u00e9 alcuni concetti risalgano ad Aristotele, i primi studi di anatomia comparata furono sviluppati da Pierre Belon per gli uccelli nel 1555. Ai primi dell'Ottocento diversi studiosi in Germania e in Francia portarono avanti studi di morfologia comparata, ma il concetto di omologia (e il vocabolo stesso applicato alla biologia) culminarono nel 1843 con gli studi di Richard Owen. \nOwen trasse ispirazione da Goethe nei suoi studi sulle piante.\nSecondo Goethe l'infinita variet\u00e0 delle piante diffuse sulla terra non sarebbe apparsa di getto, ma sarebbe l'espressione di un'unica \u00abpianta-tipo\u00bb originaria (\"die urpflanze\"), che egli contrapponeva alla rigida suddivisione in generi e specie imposta dai botanici del suo tempo."}
{"id": "3139", "revid": "135224", "url": "https://it.wikipedia.org/wiki?curid=3139", "title": "Vestigia (biologia)", "text": "Sono considerate vestigia (dal latino \"vestigium\", impronta, orma) quegli elementi di un organismo (per esempio l'Uomo) che in esso persistono, ma che hanno perso del tutto la funzionalit\u00e0 che invece avevano in un antenato o nell'embrione.\nSi possono individuare due tipi di vestigia: filogenetico e ontogenetico. Nel primo caso un esempio classico \u00e8 l'appendice vermiforme, residuo intestinale erbivoro, nel secondo l'ombelico.\nUn elemento vestigiale pu\u00f2 non aver alcun ruolo nell'organismo, come l'epooforon nella donna, oppure pu\u00f2 avere ancora qualche funzione, come i denti del giudizio, o ancora aver cambiato funzione, come il sacco vitellino nell'embrione umano.\nNell'essere umano.\nVerso la fine del XIX, nel contesto dell'affermarsi della teoria evoluzionistica, vennero definiti vestigiali diversi organi umani cui pi\u00f9 tardi venne invece riconosciuta una funzione effettiva, come il timo.\nTra gli ultimi elementi che si consideravano vestigia nell'uomo, ma ne \u00e8 stata dimostrata una funzione, vi sono:\nOrgani vestigiali ed evoluzione delle specie.\nOggi gli organi vestigiali sono interpretati come \"relitti evolutivi\" che erano funzionali negli antenati.\nPoich\u00e9 la loro esistenza sarebbe difficilmente spiegabile nell'ipotesi di fissit\u00e0 delle specie, essa costituisce una prova dell'evoluzione."}
{"id": "3140", "revid": "1564499", "url": "https://it.wikipedia.org/wiki?curid=3140", "title": "Operone", "text": "In biologia si definisce operone un insieme di geni che vengono regolati in modo strettamente coordinato. L'organizzazione dei geni in operoni \u00e8 un elemento fondamentale nella regolazione genica dei procarioti: gli operoni contengono infatti, oltre ai geni che devono essere trascritti, sequenze particolari, denominate siti di controllo, che con vari meccanismi regolano l'espressione dei geni dell'intero operone. Gli operoni sono comuni alla maggior parte dei procarioti, ma sono raramente trovati negli eucarioti (nematoda e pochi altri), che possiedono meccanismi di regolazione diversi. Gli operoni vennero studiati per la prima volta nel 1961 dai biologi francesi Fran\u00e7ois Jacob e Jacques Monod.\nStruttura.\nUn operone contiene sempre i seguenti elementi:\nInoltre, l'operone pu\u00f2 anche contenere un gene regolatore, che codifica appunto per la proteina regolatrice. Questo gene, tuttavia, non viene normalmente considerato parte integrante dell'operone, in quanto in alcuni casi pu\u00f2 essere dislocato in un punto del genoma anche molto lontano dall'operone stesso.\nRegolazione genica dell'operone.\nIl controllo genico degli operoni \u00e8 un tipo di regolazione genica che permette alle cellule, specialmente i procarioti, di regolare l'espressione a seconda delle condizioni dell'ambiente in cui vivono. Si distinguono due tipi di regolazione: regolazione positiva e regolazione negativa.\nLa regolazione negativa coinvolge il legame di una proteina repressore all'operatore per impedire la trascrizione. Gli operoni sottoposti a regolazione negativa si distinguono in operoni inducibili o reprimibili, a seconda del tipo di feedback.\nGli operoni possono anche essere sottoposti a regolazione positiva. In questo tipo di regolazione, una proteina attivatore si lega al DNA (normalmente ad un sito diverso dall'operatore) stimolando la trascrizione. Anche gli operoni sottoposti a controllo positivo si suddividono in operoni inducibili o reprimibili.\nEsempio di operone: l'operone lac.\nIl primo operone a essere studiato fu l'operone lattosio, o operone lac, del batterio \"Escherichia coli\". Questo operone \u00e8 un buon modello per illustrare la struttura e il funzionamento generale di una grande maggioranza di operoni.\nStruttura dell'operone lac.\nL'operone lac produce gli enzimi necessari per l'utilizzo del lattosio da parte del batterio E. coli; tali enzimi vengono codificati da tre geni strutturali adiacenti: \"LacZ\", \"LacY\" e \"LacA\", anche chiamati pi\u00f9 semplicemente \"z\", \"y\" e \"a\". \nQuesti geni sono adiacenti all'interno dell'operone e vengono trascritti in un solo mRNA, detto mRNA poligenico o policistronico, che viene poi tradotto nei tre enzimi. I geni strutturali sono poi preceduti, nell'ordine, dalle sequenze p1, p2 e o, e queste sono precedute a loro volta dalla sequenza LacI.\nQuesti elementi interagendo tra di loro permettono la regolazione della trascrizione dei geni dell'operone, permettendo in definitiva alla cellula batterica di controllare l'espressione dei propri geni.\nRegolazione dell'operone lac.\n\"E. coli\" \u00e8 un batterio capace di utilizzare come fonte di carbonio sia il glucosio che il lattosio. Tuttavia, lo zucchero pi\u00f9 adatto al suo metabolismo \u00e8 il glucosio, tanto che se il batterio cresce in un substrato che presenta entrambi gli zuccheri, utilizza dapprima unicamente il glucosio, e solo successivamente il lattosio. Tuttavia, se il batterio si trova a crescere in un ambiente in cui \u00e8 presente unicamente il lattosio, immediatamente sintetizza gli enzimi necessari a metabolizzarlo. Il batterio possiede perci\u00f2 un meccanismo di controllo che consente l'espressione di alcuni geni solo quando ne avverte il bisogno, e impedisce la produzione di enzimi e proteine non strettamente necessarie.\nLe sequenze p1, p2, o e i dell'operone di \"E. coli\" hanno un ruolo fondamentale in questo processo.\nLa sequenza p2 serve per l'attacco della RNA polimerasi, l'enzima che effettua la trascrizione. Questa, dopo essersi legata, scorre a valle e, giunta all'inizio del gene z, comincia a trascrivere i tre geni strutturali in un mRNA. In assenza di lattosio, tuttavia, la trascrizione non avviene: il gene i (che non \u00e8 adiacente) produce a ritmo costante una proteina, il repressore, che quando si lega al gene operatore impedisce alla polimerasi di trascrivere l'operone.\nQuando per\u00f2 nell'ambiente \u00e8 presente lattosio, l'allolattosio derivatone si lega alla proteina repressore, cos\u00ec da impedirne il suo legame con l'operatore, e ci\u00f2 rende possibile la trascrizione dell'operone.\nAnche in presenza di lattosio, la trascrizione dell'operone \u00e8 scarsa finch\u00e9 \u00e8 presente in quantit\u00e0 il glucosio, lo zucchero pi\u00f9 facilmente utilizzabile da parte di \"E. coli\". Invece, qualora il glucosio scarseggi, nella cellula \u00e8 prodotto AMP ciclico (cAMP), una molecola che in tutti gli organismi funge da segnale di carenza energetica. \nIl cAMP, legandosi alla CRP (proteina recettrice del cAMP) - chiamata in inglese proteina CAP (Catabolite Activator Protein) -, rende questa in grado di legarsi, fra l'altro, alla sequenza p1, stimolando notevolmente la trascrizione dell'operone. \nRiassumiamo le situazioni possibili:\nLa regolazione dell'operone lac, in cui la presenza di una determinata sostanza induce la produzione di determinati enzimi in risposta \u00e8 detta regolazione positiva, o a feedback positivo.\nAltri operoni sono regolati in modo pi\u00f9 o meno diverso. Ad esempio, l'operone istidina, che contiene i geni degli enzimi per la biosintesi dell'amminoacido in questione, ha un repressore che viene attivato dal legame con l'istidina: in questo modo non viene sintetizzata una sostanza quando \u00e8 gi\u00e0 presente in quantit\u00e0 adeguata (anche in questo caso vi \u00e8 retroazione negativa). Infine la regolazione in base alla presenza di lattosio \u00e8 negativa-induttiva mentre in base alla presenza del glucosio \u00e8 positiva. Si ha una doppia regolazione."}
{"id": "3142", "revid": "2184720", "url": "https://it.wikipedia.org/wiki?curid=3142", "title": "Ossigeno", "text": "L'ossigeno \u00e8 un elemento chimico con numero atomico 8 (simbolo O). Fa parte degli elementi del gruppo 16 sulla tavola periodica ed \u00e8 un agente non metallico altamente reattivo (ossidante) che forma facilmente ossidi e altri composti con la maggior parte degli elementi. Per massa, \u00e8 il terzo elemento pi\u00f9 abbondante dell'universo dopo l'idrogeno e l'elio. Il suo isotopo pi\u00f9 stabile ha numero di massa 16.\nA temperatura e pressione standard due atomi dell'elemento si legano per formare una molecola di diossigeno (formula chimica O2), un gas incolore e inodore che costituisce il 20,8% dell'atmosfera terrestre (l'ossigeno \u00e8 chimicamente troppo reattivo per rimanere un elemento libero nell'aria); legato ad altri elementi, \u00e8 l'elemento chimico pi\u00f9 comune della crosta terrestre, rappresentandone circa il 47% della massa, ed entra inoltre nella molecola dell'acqua.\nL'ossigeno \u00e8 essenziale per la vita della maggior parte degli esseri viventi in quanto necessario alla respirazione; inoltre, le principali classi di molecole organiche presenti negli organismi viventi, come le proteine, gli acidi nucleici, i carboidrati e i lipidi, contengono ossigeno.\nNelle attivit\u00e0 umane viene comunemente utilizzato per l'ossigenoterapia, il sistema di supporto vitale degli aeromobili, dei sottomarini e dei veicoli spaziali, per le attivit\u00e0 subacquee ricreative, come propellente per i razzi. Entra inoltre nei processi di produzione dell'acciaio e della plastica, nella brasatura, saldatura e il taglio di alcuni metalli.\nStoria.\nL'ossigeno venne scoperto dal farmacista svedese Carl Wilhelm Scheele nel 1771, ma la scoperta non venne immediatamente riconosciuta; invece quella fatta nel 1774 da Joseph Priestley ricevette subito riconoscimento pubblico. Nel 1777 Antoine-Laurent de Lavoisier diede il nome all'elemento, che deriva dal greco \u1f40\u03be\u03cd\u03c2, \"ox\u00fds\", \"acido\" (letteralmente: \"appuntito\") e la radice \u03b3\u03b5\u03bd-, \"ghen-\", che significa \"generare\". Questo perch\u00e9 al momento della denominazione si riteneva erroneamente che entrasse nella composizione di tutti gli acidi. Nello stesso anno Scheele lo riconobbe come un componente dell'aria. Nel 1781 Lavoisier ne accert\u00f2 la funzione per i fenomeni di respirazione e combustione.\nIsotopi.\nL'ossigeno ha tre isotopi stabili (numero di massa 16, 17 e 18) e dieci radioattivi con emivite molto brevi, inferiori ai tre minuti.\nLa massa atomica dell'isotopo 16O, presente per circa il 99%, \u00e8 in realt\u00e0 inferiore a 16, perch\u00e9 come riferimento per il calcolo delle masse \u00e8 stato scelto il carbonio-12, e nella sintesi degli elementi pi\u00f9 pesanti, per motivi relativistici, si ha un difetto di massa causato alla fusione nucleare, con liberazione di energia.\nAllotropi.\nOssigeno atomico.\nL'ossigeno atomico, indicato come O(3P) oppure O(3P), \u00e8 molto reattivo, siccome i singoli atomi di ossigeno tendono a legarsi velocemente alle molecole vicine. Sulla superficie terrestre non pu\u00f2 esistere a lungo, ma nell'orbita terrestre bassa, la presenza di radiazione ultravioletta risulta in un'atmosfera in cui il 96% dell'ossigeno \u00e8 in forma atomica.\nL'ossigeno atomico \u00e8 stato rilevato su Marte dalle sonde Mariner e Viking, e dall'osservatorio SOFIA.\nOssigeno biatomico.\nA temperatura e pressione standard, l'ossigeno si trova in forma di gas costituito da due atomi (ossigeno biatomico). Si indica come: O2 (numero CAS: ). Questa sostanza \u00e8 un importante componente dell'aria, venendo costantemente prodotta nella fotosintesi clorofilliana delle piante dall'acqua e dall'anidride carbonica, ed \u00e8 necessaria per la respirazione degli esseri viventi.\nLa specie O2 viene frequentemente e impropriamente chiamata \"ossigeno\" per sineddoche; per una nomenclatura univoca non ambigua si possono utilizzare, oltre a ossigeno biatomico, anche i seguenti termini: ossigeno molecolare, ossigeno diatomico e diossigeno\nL'ossigeno biatomico O2, allo stato liquido e a quello solido, ha colore azzurro ed \u00e8 altamente paramagnetico. La teoria degli orbitali molecolari ha spiegato il fenomeno del paramagnetismo e ha confermato che il legame \u00e8 da considerarsi doppio: i due elettroni meno legati in O2 occupano orbitali degeneri di simmetria \u03c0 ed hanno spin paralleli. Ci\u00f2 porta ad uno stato fondamentale di tripletto che ha come conseguenza una straordinaria inerzia cinetica nelle reazioni di ossidazione di molecole organiche diamagnetiche perch\u00e9 queste reazioni avvengono senza la conservazione del numero quantico totale di spin.\nOzono.\nUn altro allotropo dell'ossigeno \u00e8 l'ozono (O3), un gas in grado di assorbire notevolmente le radiazioni ultraviolette. Per questa sua propriet\u00e0 lo strato di ozono presente ad alta quota aiuta a proteggere la biosfera da queste radiazioni. Tuttavia vicino alla superficie terrestre l'ozono, che \u00e8 un sottoprodotto dello smog, \u00e8 considerato un inquinante essendo un gas serra.\nTetraossigeno.\nIl tetraossigeno \u00e8 una delle forme allotropiche nelle quali pu\u00f2 essere trovato l'ossigeno.\nLa molecola del tetraossigeno (O4) era stata teorizzata nel 1924 da Gilbert Lewis, che la propose come una spiegazione al fatto che l'ossigeno liquido non obbedisce alle Legge di Curie. Oggi si \u00e8 scoperto che Lewis si sbagliava, sebbene non si fosse allontanato molto dalla realt\u00e0: le simulazioni al computer mostrano che bench\u00e9 non vi siano molecole stabili di O4 nell'ossigeno liquido, le molecole di O2 tendono ad associarsi in coppie con spin antiparallelo, formando molecole temporaneamente stabili di O4.\nNel 1999 i ricercatori pensarono che l'ossigeno solido esistesse alla fase-\u03b5 come O4, scoprendo solo nel 2006 che in realt\u00e0 \u00e8 una forma di ossigeno octamolecolare.\nLa struttura del tetraossigeno non \u00e8 ancora del tutto chiarita. Anche un gruppo di studio della Sapienza Universit\u00e0 di Roma ha condotto nel 2001 studi per investigare la struttura dell'O4.\nDisponibilit\u00e0.\nL'ossigeno \u00e8 l'elemento pi\u00f9 abbondante della crosta terrestre. L'ossigeno forma l'87% degli oceani in quanto componente dell'acqua (H2O) e il 20% dell'atmosfera terrestre come ossigeno molecolare O2 o come ozono O3. I composti di ossigeno, in particolare ossidi metallici, silicati (SiO) e carbonati (CO), si trovano comunemente nelle rocce e nel terreno. L'acqua ghiacciata \u00e8 un solido comune sui pianeti e le comete. I composti di ossigeno si trovano in tutto l'universo e lo spettro dell'ossigeno \u00e8 spesso rintracciabile nelle stelle. Di solito l'ossigeno \u00e8 molto scarso nei pianeti gassosi.\nOltre che nella molecola O2, l'ossigeno si pu\u00f2 trovare in natura sotto forma di ozono (O3): esso viene formato da scariche elettrostatiche in presenza di ossigeno molecolare. Un dimero della molecola di ossigeno (O2)2 si trova come componente minore nell'O2 liquido.\nL'ossigeno non si trova solo sulla Terra: \u00e8 infatti il terzo elemento pi\u00f9 abbondante nel Sole, ed \u00e8 presente anche su Marte (dove la sua abbondanza nell'atmosfera marziana \u00e8 dello 0,15%).\nProduzione.\nPreparazione in laboratorio.\nLa preparazione dell'ossigeno biatomico O2 in laboratorio avviene attraverso reazioni endotermiche che coinvolgono composti ossigenati, ad esempio:\nquesta reazione ha carattere esplosivo per cui viene condotta a bassa temperatura su catalizzatore a base di biossido di manganese (MnO2).\nSi ha inoltre produzione di ossigeno biatomico durante il processo di elettrolisi dell'acqua da cui si ottiene anche idrogeno biatomico gassoso H2.\nPreparazione industriale.\nA livello industriale \u00e8 possibile ottenere ossigeno biatomico attraverso:\nIl processo di separazione criogenica dell'aria, messa a punto tra il 1901 e il 1910 dall'ingegnere tedesco Carl von Linde, prevede la distillazione frazionata dell'aria liquida che \u00e8 costituita principalmente da azoto molecolare N2 e ossigeno molecolare O2. Questa operazione unitaria viene svolta intorno a , in quanto a questa temperatura l'ossigeno biatomico \u00e8 liquido mentre l'azoto molecolare \u00e8 gassoso per cui \u00e8 possibile separarli.\nComposti.\nA causa della sua elettronegativit\u00e0 l'ossigeno forma legami chimici con quasi tutti gli altri elementi e questa \u00e8 l'origine della definizione di \"ossidazione\". Gli unici elementi che sfuggono l'ossidazione sono elio, neon e argon.\nI minerali sono sempre composti da silicio e ossigeno, eccetto alcuni minerali come la magnetite e la siderite\nEntra nella composizione di sostanze organiche e inorganiche. L'ossigeno pu\u00f2 fare al massimo 2 legami covalenti.\nL'ossigeno si lega in modi diversi a seconda dell'elemento e delle condizioni: crea infatti ossidi, perossidi, superossidi o idrossidi. L'ossido pi\u00f9 comune \u00e8 il monossido di diidrogeno, l'acqua (H2O). Altri esempi includono i composti di carbonio e ossigeno quali: il biossido di carbonio (CO2), gli alcoli (R-OH), le aldeidi (R-CHO), e gli acidi carbossilici (R-COOH).\nAnioni ossigenati, quali i clorati (ClO), i perclorati (ClO), i cromati (CrO), i dicromati (Cr2O), i permanganati (MnO) e i nitrati (NO), sono forti agenti ossidanti. Molti metalli si legano ad atomi di ossigeno generando vari composti, per esempio il ferro d\u00e0 luogo all'ossido di ferro(3+) (Fe2O3), comunemente chiamato ruggine.\nApplicazioni.\nL'ossigeno trova un impiego considerevole come ossidante e comburente; solo il fluoro possiede un'elettronegativit\u00e0 superiore.L'ossigeno biatomico O2 \u00e8 utilizzato in forma liquida come ossidante nella propulsione dei razzi; \u00e8 essenziale per la respirazione e quindi viene utilizzato in medicina; viene utilizzato come riserva d'aria negli aeroplani o per le ascensioni alpinistiche ad alta quota; \u00e8 usato nella saldatura e nella produzione di acciaio e metanolo. L'ossigeno o l'aria vengono utilizzati per la produzione di acido acrilico, acrilonitrile, acido benzoico e perossido di idrogeno. L'ossigeno \u00e8 l'ossidante utilizzato nelle pila a combustibile. Viene anche utilizzato per rimuovere selettivamente la CO dall'H2 preparato mediante steam reforming. Anche i processi di ossidazione sono di importanza cruciale nella rimozione degli inquinanti. \nPer la sua propriet\u00e0 di rimanere allo stato liquido se mantenuto a una pressione blanda (), pu\u00f2 venire stoccato in grandi quantit\u00e0 in bombole opportunamente predisposte; attraverso un corpo vaporizzante (o riscaldatore), viene poi gassificato per essere immesso in linee di distribuzione in forma gassosa.\nUna delle applicazioni pi\u00f9 importanti dell'O2 in ambito terapeutico, ospedaliero e subacqueo \u00e8 l'ossigenoterapia e l'ossigenoterapia iperbarica, attraverso cui \u00e8 possibile curare e/o accelerare i processi curativi di una lunga serie di patologie di vario genere oltre a quelle da decompressione tipiche dei palombari e dei sommozzatori. Per pazienti con difficolt\u00e0 respiratorie si usano maschere speciali ad O2 che ne aumentano la concentrazione nell'aria inspirata. Alla base di queste applicazioni sta il principio secondo cui la trasportabilit\u00e0 dell'O2 nel sangue aumenta con la sua pressione parziale.\nEssendo un farmaco a tutti gli effetti (Dlgs 219/06), da maggio 2010 l'O2 utilizzato in ambito ospedaliero dopo essere stato prodotto per distillazione frazionata viene trattato ulteriormente ed analizzato. Una volta verificate le sue caratteristiche, che devono essere come quelle riportate nella Farmacopea Ufficiale, viene \"etichettato\" con un numero di lotto come avviene per i farmaci, viene indicata la data di scadenza (nel caso dell'O2 medicinale \u00e8 5 anni) e consegnato alle strutture sanitarie attraverso un'operazione di \"rilascio del lotto\" sotto la completa responsabilit\u00e0 del farmacista dell'azienda che l'ha prodotto. Come farmaco a tutti gli effetti quindi, oltre che a possedere un AIC (Autorizzazione Immissione in Commercio) legata al tipo di confezionamento (bombola, cisterna, ecc.), deve essere somministrato dietro ricetta medica che ne indichi le modalit\u00e0 di somministrazione, la posologia e la durata della terapia.\nAltri utilizzi dell'O2 sono in miscele chiamate \"stimolanti respiratori\"; queste miscele sono composte principalmente da O2 in fase gassosa (95%) e anidride carbonica (5%), e vengono utilizzate in ambito ospedaliero. Queste miscele hanno la peculiarit\u00e0 di permettere un'espulsione pi\u00f9 rapida di molecole dannose dall'organismo, ad esempio nel caso di intossicazioni da monossido di carbonio (CO).\nFino al 1961 l'ossigeno \u00e8 stato utilizzato come elemento standard di riferimento per quantificare la massa degli altri elementi chimici, per poi essere sostituito dal carbonio 12.\nPrecauzioni.\nPericolo di esplosione o combustione.\nUna forte pressione parziale di O2 pu\u00f2 provocare combustioni spontanee, pu\u00f2 accelerare le combustioni gi\u00e0 in atto e produrre esplosioni se sono presenti buoni combustibili. Questo \u00e8 vero anche per composti molto ricchi di ossigeno come clorati, perclorati, dicromati, ecc.\nOssigenocompatibilit\u00e0.\nQuando si maneggia O2 puro compresso, per evitare il rischio di combustioni o esplosioni, \u00e8 necessario utilizzare attrezzature cosiddette \"ossigeno compatibili\" o \"pulite per ossigeno\", cio\u00e8 pulite accuratamente da ogni traccia di grassi e olii e in cui l'O2 compresso non entra mai in contatto con materiali combustibili, ad esempio guarnizioni o metalli non compatibili.\nTossicit\u00e0.\nL'ossigeno \u00e8 un elemento molto instabile e quindi reagisce anche violentemente con gli altri elementi per aumentare la sua stabilit\u00e0. La compatibilit\u00e0 con la vita in sua presenza \u00e8 legata alla possibilit\u00e0 di adoperarlo come prezioso e potente reagente (\u00e8 letteralmente un \"pozzo di elettroni\") senza esserne danneggiati.\nI viventi aerobi hanno strutture metaboliche che ne neutralizzino gli effetti dannosi. Gli effetti dannosi sono chiaramente evidenti invece nei viventi anaerobi che non hanno strutture di protezione fisiologiche e che sono distrutti dall'O2 e che possono sopravvivere solo se dotati di barriere fisiche che ne impediscano il contatto.\nUn'esposizione prolungata all'O2 ad alte pressioni parziali \u00e8 tossica, dato che supera i livelli di neutralizzazione, e pu\u00f2 avere gravi conseguenze a livello polmonare e neurologico a seconda della pressione e del tempo di esposizione. Gli effetti polmonari includono perdita di capacit\u00e0 e danni ai tessuti. Gli effetti neurologici possono comprendere convulsioni, cecit\u00e0 e coma.\nTossicit\u00e0 dei composti.\nComposti dell'ossigeno come i perossidi, i superossidi e il suo allotropo ozono sono altamente reattivi e quindi letali per gli organismi."}
{"id": "3143", "revid": "30610", "url": "https://it.wikipedia.org/wiki?curid=3143", "title": "Oro", "text": "Loro \u00e8 l'elemento chimico di numero atomico 79 e il suo simbolo \u00e8 Au (dal latino \"aurum\"). \u00c8 un metallo di transizione tenero, pesante, duttile, malleabile di colore giallo, dovuto all'assorbimento delle lunghezze d'onda del blu dalla luce incidente.\nInattaccabile dalla maggior parte dei composti chimici, reagisce in pratica solo con l'acqua regia e con lo ione cianuro. Con il mercurio forma un amalgama, ma non un composto chimico. Si trova allo stato nativo sotto forma di pepite, grani e pagliuzze nelle rocce e nei depositi alluvionali.\n\u00c8 stato adoperato fin dall'antichit\u00e0 per coniare monete e, prima dell'avvento della moneta fiat (latino per \"sia fatta\", cio\u00e8 creata dal nulla, com'\u00e8 quella odierna) \u00e8 stato usato come controvalore per le emissioni valutarie degli Stati, come avveniva all'interno del cosiddetto \"gold standard\". Si usa inoltre in gioielleria, odontoiatria e nell'industria elettronica. Il suo codice ISO come valuta \u00e8 XAU (controvalore per oncia di metallo). L'oro \u00e8 diventato nel tempo il simbolo di purezza, valore e lealt\u00e0.\nStoria.\nL'oro \u00e8 noto e molto apprezzato dall'uomo fin dalla preistoria. Molto probabilmente \u00e8 stato il primo metallo mai usato dalla specie umana (prima del rame) per la manifattura di ornamenti, gioielli e oggetti rituali.\nL'oro \u00e8 citato nei testi egizi (geroglifico nwb/nbw) a partire dal faraone Den, I dinastia egizia, intorno al 3000 a.C. In epoca pi\u00f9 tarda (XIV secolo a.C.) nel cuneiforme accadico tipico delle lettere di Tell el-Amarna, il re assiro Ashur-uballit I e il re Tushratta di Mitanni sostenevano che in Egitto l'oro fosse \"comune come la polvere\" (EA#\u00a016 e EA#\u00a019). L'Egitto e la Nubia avevano infatti risorse tali da collocarli tra i produttori d'oro pi\u00f9 importanti delle civilt\u00e0 della storia antica.\nL'oro, specialmente nel periodo di formazione dello stato egizio, ebbe sia un ruolo politico sia economico: fu uno degli elementi all'origine della divinizzazione del faraone e della nascita delle citt\u00e0.\nL'oro viene spesso citato nell'Antico Testamento. Nella Bibbia l'Eden \u00e8 un giardino bagnato da un fiume che si divide in quattro rami: \u00abIl primo\u2026 bagna il paese di Avila, dove c'\u00e8 l'oro; l'oro di questo paese \u00e8 puro\u00bb. In Egitto Abramo \u00e8 ricco d'oro: il suo servitore, incontrando Rebecca, le mette alle narici un anello d'oro, ai polsi dei braccialetti.\nA Mos\u00e8, che guida gli Ebrei fuori dall'Egitto, Yahweh dona un consiglio prezioso: \nSulla montagna Yahweh non smette di donare all'oro un ruolo importante. Quando ordina a Mos\u00e8 di costruire l'arca dell'Alleanza, gli dice: \nYahw\u00e8 chiede a Mos\u00e8 di costruire un tavolo con modanature e anelli d'oro; i piatti, le coppe, gli acquamanili, le patene per le libagioni, i candelabri: \u00abLi farai di oro puro\u00bb dice Yahw\u00e8. Anche per la costruzione del Tempio e per i paramenti dei sacerdoti sar\u00e0 utilizzato l'oro. Yahw\u00e8 suggerisce inoltre a Mos\u00e8 dove gli Ebrei avrebbero potuto trovare tanto metallo: \nIn seguito gli Ebrei adoreranno il vitello d'oro. Secondo il Libro dell'Esodo il popolo, vedendo che Mos\u00e8 tardava a scendere dalla montagna, chiede un dio ad Aronne. \u00abRaccogliete gli anelli d'oro che pendono dalle orecchie delle vostre mogli, dei vostri figli e figlie e portateli a me\u00bb risponde Aronne. Poi \u201cavendoli ricevuti dalle loro mani\u201d, fa fondere il metallo e modella una statua di un vitello; il popolo acclama: \u201cEcco il tuo dio, Israele!\u201d.\nDavide porta a Gerusalemme le rotelle d'oro che ha conquistato al re di Coba e consacra a Yahw\u00e8 l'oro di tutte le nazioni che ha soggiogato. Salomone riveste d'oro fino l'interno e l'esterno del Tempio. Nel cantico dei cantici il nome del metallo diviene quasi un motivo musicale. \nSecondo il Vangelo secondo Matteo, l'oro fu uno dei doni portati dai Magi a Ges\u00f9. Per i cristiani l'oro simboleggia la regalit\u00e0 di Ges\u00f9, mentre nel Buddhismo \u00e8 uno dei sette tesori e viene equiparato alla fede o alla \"retta convinzione\". La sua preziosit\u00e0 era riconosciuta anche nell'antica Grecia:\nLa parte sudorientale del Mar Nero \u00e8 famosa per le miniere d'oro, sfruttate fin dai tempi di Mida: questo oro fu fondamentale per l'inizio di quella che fra il 643 a.C. e il 630 a.C. fu probabilmente la prima emissione di monete metalliche in Lidia.\nL'oro \u00e8 stato a lungo considerato uno dei metalli pi\u00f9 preziosi, e il suo valore \u00e8 stato usato come base per le valute di molti stati (sistema noto come il Gold standard) in vari periodi storici. Le prime monete d'oro vennero coniate dal re Creso, sovrano della Lidia, nell'Asia Minore occidentale, dal 560 a.C. al 546 a.C.; in particolare l'oro della Lidia proveniva dalle miniere e dalla sabbia del fiume Pattolo (Pactolus). Da queste considerazioni \u00e8 stato rilevato come le ragioni del valore dell'oro abbiano motivazioni prevalentemente religiose:\nLa vicinanza dei numeri atomici ha fatto pensare a scienziati del Novecento di ricavare oro bombardando mercurio (in provetta) con neutroni, per ottenere la trasmutazione degli elementi chimici.\nLo scopo principale degli alchimisti era di produrre l'oro da altre sostanze, come il ferro o il piombo, per mezzo della pietra filosofale. Il simbolo alchemico dell'oro era un cerchio con un punto nel centro, che \u00e8 anche il simbolo astrologico occidentale, oltre che il simbolo geroglifico egizio e il pittogramma cinese, del Sole (\u65e5). In particolare con il termine sole obrizzo gli alchemici indicavano l'oro puro ridotto in polvere. In epoca pi\u00f9 recente si hanno diversi tentativi di trasmutazione, tra i quali l\"argentaurum\" di Stephan H. Emmens nel 1897. L'affinit\u00e0 tra l'oro e il Sole fu sottolineata da Tommaso d'Aquino, il quale sosteneva in proposito che il simile pu\u00f2 nascere solo dal simile:\nL'esplorazione europea delle Americhe (a partire dal 1492) fu incentivata dai resoconti dei primi esploratori, che narravano della gran quantit\u00e0 di monili d'oro indossati dalle popolazioni native, soprattutto in America Centrale, Per\u00f9 e Colombia.\nNel XIX secolo esplosero tante corse all'oro quanti furono i bacini auriferi scoperti, in particolare: California, Colorado, Otago centrale, Australia, Witwatersrand, Black Hills e Klondike.\nAnche se dal punto di vista geologico l'oro nell'antichit\u00e0 era relativamente facile da ottenere, il 75% dell'oro prodotto \u00e8 stato estratto dopo il 1910. Si stima che se tutto l'oro raffinato del mondo venisse fuso in un cubo, il cubo avrebbe uno spigolo di 20\u00a0metri. Grazie al suo valore e alla sua resistenza alla corrosione, gran parte dell'oro estratto nel corso della storia \u00e8 tuttora in circolazione, in qualche forma.\nCaratteristiche.\nL'oro \u00e8 un metallo di colore giallo. Pu\u00f2 assumere una colorazione diversa a seconda delle sue leghe: rossa, violetta e nera quando \u00e8 finemente suddiviso o in soluzione colloidale, mentre appare verde se ridotto a una lamina finissima. \u00c8 il metallo noto pi\u00f9 duttile e malleabile; un grammo d'oro pu\u00f2 essere battuto in una lamina la cui area \u00e8 un metro quadrato. \u00c8 un metallo tenero e per conferirgli una maggiore resistenza meccanica viene lavorato in lega con altri metalli.\nL'oro non viene intaccato n\u00e9 dall'aria n\u00e9 dalla maggior parte dei reagenti chimici. Da sempre la sua elevata inerzia chimica ne ha fatto un materiale ideale per il conio di monete e per la produzione di ornamenti e gioielli. Non si altera con l'ossigeno, l'umidit\u00e0, il calore, gli acidi e gli alcali caustici, invece pu\u00f2 essere ossidato con acqua regia o con soluzioni acquose contenenti lo ione cianuro in presenza di ossigeno o perossido di idrogeno. A contatto con il mercurio si scioglie e forma amalgami.\nSi trova allo stato nativo, spesso accompagnato da una frazione di argento (compresa tra l'8% e il 10%), sotto forma di electron (oro e argento naturale). Al crescere del tenore di argento, il colore del metallo diviene pi\u00f9 bianco e la sua densit\u00e0 diminuisce.\nL'oro si lega con molti altri metalli: le leghe con il rame sono rossastre, con il ferro verdi, con l'alluminio violacee, con il platino bianche, con il bismuto e l'argento nerastre.\nGli stati di ossidazione pi\u00f9 frequenti che l'oro assume nei suoi composti sono +1 (sali \"aurosi\") e +3 (sali \"aurici\"). Gli ioni dell'oro vengono facilmente ridotti e precipitati come oro metallico per addizione di praticamente qualsiasi altro metallo. Il metallo aggiunto si ossida e si scioglie facendo precipitare l'oro metallico.\n\u00c8 un eccellente conduttore di elettricit\u00e0, il migliore tra i metalli dopo l'argento e il rame ma, a differenza di questi ultimi, \u00e8 poco suscettibile ai fenomeni di ossidazione, perci\u00f2 viene utilizzato per contatti o conduttori di dimensioni microscopiche (in ragione della sua malleabilit\u00e0).\nAbbondanza e disponibilit\u00e0.\nPer via della sua elevata inerzia chimica, l'oro si trova principalmente allo stato nativo o legato ad altri metalli. Spesso si presenta in forma di granelli e pagliuzze, tuttavia a volte si trovano anche agglomerati piuttosto grossi, detti pepite. I granelli appaiono inclusi in minerali o sulle superfici di separazione tra cristalli di minerali.\nL'oro si trova associato al quarzo, spesso in filoni, e ai solfuri minerali. I solfuri cui si associa pi\u00f9 spesso sono la pirite, la calcopirite, la galena, la sfalerite, l'arsenopirite, la stibnite e la pirrotite. Meno frequentemente \u00e8 associato a petzite, calaverite, silvanite, muthmannite, nagy\u00e1gite e krennerite.\nL'oro \u00e8 distribuito ampiamente in tutta la crosta terrestre, con una concentrazione media di 0,03\u00a0ppm (0,03 grammi per tonnellata). Giacimenti di minerali d'oro si trovano nelle rocce metamorfiche e nelle rocce ignee, da cui si formano per dilavamento i giacimenti di oro alluvionale. In quest'ultimo caso \u00e8 possibile l'estrazione con procedimenti che non impiegano agenti chimici, come il cianuro o il mercurio, e che consentono l'uso della definizione di oro etico.\nLe principali fonti dell'oro sono le rocce ignee e i depositi alluvionali. Un giacimento generalmente necessita di qualche processo di arricchimento per poter diventare sfruttabile: un processo chimico o fisico (come l'erosione o lo scioglimento) o un pi\u00f9 generale metamorfismo, con cui si concentra l'oro disperso nei solfuri o nel quarzo.\nI pi\u00f9 comuni giacimenti primari sono detti \"filoni\" o \"vene\". I giacimenti primari vengono erosi e dilavati dalle intemperie; l'oro viene trascinato a valle formando depositi alluvionali. Un altro tipo di giacimento \u00e8 associato a scisti e rocce calcaree sedimentarie, che contengono tracce d'oro e di altri metalli del gruppo del platino, finemente disperse.\nIn acqua marina l'oro \u00e8 presente in concentrazione prossima a per tonnellata.\nLa quantit\u00e0 totale d'oro presente negli oceani \u00e8 dunque di circa 20 milioni di tonnellate, ma la bassissima concentrazione ne rende al momento antieconomica l'estrazione.\nSi calcola che nel 2001 ci fosse in circolazione una quantit\u00e0 totale di oro pari a , rappresentabile come un cubo di circa di lato.\nEstrazione.\nL'estrazione dell'oro dai suoi minerali diventa economicamente conveniente quando la concentrazione del metallo \u00e8 superiore a 0,5\u00a0ppm (0,5 grammi per tonnellata); nelle grandi miniere a cielo aperto la concentrazione tipica \u00e8 compresa tra 1 e 5\u00a0ppm; per i minerali scavati in miniere sotterranee, la concentrazione media \u00e8 circa 3\u00a0ppm. Per essere visibile a occhio nudo in un suo minerale l'oro deve avere una concentrazione di circa 30\u00a0ppm; questo spiega perch\u00e9 perfino nelle miniere d'oro \u00e8 poco frequente vederlo. L'oro \u00e8 estratto dai depositi alluvionali per dilavamento e dai minerali rocciosi per metallurgia estrattiva. Spesso la raffinazione del metallo si accompagna alla clorurazione o all'elettrolisi.\nSin dal 1880 il Sudafrica \u00e8 stato la fonte di circa due terzi dell'oro estratto nel mondo. La citt\u00e0 di Johannesburg \u00e8 stata costruita alla sommit\u00e0 di uno dei pi\u00f9 grandi giacimenti del mondo. I giacimenti negli stati sudafricani dell'Orange e del Transvaal sono invece tra le miniere pi\u00f9 profonde del mondo. La guerra Boera del 1899-1901 tra i boeri e i britannici fu in parte dovuta ai diritti di sfruttamento e ai contenziosi aperti sulle propriet\u00e0 delle miniere sudafricane. Tuttavia, a partire dal 2007, la posizione di predominio del Sudafrica \u00e8 stata superata dalla Cina, la cui produzione nel 2008 \u00e8 giunta fino a 260 tonnellate di oro, con un incremento del 59% a partire dal 2001. Tra gli altri maggiori produttori figurano gli Stati Uniti (principalmente in Alaska, nel Dakota del Sud e in Nevada), l'Australia (principalmente nello stato dell'Australia Occidentale), il Per\u00f9 e la Russia.\nL'oro in Italia si trova in quantit\u00e0 ponderabili in alcuni fiumi, come il Po e il Ticino. Nelle viscere del Monte Rosa si trova un giacimento superiore a quelli attualmente pi\u00f9 produttivi presenti in Sudafrica. Tuttavia, a causa di problemi ambientali, di sicurezza e di costi, tale oro non \u00e8 attualmente sfruttato. Tale giacimento fu invece attivamente coltivato fin da epoche antiche (con estrazione di oro da pirite e arsenopirite aurifera) scavando progressivamente oltre 60\u00a0km di miniere in galleria (secondo alcune fonti circa 100\u00a0km) in Piemonte a Macugnaga, in Valle Anzasca.\nTra queste la miniera d'oro della Guia nella frazione Borca, oggi accessibile a visite guidate. L'ultima miniera attiva di Macugnaga, nella frazione Pestarena (in attivit\u00e0 probabilmente dall'epoca romana), fu chiusa nel 1961 anche a seguito di un incidente in cui persero la vita 4 lavoratori. Anche in Valsesia fu estratto l'oro del Monte Rosa. Altri piccoli giacimenti sono stati quelli in Valle d'Aosta (Arbaz, Challand-Saint-Anselme, Chamousira, Brusson, con oro nativo o associato con solfuri - pirite e galena) e l'ultimo giacimento di oro oggetto di coltivazione in Italia fu quello di Furtei nella provincia del Sud Sardegna, chiuso nel 2008. Prospezioni di tipo geofisico hanno dimostrato che l'oro \u00e8 abbastanza frequente, in bassissime concentrazioni, in varie zone della Toscana, della Sardegna e di altre regioni.\nDurante l'epoca romana, lungo l'arco alpino compreso tra il versante ligure e il fiume Ticino, si estraeva l'oro in miniere ricavate nei massicci montuosi, che erano spesso costituite da grotte e caverne naturali. Il fiume Ticino, che si trova poco pi\u00f9 a ovest del passo dello Spluga, rappresenta lo \"spartiacque\" tra le Alpi occidentali e quelle centrali, con le prime che sono molto pi\u00f9 ricche di giacimento d'oro: nelle Alpi occidentali era infatti conveniente estrarre questo metallo, mentre nel resto della catena alpina, vista la minore quantit\u00e0 presente di tale minerale, non era economicamente conveniente impiantare miniere.\nIl passo dello Spluga, in epoca romana, era conosciuto, per tale motivo, con il nome di \"Cunus Aureus\" (\"punto d'oro\"): trovandosi in Valchiavenna, che \u00e8 la valle pi\u00f9 occidentale della Valtellina, rappresentava quindi il \"confine\" settentrionale dei giacimenti auriferi, visto che l'ultima valle, procedendo verso est, dove \u00e8 presente ancora una tale quantit\u00e0 d'oro da giustificare l'impianto di miniere, come gi\u00e0 accennato, \u00e8 la valle fluviale scavata dal Ticino\nIn particolare la zona pi\u00f9 ricca di questo metallo lungo l'arco alpino, \u00e8, come gi\u00e0 accennato, il Monte Rosa, che si trova al confine tra Valle d'Aosta e Piemonte, quindi nella parte pi\u00f9 occidentale delle Alpi, mentre, procedendo verso oriente, la prima zona che si incontra dove la quantit\u00e0 di oro presente nei massicci montuosi inizia a essere sensibilmente minore, \u00e8 la Valtellina.\nL'Italia \u00e8 dal 1998 il maggiore trasformatore di oro al mondo, con una media di 450-500 tonnellate lavorate ogni anno.\nLeghe di oro.\nL'oro da gioielleria (qualora il titolo sia di 750 millesimi, ovvero di 18 carati), cio\u00e8 quello legato a uno o pi\u00f9 metalli per aumentarne la rigidit\u00e0, ha colorazione bianca o rossa, a seconda del tipo di lega (con argento o rame).\nPer la doratura tramite fogli sottili di oro, la lega deve essere il pi\u00f9 possibile duttile e malleabile.\nTuttavia ogni gioielliere e battitore d'oro ha le sue leghe, che si scostano leggermente dai valori standard.\nLa tabella seguente presenta dei valori tipici di concentrazione in peso:\nI lingotti d'oro talvolta sono oggetto di falsificazione aggiungendo rame alla lega e quindi abbassandone il titolo oppure producendo lingotti totalmente falsi composti da tungsteno ricoperto di un sottile strato d'oro. Il tungsteno \u00e8 un materiale con rapporto peso/volume simile e non distinguibile dall'oro e dal costo nettamente inferiore (circa ).\nComposti e isotopi.\nBench\u00e9 sia considerato un \"metallo nobile\", perch\u00e9 resistente a molti agenti corrosivi e relativamente inerte dal punto di vista chimico, l'oro pu\u00f2 formare diversi composti. Il cloruro aurico (AuCl3) e l'acido cloroaurico (HAuCl4) sono i pi\u00f9 comuni tra essi.\nIl numero di ossidazione dell'oro nei suoi composti pu\u00f2 essere +1 (composti di \"oro (I)\") o +3 (composti di \"oro (III)\"). In condizioni drastiche e con reattivi energici, l'oro pu\u00f2 anche assumere numero di ossidazione +5 (il pentafluoruro di oro (V) Au2F10) e l'insolito (per un metallo) \u22121. Questi ultimi composti, che contengono l'anione Au\u2212 sono detti \"aururi\"; sono noti l'aururo di cesio (CsAu), di rubidio (RbAu) e di tetrametilammonio (CH3)4N+Au\u2212.\nAltri composti dell'oro noti sono:\nSono conosciuti trenta isotopi dell'oro (da 175Au a 204Au), dei quali solo 197Au \u00e8 stabile. Gli altri sono tutti radioattivi e il pi\u00f9 stabile di essi \u00e8 195Au, la cui emivita \u00e8 di 186 giorni.\nApplicazioni.\nL'oro puro \u00e8 troppo tenero, quindi non pu\u00f2 essere lavorato normalmente: viene quindi indurito legandolo ad altri metalli, in genere rame e argento. L'oro e le sue leghe sono usati in gioielleria, nel coniare monete e sono uno standard di cambio valutario per molte nazioni. Grazie alla sua resistenza alla corrosione e alle sue notevoli propriet\u00e0 elettriche, ha trovato sempre pi\u00f9 spazio in applicazioni industriali. Sono in corso studi sull'utilizzo dell'oro come catalizzatore, infatti, l'oro in forma di nano-particelle disperse su adeguati supporti mostra grande attivit\u00e0 catalitica.\nI catalizzatori supportati a base di oro ricoprono un ruolo fondamentale in diverse reazioni, tra cui:\nL'attivit\u00e0 di questi catalizzatori dipende notevolmente dal metodo di preparazione e dal tipo di supporto utilizzato.\nTra gli altri usi:\nPrecauzioni.\nL'oro \u00e8 ampiamente usato in odontoiatria e in odontotecnica per la realizzazione di: ponti, corone, cappe radicolari, scheletrati per protesi amovo-rimovibili, per ricostruzioni parziali della parte occlusale del dente (\"intarsi OMD\"; \"Inlay\" e \"Onlay\").\nEra considerato uno dei materiali per otturazione pi\u00f9 sicuri. L'intarsio in oro veniva confezionato in laboratorio e successivamente posizionato, dall'odontoiatra, nella cavit\u00e0 del dente, specificatamente, per otturazioni molto estese grazie alla sua malleabilit\u00e0, duttilit\u00e0 ed elasticit\u00e0; garantiva una lunga durata rispetto all'amalgama, utilizzata solo per otturazioni poco estese. Negli ultimi decenni l'oro e l'amalgama sono stati sostituiti da compositi fotopolimerizzanti sia per un fattore estetico, sia per resistenza all'abrasione (paragonabile a quella del dente naturale). L'oro nel cavo orale pu\u00f2 assumere delle colorazioni grigio-scuro per la presenza di altre leghe metalliche, stellite, leghe nichel-cromo, leghe al palladio, amalgama. Tale fenomeno viene definito \"bimetallismo\"; generato per elettrolisi. Nel merito non si riscontrano intollerabilit\u00e0, riconducibile all'oro, da parte del paziente: \u00e8 la combinazione di pi\u00f9 leghe a determinare quanto detto.\nL'utilizzo di oro come agente terapeutico (\"crisoterapia\") per la cura dell'artrite reumatoide pu\u00f2 causare dei segni e sintomi specifici, chiamati crisiasi. Tra gli effetti di rilievo derivati dall'assunzione di composti farmaceutici a base d'oro sono da annoverare i segni dermatologici, in particolare un colorito grigio-bluastro della cute, pi\u00f9 accentuato nelle zone esposte al sole e nell'area periorbitaria; a volte l'oro pu\u00f2 accumularsi selettivamente nelle unghie, dando un colore giallo alle stesse.\nLe aree cutanee delle persone che hanno assunto oro, esposte a Q-switched laser manifestano un colorito grigio-bluastro.\nL'oro, come altri metalli (es. rame nella Malattia di Wilson), pu\u00f2 andare in accumulo in strutture oculari, visibile con una lampada a fessura.\nInteressante notare che, dopo somministrazione per via iniettiva di oro radioattivo, questo tende ad accumularsi nella zona pettorale.\nValore commerciale.\nIl \"Gold Futures\" \u00e8 il contratto futures con cui si scambia l'oro sui mercati finanziari. Come gli altri metalli preziosi l'oro viene quotato al grammo o all'oncia troy. Quando \u00e8 in lega con altri metalli, si misura la sua purezza. L'unit\u00e0 \u00e8 chiamata \"carato\" (K): 24 carati \u00e8 l'oro puro. Un altro modo di indicarne la purezza \u00e8 una grandezza di valore compreso tra zero e uno, con tre cifre decimali, o una frazione in millesimi L'oro utilizzato in gioielleria ha una purezza non superiore a 18K, in quanto una proporzione maggiore ne renderebbe impossibile la lavorazione. Per questo motivo il valore dell'oggetto deve essere stimato tenendo conto del metallo con cui l'oro \u00e8 legato. Un gioiello con 14K d'oro e 6K di platino \u00e8 pi\u00f9 prezioso di uno a 18K d'oro e 6K di rame.\nIl prezzo dell'oro \u00e8 fissato dai mercati; tuttavia, dal 1919, la Borsa di Londra stabilisce due volte al giorno un prezzo di riferimento (il cosiddetto \"fixing\" dell'oro) alle 10:30 e alle 15:00 (ora di Londra). Fino a ottobre 2014 il prezzo veniva fissato dai cinque mercanti pi\u00f9 rilevanti del mondo per lo scambio di oro fisico (in inglese \"the Club of Five\"): Bank of Nova Scotia Mocatta, Barclays Bank., Deutsche Bank, HSBC Bank USA e Soci\u00e9t\u00e9 g\u00e9n\u00e9rale. Da novembre 2014, il processo di fissazione del prezzo (fixing) \u00e8 stato affidato a Ice Benchmark Administration (Iba) che ha superato la concorrenza del London Metal Exchange e del duo Cme Group-Thomson Reuters (che invece gestir\u00e0 il nuovo fixing dell'argento).\nStoricamente l'oro \u00e8 stato impiegato per supportare le valute in un sistema economico basato sul \"gold standard\", in cui il valore di ogni valuta \u00e8 stabilito equivalente a una certa quantit\u00e0 di oro. Come parte di questo sistema i governi e le banche centrali tentarono di controllare il prezzo dell'oro, fissandone le parit\u00e0 con le valute. Per un lungo periodo (dal 1789 al 1933) gli Stati Uniti fissarono il prezzo dell'oro a /ozt (pari a 0,66456\u00a0$/g) \u2013 salvo lievi oscillazioni in tempo di guerra\u00a0\u2013 che poi elevarono a 35 dollari/oncia (pari a 1,12527\u00a0$/g) nel 1934.\nL'inflazione tra le due guerre mondiali e le spese militari portarono alla fine del \"gold standard\", sostituito con il cosiddetto \"gold exchange standard\" dagli accordi di Bretton Woods del 1944, in forza dei quali era convertibile in oro solo il dollaro americano, con cui le altre valute mantenevano un cambio fisso. Nel 1961 mantenere questo prezzo era diventato arduo; le banche centrali degli Stati Uniti d'America e dell'Europa cominciarono a coordinare le loro azioni per mantenere il prezzo stabile contro le forze di mercato.\nIl 17 marzo 1968 le circostanze economiche causarono il fallimento di questi sforzi congiunti; venne introdotto un doppio regime, che fissava il prezzo dell'oro a 35 dollari/oncia per le transazioni valutarie internazionali, lasciandolo per\u00f2 libero di fluttuare per quanto concerneva gli scambi tra privati. Questo doppio regime fu abbandonato il 15 agosto 1971, quando gli USA abolirono la convertibilit\u00e0 del dollaro in oro e il suo prezzo fu lasciato libero di variare in accordo alle leggi di mercato.\nLe banche centrali possiedono ancora oggi riserve auree a garanzia del valore delle proprie valute, anche se il volume globale di queste riserve \u00e8 andato via via calando (causa la progressiva coniazione di moneta in assenza di controvalore aureo o di qualunque altro metallo).\nDal 1968 il prezzo dell'oro sui mercati ha subito ampie oscillazioni, con un record di oltre 1\u00a0900\u00a0$/ozt (oltre 60\u00a0$/g) nell'agosto 2011 e un minimo di 252,90\u00a0$/ozt (8,131\u00a0$/g) il 21 giugno 1999 (\"fixing\" di Londra). Il prezzo \u00e8 salito a 420\u00a0$/ozt (13,503\u00a0$/g) nel 2004 a causa della svalutazione del dollaro statunitense; il prezzo dell'oro in altre valute (per esempio l'euro) ha sub\u00ecto nello stesso periodo un aumento inferiore, comunque consistente, al 10% dalla quota di 330 euro/oncia (10,6\u00a0\u20ac/g).\nL'oro costituisce a volte parte di un investimento finanziario difensivo (\"bene rifugio\" per la tutela del capitale), data la stabilit\u00e0 a lungo termine del suo valore commerciale e la sua sostanziale scorrelazione rispetto all'andamento del mercato azionario e obbligazionario; per questa sua stabilit\u00e0, la speculazione sull'oro diventa particolarmente appetibile quando viene meno la fiducia in una valuta e quando il valore di una valuta \u00e8 soggetto a iperinflazione. Il prezzo dell'oro \u00e8 anche alla base di \"futures\" con cui si specula sul suo ipotizzato valore futuro. Dall'elezione di Bush a presidente degli Stati Uniti d'America il prezzo di un'oncia \u00e8 salito da 200 dollari a 540 dollari.\nFattori che incidono sul prezzo dell'oro:\nIl prezzo massimo raggiunto dall'oro \u00e8 di 2069,58 dollari l'oncia, stabilito il 7 agosto 2020, superando per la prima volta nella storia la barriera dei 2000 $ l'oncia (al cambio di quel giorno, circa 56\u20ac/grammo).\nPossesso di oro.\nPer via del suo uso come riserva valutaria, nella storia a volte il possesso privato dell'oro \u00e8 stato regolamentato o bandito.\nPer esempio:\nSimbologia.\nDal 6 settembre 2012 lo Stato australiano del Victoria ha proclamato l'oro proprio emblema minerario, in considerazione dell'importanza di tale metallo nella storia e per lo sviluppo dello Stato."}
{"id": "3144", "revid": "30610", "url": "https://it.wikipedia.org/wiki?curid=3144", "title": "Osmio", "text": "L'osmio \u00e8 l'elemento chimico di numero atomico 76 e il suo simbolo \u00e8 Os.\n\u00c8 un metallo di transizione del periodo del platino: \u00e8 un metallo duro, di color blu-grigio o blu nerastro e si usa in alcune leghe con il platino e l'iridio. Si trova in natura in lega con il platino, nei minerali di quest'ultimo. Il suo tetrossido si usa nel rilevamento delle impronte digitali, il metallo puro o legato nei contatti elettrici, nei pennini delle penne stilografiche e in altre applicazioni dove \u00e8 necessaria una estrema durezza e resistenza all'usura. Per questo viene utilizzato dai vetrai per asportare graffi e abrasioni da vetri e specchi.\nCaratteristiche.\nL'osmio metallico \u00e8 estremamente denso, di color bianco-blu, fragile e lucido anche ad alte temperature, ma \u00e8 estremamente difficile da ottenere. La polvere di osmio \u00e8 ottenibile pi\u00f9 facilmente, ma in queste condizioni l'osmio reagisce con l'ossigeno dell'aria ossidandosi in tetrossido di osmio (OsO4), che \u00e8 velenoso. Quest'ossido \u00e8 anche un potente agente ossidante, ha un forte odore caratteristico e bolle a .\nPer la sua grande densit\u00e0 l'osmio \u00e8 in genere considerato l'elemento pi\u00f9 pesante di tutti, superando di poco l'iridio; con il calcolo della densit\u00e0 a partire dalla matrice cristallina si ottengono risultati pi\u00f9 affidabili delle misure dirette, ottenendo per l'iridio un risultato di contro per l'osmio. Volendo distinguere i vari isotopi, il pi\u00f9 pesante risulta l'osmio-192.\nQuesto metallo ha anche il pi\u00f9 alto punto di fusione e la pi\u00f9 bassa tensione di vapore del gruppo del platino. Gli stati di ossidazione pi\u00f9 comuni dell'osmio sono +4 e +3, ma pu\u00f2 assumere tutti gli stati da +1 a +8.\nApplicazioni.\nA causa dell'estrema tossicit\u00e0 del suo ossido, l'osmio \u00e8 raramente usato puro; viene invece spesso legato ad altri metalli in applicazioni che richiedono un'elevata resistenza all'usura. Le leghe di osmio sono molto dure e, eventualmente addizionate di altri metalli del gruppo del platino, trovano impiego nella produzione di pennini per penne stilografiche, puntine di giradischi, perni e contatti elettrici.\nIl tetrossido di osmio ha trovato impiego nel rilevamento delle impronte digitali e nella colorazione dei tessuti grassi per la preparazione di vetrini per microscopia. Una lega 90:10 platino:osmio \u00e8 usata per produrre impianti chirurgici quali stimolatori cardiaci e valvole polmonari.\nIl tetrossido di osmio e l'osmiato di potassio trovano uso come agenti ossidanti nella sintesi chimica.\nStoria.\nL'osmio (dal greco \u1f40\u03c3\u03bc\u03ae (\"osm\u00e8\") = odore) fu scoperto nel 1803 da Smithson Tennant, a Londra. Lo isol\u00f2 insieme con l'iridio dal residuo ottenuto dallo scioglimento del platino nell'acqua regia. Insieme due chimici francesi Antoine-Fran\u00e7ois de Fourcroy e Louis Nicolas Vauquelin identificarono un metallo in un residuo di platino che chiamavano \"pt\u00e8ne\"\nDisponibilit\u00e0.\nL'osmio si trova nell'osmio nativo (o osmiridio), una lega naturale di osmio e iridio, e nelle sabbie fluviali ricche di platino degli Urali e delle Americhe. Si trova inoltre nei minerali di nichel della regione di Sudbury, nell'Ontario, accompagnato ad altri metalli del gruppo del platino. Bench\u00e9 la concentrazione di questi metalli sia esigua, il grande volume di minerale trattato rende la produzione di questi metalli rari economicamente possibile.\nComposti.\nIl pi\u00f9 comune \u00e8 il tetrossido di osmio OsO4.\nIsotopi.\nL'osmio in natura si presenta come una miscela di sette isotopi, di cui cinque sono stabili; 187Os, 188Os, 189Os, 190Os ed il pi\u00f9 abbondante 192Os. 184Os e 186Os sono instabili, ma la loro emivita \u00e8 talmente lunga da poter essere considerati stabili per qualsiasi applicazione pratica.\n187Os \u00e8 il prodotto del decadimento di 187Re, la cui emivita \u00e8 anni. Il rapporto 187Os/188Os insieme al rapporto 187Re/187Os viene usato per la datazione di rocce di origine terrestre e meteorica.\nLa pi\u00f9 notevole datazione basata sull'osmio \u00e8 quella che, insieme con la misura del tenore di iridio, \u00e8 stata condotta sullo strato di quarzo lungo la giunzione K-T risalente a circa 65 milioni di anni fa che segna il periodo di estinzione dei dinosauri.\nPrecauzioni.\nIl tetrossido di osmio \u00e8 altamente tossico. Concentrazioni di osmio nell'aria dell'ordine di 10\u22127\u00a0g/m\u00b3 sono ritenute sufficienti a causare congestione delle vie respiratorie e danni a pelle e occhi.\nCuriosit\u00e0.\nNel 2001, presso il Lawrence Livermore National Laboratory (California) un campione di osmio \u00e8 stato sottoposto a una pressione di e la sua resistenza alla compressione (il modulo di carico) \u00e8 risultata essere superiore a quella del diamante ( contro 443\u00a0GPa), ritenuta da sempre quella pi\u00f9 grande in assoluto. Tale caratteristica apre nuove frontiere per lo sviluppo di applicazioni industriali con l'utilizzo di osmio (per esempio per il taglio di acciaio ad alte temperature).\nQuesto metallo viene usato nella serie televisiva \"Fringe\", nel sedicesimo episodio della terza stagione (intitolato appunto \"Os\") per la sua propriet\u00e0 di essere il metallo pi\u00f9 pesante in natura. Nello stesso anno, pochi mesi dopo, un'altra serie televisiva, \"Eureka\" lo utilizza per la stessa ragione nel quattordicesimo episodio della quarta stagione.\nLa Ulysse Nardin ha utilizzato questo materiale per creare il quadrante della versione Osmium degli orologi di pregio della serie Executive Free Wheel"}
{"id": "3146", "revid": "2207", "url": "https://it.wikipedia.org/wiki?curid=3146", "title": "Organizzazioni Internazionali", "text": ""}
{"id": "3147", "revid": "1654832", "url": "https://it.wikipedia.org/wiki?curid=3147", "title": "Organizzazione internazionale", "text": "Un'organizzazione internazionale \u00e8 un tipo di organizzazione a carattere internazionale con membri, scopo o presenza a rilievo internazionale, ovvero con sedi, attivit\u00e0 e interessi in pi\u00f9 paesi del mondo; si parla invece di organizzazione intergovernativa (OIG) quando i componenti dell'organizzazione sono governi di Stati, i cui dipendenti sono spesso chiamati funzionari internazionali, godendo spesso di immunit\u00e0 diplomatiche (alcuni esempi di organizzazioni sono le Nazioni Unite, l'Unione europea, l'Organizzazione mondiale del commercio e la NATO).\nStoria.\n\u00c8 a partire dal Congresso di Vienna (1814) che si verifica un primo tentativo di organizzazione internazionale: a tutela delle deliberazioni di Vienna si costitu\u00ec infatti un sistema diplomatico imperniato sul cosiddetto concerto europeo, vale a dire una sorta di direttorio delle grandi potenze che sebbene non caratterizzato da una organizzazione permanente pu\u00f2 considerarsi l'antesignano delle future e pi\u00f9 compiute organizzazioni internazionali a carattere universale, vale a dire la Societ\u00e0 delle Nazioni (SdN) e l'Organizzazione delle Nazioni Unite (ONU), del XX secolo.\nTra le prime organizzazioni internazionali vi fu la futura Unione internazionale delle telecomunicazioni (UIT), che fu fondata dalla firma della Convenzione internazionale del telegrafo tra dodici paesi nel maggio del 1865; nel XIX secolo, la Francia mostr\u00f2 interesse nella creazione di alcune organizzazioni internazionali (come quelle per il mantenimento del Syst\u00e8me international d'unit\u00e9s (sistema metrico), cos\u00ec che molte organizzazioni hanno attualmente sede in Francia, spesso a Parigi.\nDescrizione.\nFormate da enti pubblici, ad es. da stati sovrani, o altre OIG come membri, i loro scopi e obiettivi sono molto spesso nel pubblico interesse, ma possono anche essere creati per uno scopo specifico. \nLe organizzazioni internazionali si sviluppano principalmente dalla necessit\u00e0 delle nazioni e dei governi di avere un forum neutrale dove dibattere e prendere in considerazione interessi, che per loro natura o estensione non trovano efficace tutela a livello del singolo Stato, spingendo questi a cooperare. \nTali interessi possono essere intesi come beni pubblici internazionali: pace e sicurezza internazionale, tutela ambientale, commercio internazionale, ecc. Storicamente, molte organizzazioni internazionali si svilupparono anche per la necessit\u00e0 di un'entit\u00e0 esecutiva o costrittiva che potesse gestire gli interessi sopranazionali in forma unificata. \nBench\u00e9 molte organizzazioni non governative (ONG), termine utilizzato per i privati che creano organizzazioni con scopi internazionali, abbiano sicuramente una presenza e un obiettivo internazionali, \u00e8 nel senso di OIG che il termine \u201c\"Organizzazioni internazionali\"\u201d \u00e8 usato nel resto di questo articolo.\nScopi.\nLe organizzazioni internazionali descrivono e definiscono i loro scopi negli statuti o in altri documenti fondativi: esse esistono con uno statuto speciale e hanno diversi obiettivi, incluso, ma non limitato a incrementare le relazioni internazionali, promuovere l'istruzione, le cure sanitarie, lo sviluppo economico, la protezione dell'ambiente, i diritti umani, gli sforzi umanitari, i contatti interculturali e la soluzione dei conflitti.\nNatura legale.\nGiuridicamente parlando, un'organizzazione internazionale pu\u00f2 essere creata tramite uno statuto, un trattato o una convenzione che, nel momento della firma da parte dei membri fondatori, fornisce alla OIG un riconoscimento legale. \nStabilendo cos\u00ec che le organizzazioni internazionali sono dei soggetti di diritto internazionale, capaci di prendere parte ad accordi tra loro stessi o con gli Stati e, pi\u00f9 in generale, di adottare e promuovere atti di soft law. \nEsse sono governate dal principio di specialit\u00e0, ovvero non sono dotate, a differenza degli Stati, di competenza generale, ma si vedono attribuire dagli stati che le creano poteri i cui limiti sono fissati in funzione del perseguimento degli interessi comuni che esse hanno il compito di promuovere.\nDa tempo si \u00e8 ormai affermato che possiedono una personalit\u00e0 giuridica propria distinta da quella degli Stati che partecipano ad esse. A tale principio si ispira la giurisprudenza italiana del Novecento, ma i requisiti per la titolarit\u00e0 di una vera e propria personalit\u00e0 sono indicati nella necessaria autonomia, anche organizzativa, distinta da quella degli Stati membri, e nella presenza di una missione ben definita, con attribuzione di relative competenze al cui esercizio corrisponde la titolarit\u00e0 di uno specifico status nella comunit\u00e0 internazionale.\nTali caratteri sono emersi in un caso famoso sottoposto alla Corte internazionale di giustizia nel 1949, nello stabilire se l'Organizzazione delle Nazioni Unite (ONU) godesse del diritto al risarcimento del danno provocato dalla violazione di obblighi relativi al trattamento ed alla protezione internazionalmente dovuta ad un proprio agente. Nel caso si osserv\u00f2 che \"la conclusione di accordi, di cui l'Organizzazione \u00e8 parte, ha confermato il carattere di adeguata autonomia dell'Organizzazione che occupa una posizione per alcuni versi distinta dai suoi Membri ed ai quali ha il dovere, ove del caso, di ricordare il rispetto di certi obblighi\", ma anche che: \"L'Organizzazione \u00e8 stata destinata a godere di diritti che possono spiegarsi solo se ad essa \u00e8 attribuita, in larga misura, la personalit\u00e0 internazionale e la capacit\u00e0 di agire sul piano internazionale. Si deve riconoscere che i suoi membri, assegnandole certe funzioni, l'hanno dotata delle competenze necessarie per permetterle di svolgere effettivamente queste funzioni\".\nNello svolgimento delle funzioni, il modello seguito dagli organi interni alle organizzazioni internazionali \u00e8 diversificato: in alcuni casi, i collegi che presiedono alla vita dell'organizzazione sono definiti \"organi di Stati\", perch\u00e9 i loro componenti agiscono ciascuno a titolo di rappresentanza degli Stati membri; in altri casi, il collegio viene definita come \"organo di individui\", in quanto deve agire nell'interesse generale dell'organizzazione e non dello Stato di appartenenza (sia pure quello che ha designato ad entrare nel collegio). Quest'ultimo modello opera, soprattutto, per il personale dipendente, sia quando assunto per contratto, sia quando designato dagli Stati membri; nel caso degli organi giurisdizionali internazionali, questo principio si interseca con quello dell'imparzialit\u00e0 del giudice, affermato nel voto espresso da Dionisio Anzilotti nel caso del Vapore Wimbledon.\nCos\u00ec le organizzazioni internazionali, in senso legale, sono distinguibili dai semplici raggruppamenti di stati, come il G8 e il G7, poich\u00e9 nessuno di essi \u00e8 stato fondato da un atto istitutivo ed esiste solo come foro informale di discussione tra stati membri, bench\u00e9 in un contesto non giuridico alcuni si riferiscano erroneamente a questi come organizzazioni internazionali. Le organizzazioni internazionali devono essere anche distinte dai trattati. Molti trattati (ad esempio Accordo nord americano di libero scambio (NAFTA) o, nel periodo 1947-1995, l'Accordo generale sulle tariffe e il commercio (GATT) non stabiliscono un'organizzazione internazionale e contano semplicemente sulle parti contraenti per la loro amministrazione.\nMembri e funzioni.\nLe organizzazioni internazionali si differenziano per funzioni, membri e criteri di associazione. L'iscrizione ad alcune organizzazioni (organizzazioni mondiali) \u00e8 aperta a tutte le nazioni del mondo purch\u00e9 osservino i criteri di associazione ed in seguito all'approvazione da parte di un'assemblea generale o organismo simile. Questa categoria include le Nazioni Unite e le sue agenzie e l'Organizzazione mondiale del commercio. Altre organizzazioni sono aperte solo ai membri di una particolare regione o continente, come l'Unione europea, l'Unione africana, l'ASEAN.\nInfine, alcune organizzazioni basano la loro iscrizione su altri criteri: legami culturali o storici (il Commonwealth delle nazioni, Francofonia, la Comunit\u00e0 dei Paesi di lingua portoghese, l'Unione latina), livello di sviluppo economico o tipo di economia (Organizzazione per la cooperazione e lo sviluppo economico (OCSE), Organizzazione dei paesi esportatori di petrolio (OPEC), o religiosi (Organizzazione della cooperazione islamica). L'Unione delle associazioni internazionali fornisce informazioni ausiliarie sulle organizzazioni internazionali.\nBibliografia.\nClaude, I.L. (1959). \"Swords into Plowshares: The problems and progress of international organization\". New York: Random House."}
{"id": "3149", "revid": "1543377", "url": "https://it.wikipedia.org/wiki?curid=3149", "title": "Olmio", "text": "L'olmio \u00e8 l'elemento chimico di numero atomico 67 e il suo simbolo \u00e8 Ho.\nFa parte della serie dei lantanidi (o terre rare); \u00e8 un elemento metallico di colore bianco-argenteo, relativamente tenero e malleabile, stabile in aria secca a temperatura ambiente. Si trova nei minerali monazite e gadolinite.\nCaratteristiche.\nPropriet\u00e0 fisiche.\nIn aria umida e a temperature elevate l'olmio subisce una rapida ossidazione formando un ossido giallastro che diventa tuttavia di un arancione rosso fuoco sotto un fascio di luce tricromatica. Tale variazione \u00e8 dovuta alle sottili bande di emissione degli ioni trivalenti di questo elemento che agiscono come fosfori.\n\u00c8 un elemento trivalente dalle insolite propriet\u00e0 magnetiche; possiede il pi\u00f9 alto momento magnetico di qualsiasi elemento (106\u00a0\u00b5B); combinato con l'ittrio produce composti altamente magnetici. L'olmio \u00e8 paramagnetico in condizioni standard, ma \u00e8 ferromagnetico a temperature inferiori ai .\nPropriet\u00e0 chimiche.\nL'olmio metallico si ossida lentamente all'aria e brucia rapidamente formando ossido di olmio(III):\nL'olmio \u00e8 molto elettropositivo ed \u00e8 generalmente trivalente. Reagisce lentamente con acqua fredda e abbastanza velocemente con acqua calda formando idrossido di olmio(III):\nL'olmio metallico reagisce con tutti gli alogeni:\nL'olmio si dissolve rapidamente in acido solforico diluito formando soluzioni contenenti lo ione Ho(III), che esiste anche come complessi di [Ho(OH2)9]3+:\nSono noti anche HoCl e HoCl2.\nApplicazioni.\nPer via delle sue propriet\u00e0 magnetiche, l'olmio trova impiego per produrre i pi\u00f9 intensi campi magnetici artificiali. Dato che pu\u00f2 anche assorbire facilmente i neutroni prodotti dalla fissione nucleare, viene usato anche per produrre barre di controllo per reattori nucleari.\nIl suo elevato momento magnetico lo rende adatto per l'utilizzo nei granati di ittrio e ferro e nel fluoruro di ittrio e lantanio, materiali usati per la realizzazione di laser a microonde (maser).\nI laser a olmio sono utilizzati in urologia come tecnica endoscopica per eliminare gli adenomi prostatici. L'utilizzo di questi laser permette l'asportazione degli adenomi senza bisogno di alcuna incisione cutanea. I vantaggi derivanti dall'utilizzo di questa tecnica sono una minor perdita di sangue intraoperatoria, un ridotto tempo di degenza ospedaliera e un ridotto tempo di cateterizzazione post-operatoria. L'utilizzo del laser ad olmio \u00e8 particolarmente indicato in caso di adenomi molto voluminosi perch\u00e9 ne permette l'asportazione senza richiedere un intervento a cielo aperto. \u00c8 fortemente consigliato anche ai pazienti cardiopatici e con problemi di coagulazione. I tessuti asportati con questa tecnica (a differenza di altre) possono essere sottoposti ad esame istologico. Il laser ad olmio \u00e8 anche usato per rimuovere calcoli renali.\nL'ossido di olmio \u00e8 un colorante giallo per il vetro; vetri colorati con l'ossido di olmio sono usati come standard per la taratura degli spettrofotometri che lavorano nel campo della luce UV-visibile.\nRecentemente si sta cercando di costruire memorie di dati magnetiche a base di olmio. La difficolt\u00e0 incontrata \u00e8 quella di stabilizzare la durata di questa memoria affinch\u00e9 duri parecchi anni. Al momento dei ricercatori del KIT sono riusciti a stabilizzare il momento magnetico di un singolo atomo di olmio (che solitamente varia ogni 200 nanosecondi) fissato su una superficie di platino per dieci minuti portando la temperatura a circa. La stabilizzazione \u00e8 stata anche possibile grazie alla soppressione degli urti degli atomi circostanti. L'utilizzo della superficie di platino conferisce al sistema quantistico propriet\u00e0 simmetriche ed esclude interazioni di disturbo. Queste memorie sarebbero particolarmente adatte per i computer quantistici o come supporto di memoria compatto..\nIl 9 marzo 2017 viene pubblicato su Nature l'inserimento da parte dei ricercatori di IBM di 1 bit di informazione su un singolo atomo di Olmio posato su una superficie di ossido di magnesio in condizioni di vuoto estremo e raffreddato con elio liquido per conservare l'orientamento magnetico.\nA partire dall'olmio si possono produrre rilevatori di oggetti basati su segnali vibrazionali e componenti schermanti contro i missili a ricerca di calore a raggi infrarossi.\nStoria.\nL'olmio (dal nome latino di Stoccolma, \"Holmia\") fu scoperto da Marc Delafontaine e Jacques-Louis Soret nel 1878, che ne individuarono le allora inspiegabili righe di assorbimento dello spettro attribuendole ad un non meglio identificato \"elemento X\".\nPi\u00f9 tardi, nello stesso anno, anche Per Teodor Cleve lo individu\u00f2, mentre lavorava su un campione di \"erbia\", ovvero di ossido di erbio. Usando il metodo messo a punto da Carl Gustav Mosander, Cleve separ\u00f2 dall'erbia i suoi inquinanti e si ritrov\u00f2 con due nuovi composti, uno bruno ed uno verde. Chiam\u00f2 quello bruno \"holmia\" (dal nome latino della sua citt\u00e0 natale, Stoccolma) e quello verde \"tulia\". Successivamente fu dimostrato che l\"'holmia\" era ossido di olmio e la \"tulia\" ossido di tulio.\nDisponibilit\u00e0.\nCome tutti gli altri elementi delle terre rare, non esiste allo stato nativo, ma compare combinato ad altri elementi in alcuni minerali quali la gadolinite e la monazite.\nViene ottenuto puro attraverso tecniche di scambio ionico dalla monazite (che ne contiene lo 0,05%); risulta in genere difficoltoso da separare dagli altri elementi che in genere lo accompagnano. L'elemento puro viene isolato per riduzione del cloruro o del fluoruro anidro con calcio metallico.\nLa sua abbondanza nella crosta terrestre \u00e8 stimata in 0,78\u00a0ppm, ovvero meno di un grammo per tonnellata di materiale. Negli oceani la sua abbondanza \u00e8 di 0,00008\u00a0ppb.\nNel 2013 \u00e8 stato scoperto un grande deposito di terre rare in una miniera in Malaysia, la Merapoh Mine di Pahang. Il giacimento sembra contenere grandi quantit\u00e0 di ossidi di terre rare quali lantanio, cerio, praseodimio, neodimio, samario, europio, gadolinio, terbio, disprosio, olmio, erbio, tulio, itterbio, lutezio e ittrio. I calcoli effettuati prevedono un'estrazione annua di 2 tonnellate di terre rare per un profitto lordo dell'azienda competente di circa 50 milioni di dollari all'anno.\nProduzione.\nL'olmio metallico pu\u00f2 essere prodotto a partire da acetato di olmio (Ho(CH3COO)3) per decomposizione termica. L'acetato \u00e8 solitamente disponibile sotto forma di idrato, Ho(CH3COO)3\u20223,5H2O, che alla temperatura di 800\u00a0\u00b0C si disidrata completamente per poi decomporsi a Ho2O3 alla temperatura di 570\u00a0\u00b0C. I vapori che vengono liberati da questo processo contengono vapore d'acqua, acido acetico, chetene, acetone, metano e isobutene.\nPrecauzioni.\nCome gli altri elementi del gruppo dei lantanoidi, l'olmio mostra una tossicit\u00e0 acuta di livello basso. Nell'organismo umano non riveste alcun ruolo biologico noto ma potrebbe essere in grado di stimolare il metabolismo."}
{"id": "3150", "revid": "212348", "url": "https://it.wikipedia.org/wiki?curid=3150", "title": "Ottaviano", "text": ""}
{"id": "3157", "revid": "31789", "url": "https://it.wikipedia.org/wiki?curid=3157", "title": "Oceania", "text": "L'Oceania (anche Continente Nuovissimo) \u00e8 il continente della Terra che ha come parte continentale l'Australia e che comprende la maggior parte delle isole dell'oceano Pacifico: Melanesia (inclusa la Nuova Guinea), Micronesia e Polinesia (inclusa la Nuova Zelanda). \nIl continente deve il suo nome al termine \"oceano\", per il ruolo fondamentale che il Pacifico ha nell'unire le migliaia di isole che ne fanno parte: pi\u00f9 di trentamila.\nL'appellativo \"nuovissimo\" deriva dal fatto che, eccetto l'Antartide, fu l'ultimo a essere scoperto dagli europei e l'ultimo a essere completamente popolato dall'uomo: pur essendo il suo popolamento iniziato circa 65\u00a0000 anni fa, e quindi prima dell'arrivo degli uomini moderni in Europa, esso fu completato in linea di massima tra il I secolo d.C. (Polinesia centrale) e il 1000 (Nuova Zelanda).\nEtimologia.\nNel 1804, il geografo Conrad Malte-Brun (1775-1826), nel suo trattato di \"G\u00e9ographie math\u00e9matique, physique et politique\" pubblicato con Edme Mentelle, propose il termine di \"Oceanico\" (\u00abOc\u00e9anique\u00bb in francese) per riunire sia l'Australasia sia la Polinesia di Charles de Brosses. Malte-Brun riprese la denominazione di \u00abTerres oc\u00e9aniques\u00bb anche nel 1810 e nel 1812.\nIl termine \"Oceania\" (\u00abOc\u00e9anie\u00bb in francese) fu inventato dal cartografo Adrien-Hubert Bru\u00e9 per la mappa che pubblic\u00f2 nel 1814, e di cui il titolo completo \u00e8 \u00ab\"Oc\u00e9anie, ou cinqui\u00e8me partie du monde, comprenant l'archipel d'Asie, l'Australasie et la Polyn\u00e9sie (ou le continent de la Nouvelle-Hollande et les \u00eeles du Grand Oc\u00e9an)\"\u00bb.\nIn ultima analisi \"Oceania\" deriva da oceano, termine che la mitologia greca collegava a quello del titano omonimo (in greco \u1fbf\u03a9\u03ba\u03b5\u03b1\u03bd\u03cc\u03c2/Okean\u00f3s), figlio di Urano (il cielo) e di Gea (la terra), considerato nel mondo greco come una divinit\u00e0 marina.\nDescrizione.\nCon una superficie di \u00a0km\u00b2, l'Oceania \u00e8 il pi\u00f9 piccolo dei continenti per terre emerse; nello stesso tempo, l'area occupata dalle sue circa \u00a0isole \u00e8 pi\u00f9 vasta di quella di qualsiasi altro continente: basti pensare che mentre l'Asia, considerata il continente pi\u00f9 vasto, ha un'area di km\u00b2, le sole isole della Polinesia e della Micronesia sono sparse su circa due terzi della placca pacifica, che occupa un'area di km\u00b2. A questa superficie, inoltre, si deve aggiungere l'estensione dell'Australia ( km\u00b2) e dello spazio oceanico occupato dalla Melanesia.\nLa maggior parte delle terre emerse di questo continente appartiene all'Australia, che a causa delle sue dimensioni viene considerata una massa continentale e non un'isola.\nPer quanto riguarda la popolazione, l'Oceania, con i suoi circa 36 milioni di abitanti di cui 24 milioni in Australia, \u00e8 all'ultimo posto tra i continenti abitati, o al penultimo se si considera anche l'Antartide.\nSuddivisioni.\nL'Oceania \u00e8 suddivisa tradizionalmente in quattro parti, secondo uno schema utilizzato anche dalla Commissione statistica delle Nazioni Unite nella suddivisione del mondo in macroregioni, a fini meramente statistici. Tra i due schemi varia la posizione della Nuova Zelanda, tradizionalmente inserita nella Polinesia per motivi etnologici, ma riunita insieme all'Australia secondo i criteri adottati dalle Nazioni Unite.\nSuddivisione tradizionale:\nMacroregioni ONU e Geoschema ONU:\nLa suddivisione tradizionale \u00e8 dovuta all'esploratore Jules Dumont d'Urville che nel 1831 la propose alla Soci\u00e9t\u00e9 de G\u00e9ographie a Parigi, facendo una classificazione in quattro parti delle isole oceaniche (Polinesia, Micronesia, Malesia e Melanesia), sulla base degli stereotipi razziali occidentali (pelle nera o pelle pi\u00f9 o meno bruna, capelli ricci o capelli ondulati o lisci, cannibali o selvaggi di tipo pi\u00f9 mite), criteri ora diventati sorpassati. Dumont d'Urville cre\u00f2 cos\u00ec le categorie \"Melanesia\" (\"isole nere\") e \"Micronesia\" (\"isole piccole\"); il termine \"Polinesia\" (\"isole numerose\") era stato invece introdotto un po' prima da Charles de Brosses.\nNel 1974, il linguista Andrew Pawley e l'archeologo Roger Green hanno proposto una nuova suddivisione dell'Oceania, in due sole regioni: Oceania vicina e Oceania lontana. La prima \u00e8 costituita da isole e terre in genere visibili reciprocamente e in cui l'insediamento umano \u00e8 pi\u00f9 antico; la seconda comprende invece gruppi di isole pi\u00f9 lontane tra loro e dunque non visibili reciprocamente e il cui il popolamento \u00e8 avvenuto in epoca pi\u00f9 recente.\nMolti ricercatori odierni preferiscono utilizzare questa divisione moderna in due sole regioni, individuate in base a criteri geografici, botanici, zoologici, culturali e linguistici.\nQueste due zone comprendono i territori elencati nella lista seguente.\nSecondo alcune fonti, l'Australia e la Nuova Zelanda sono anche riunite sotto il termine di Australasia, un termine coniato da Charles de Brosses in \"Histoire des navigations aux terres australes\" del 1756 che deriva dal latino e significa \"Asia del Sud\". De Brosses lo introdusse per differenziare l'area dalla Polinesia (a est). Secondo altre fonti, il termine Australasia ha altre accezioni: l'insieme delle isole comprese fra l'Asia e l'Australia (dunque anche l'Indonesia), oppure, secondo l'uso inglese, Nuova Guinea, Australia, Nuova Zelanda e isole minori, o ancora, sempre secondo un uso francese e inglese pi\u00f9 datato, l'insieme di isole della Sonda, Filippine, Molucche, Australia, Melanesia, Micronesia e Polinesia; infine, il termine \u00e8 a volte usato come sinonimo di Insulindia o di Indonesia; queste ultime due accezioni corrispondono all'etimologia.\nIl polo oceanico dell'inaccessibilit\u00e0, o \"punto Nemo\", in onore del personaggio di Giulio Verne, si trova nel Pacifico, all'estremit\u00e0 orientale dell'Oceania ().\nGeologia.\nDal punto di vista geologico, l'Oceania si estende su due placche: la placca australiana e la placca pacifica.\nLa placca australiana comprende la terraferma australiana e le isole vicine come la Tasmania, la Nuova Guinea, la Nuova Caledonia, le Isole Aru, le Isole Raja Ampat e la maggior parte della Nuova Zelanda: l'Isola del Nord e la parte settentrionale dell'Isola del Sud. La placca australiana \u00e8 detta anche Sahul.\nQuando il livello del mare era pi\u00f9 basso, durante il Pleistocene, incluso l'ultimo massimo glaciale (circa 18\u00a0000 anni a.C.), i territori della placca australiana formavano un'unica massa emersa. Successivamente, con l'innalzamento del livello del mare, i territori pi\u00f9 bassi vennero sommersi.\nLa placca pacifica comprende quasi tutta l'Oceania lontana e la parte meridionale dell'Isola del Sud della Nuova Zelanda; all'interno della placca si trova uno dei pi\u00f9 importanti punti caldi del pianeta, che ha dato origine all'arcipelago delle Hawaii. La placca pacifica \u00e8 l'unica tra le dodici placche maggiori del pianeta ad essere costituita quasi interamente da crosta oceanica: piccoli lembi di crosta continentale sono solo quelli della Nuova Zelanda e della California.\nGeografia.\nOrografia.\nDiversamente da tutti gli altri continenti, le pi\u00f9 elevate catene montuose dell'Oceania non si trovano nella terraferma continentale, ossia in Australia, ma nelle tre maggiori isole: Nuova Guinea, Isola del Nord e Isola del Sud. Le maggiori altitudini si raggiungono in Nuova Guinea, con i monti Sudirman (o Dugunduguoo) e i Monti Bismarck: la vetta pi\u00f9 alta del continente \u00e8 il Puncak Jaya, o Piramide Carsztens, (4\u00a0884\u00a0m) nei Monti Sudirman; la seconda vetta oceaniana \u00e8 il Monte Wilhelm (4\u00a0509\u00a0m), che sorge invece nei Monti Bismarck. Per la presenza del Puncak Jaya, la Nuova Guinea \u00e8, tra tutte le isole del mondo, quella che ha il monte pi\u00f9 alto.\nCome altitudine, vengono poi le Alpi Neozelandesi, che percorrono le due isole maggiori dell'omonimo arcipelago. La maggiore vetta di questa catena \u00e8 il Monte Cook (o Aoraki) (3\u00a0764\u00a0m), nell'Isola del Sud.\nMeno alte rispetto alle montagne della Nuova Guinea e della Nuova Zelanda sono le Alpi australiane, che costeggiano la costa orientale dell'Australia; la loro vetta pi\u00f9 alta \u00e8 il Monte Kosciuszko (o Tar Gan Gil) (2\u00a0228\u00a0m), nel Nuovo Galles del Sud. Anche montagne isolate e massicci presenti nelle isole minori possono raggiungere altezze elevate; ad esempio il vulcano Mauna Kea, nell'Isola di Hawaii raggiunge i 4\u00a0205 metri.\nTra le \"Sette Vette\" dell'alpinismo, a seconda dei criteri adottati, sono compresi o il Puncak Jaya (massima vetta del continente), o il Monte Kosciuszko, (massima vetta posta sulla terraferma continentale); i due diversi criteri dipendono dal fatto che l'Oceania \u00e8 l'unico continente ad avere la vetta pi\u00f9 alta posta su un'isola e non sulla terraferma.\nIdrografia.\nL'Oceania \u00e8 il secondo continente, dopo quello americano, per ricchezza di risorse idriche in rapporto alla popolazione. I fiumi pi\u00f9 importanti sono situati in Australia; il fiume Darling e il fiume Murray, confluenti, formano un unico sistema fluviale che con i suoi 3\u00a0750 km \u00e8 il maggiore per lunghezza di tutta l'Oceania; questi due fiumi sono notevoli anche per la vastit\u00e0 del loro bacino complessivo, che occupa un'area di 1\u00a0061\u00a0469 km\u00b2.\nIl lago principale \u00e8 il lago Eyre, anch'esso situato in Australia.\nRegioni, Stati e territori.\nI paesi oceaniani pi\u00f9 vasti sono, nell'ordine: Australia, Papua Nuova Guinea, Nuova Guinea occidentale (che non \u00e8 uno Stato indipendente, ma due province appartenenti allo Stato asiatico dell'Indonesia) e Nuova Zelanda. Altri Stati indipendenti hanno un territorio costituito da piccole isole o da arcipelaghi, configurandosi cos\u00ec come microstati e come Stati insulari. Esistono poi isole o gruppi di isole non indipendenti, ma appartenenti a Francia, Regno Unito, Stati Uniti d'America e Nuova Zelanda. La Papua Nuova Guinea \u00e8 l'unico Stato che ha confini terrestri: con l'Indonesia.\nI territori dell'Oceania che non costituiscono Stati liberi hanno diversi gradi di dipendenza dalle autorit\u00e0 amministratrici che li possiedono; si va dallo \"status\" di dipendenza totale della Nuova Guinea Occidentale, a quello di \"collettivit\u00e0 d'oltremare\" della Nuova Caledonia e della Polinesia francese, a quello di \"Stato associato\" delle Isole Marianne Settentrionali, delle Isole Cook e di Niue, classificati dall'ONU come \"territori autonomi\". Nell'elenco seguente sono elencati i territori non autonomi secondo la lista dell'ONU.\nDi seguito sono riportati gli Stati e i territori dell'Oceania per ciascuna delle quattro regioni in cui le Nazioni Unite dividono il continente.\nStoria.\nDagli indigeni ai primi esploratori europei.\nLe popolazioni indigene dell'Oceania si stabilirono in epoche molto antiche nei luoghi che vennero raggiunti dagli europei solo dal Cinquecento in poi: sfruttando il fatto che esisteva un tramite terrestre tra l'Asia e l'Oceania, i primi uomini moderni (\"Homo sapiens\") giunsero in Nuova Guinea e in Australia almeno 60\u00a0000 anni fa, ossia prima dell'arrivo di \"H. sapiens\" in Europa.\nLe popolazioni dell'Australia e quelle della Nuova Guinea si sarebbero in seguito separate tra 25\u00a0000 e 40\u00a0000 anni fa, dunque prima che la piattaforma di Sahul si fosse sommersa, 10\u00a0000 anni fa. L'Oceania vicina, che non necessitava una navigazione complessa, fu cos\u00ec interamente popolata.\nIn tempi molto pi\u00f9 recenti, ossia tra il 1500 a.C. e l'inizio dell'era volgare, la civilt\u00e0 di Lapita, incentivata dall'ormai consolidata conoscenza della navigazione, fu protagonista del popolamento delle isole del Pacifico: migliaia di persone si spostarono gradualmente da un'isola all'altra. Questa \"espansione\" riguard\u00f2 dunque l'Oceania lontana, partendo inizialmente da Formosa dove sussistono popoli aborigeni che parlano le lingue formosane, capostipite delle lingue austronesiane che hanno dato nascita alle lingue oceaniche della civilt\u00e0 di Lapita.\nInfine dalla Polinesia centrale, con centro di diffusione partito dalle Figi, nel corso del primo millennio della nuova era, mentre in Europa finiva l'Impero romano e cominciava il Medioevo, il popolamento raggiunse i gruppi di isole pi\u00f9 sperduti, come le Hawaii, la Nuova Zelanda o l'isola di Pasqua.\nDal Settecento ai giorni nostri.\nBen presto fu il Regno Unito a interessarsi alla zona. Tra il 1768 e il 1779 il capitano James Cook comp\u00ec tre viaggi, nei quali esplor\u00f2 la costa orientale dell'Australia appurando che non faceva parte dell'immaginario continente australe cercato gi\u00e0 dagli spagnoli: lo stesso per la Nuova Zelanda che circumnavig\u00f2 interamente, mentre fu il primo a sbarcare alle isole Hawaii e a percorrere lo stretto di Torres, intuendo che la Nuova Guinea e l'Australia non sono unite come tutti pensavano (ma lo stretto era gi\u00e0 stato percorso inconsapevolmente dallo spagnolo Luis V\u00e1ez de Torres, a cui venne intitolato in seguito alla riscoperta dei suoi diari, in seno all'ondata di esplorazioni spagnole del XVI secolo). Nel suo secondo viaggio Cook si spinse fino a latitudini freddissime, distruggendo il mito del continente australe: se esso esisteva, si trovava in aree cos\u00ec vicine al polo sud da non essere abitabili (l'Antartide sar\u00e0 poi scoperto nel 1820); le sue esplorazioni sono state certamente le pi\u00f9 importanti nella storia dell'Oceania; tuttavia egli non fu il primo dei grandi navigatori che nel Settecento \"girovagarono\" per il Pacifico: nel 1699 William Dampier aveva seguito le orme di Tasman in Australia e scoperto la Nuova Irlanda e la Nuova Britannia; dal 1766 al 1769 Louis Antoine de Bougainville era stato il primo francese a circumnavigare il globo; nel 1766 Samuel Wallis aveva riscoperto le Tuamotu (gi\u00e0 visitate dal portoghese Pedro Fernandes de Queir\u00f3s nel Cinquecento), tra cui la splendida Tahiti e le Pitcairn; e nel 1785 Jean-Fran\u00e7ois de La P\u00e9rouse era partito con l'intento di emulare i predecessori, mappando soprattutto le coste del Pacifico settentrionale. Gli ultimi grossi dubbi geografici furono chiariti da Matthew Flinders che nel 1801 defin\u00ec una volta per tutte le coste dell'Australia e appur\u00f2 che la Tasmania era un'isola, cosa che neanche Cook aveva compreso.\nNel frattempo inizi\u00f2 a diffondersi il mito illuministico del \"buon selvaggio\" (creato da Bougainville, continua ancora oggi) che viveva in armonia con la natura: d'altronde queste esplorazioni erano state volute nell'ambito della cultura illuministica europea del Settecento, secondo cui era compito dell'uomo evoluto civilizzare il mondo, ideale che poi rimarr\u00e0 radicato nella societ\u00e0 per tutta l'era coloniale, fino al XX secolo; il primo esempio di questo sentimento \u00e8 il celebre romanzo di Daniel Defoe, \"Robinson Crusoe\", scritto proprio in quegli anni. La colonizzazione di queste zone fu iniziata dal Regno Unito in Australia, ma in modo assai insolito: tanto scarso era l'interesse verso questo continente a cui ormai i Paesi Bassi avevano rinunciato, che esso fu usato come colonia penale; nel 1788 sbarc\u00f2 a Botany Bay (dove oggi sorge Sydney) il primo carico di galeotti. Poco dopo tuttavia arrivarono anche altre persone, come in Nuova Zelanda (dal 1814) con l'intento di fondare grossi allevamenti: questi uomini tenaci nel corso del XIX secolo prima scenderanno a patti (trattato di Waitangi, 1840), poi sconfiggeranno i M\u0101ori in Nuova Zelanda e cacceranno gli Aborigeni nelle zone pi\u00f9 ostili dell'Australia, che esploreranno in lungo e in largo; memorabile l'impresa di Robert O'Hara Burke e William John Wills che nel 1860 riuscirono a raggiungere la costa nord da Melbourne, attraverso deserti e foreste. Queste due grandi colonie inizieranno il lungo processo di emancipazione dal Regno Unito dalla loro trasformazione in Dominion, l'Australia nel 1901 e la Nuova Zelanda nel 1907, alla piena indipendenza dopo la seconda guerra mondiale.\nPer quanto riguarda il resto dell'Oceania, verr\u00e0 frequentato da missionari, mercenari e commercianti dall'inizio dell'Ottocento, ma le prime colonie saranno quelle francesi: Polinesia francese e Nuova Caledonia dal 1842, a cui si aggiunge l'arcipelago di Wallis e Futuna nel 1853. Gli altri territori vengono velocemente occupati da Germania (Micronesia e Nuova Guinea) e Regno Unito (tutte le altre isole) dal 1882 in poi, fino alla prima guerra mondiale, quando la Germania perde i suoi territori che passano al Regno Unito e agli Stati Uniti d'America, i quali alla fine saranno gli unici a mantenere una certa influenza sul Pacifico per la loro vicinanza (mentre Francia e Regno Unito concederanno l'indipendenza a gran parte delle isole, tra gli anni sessanta e gli anni novanta del XX secolo) soprattutto in Micronesia dove per decenni sono stati effettuati pericolosi esperimenti nucleari, durante la guerra fredda, (atollo di Bikini) dei quali oggi la popolazione locale deve ancora arginare gli effetti. \u00c8 comunque importante ricordare che ancora oggi questi tre Stati mantengono un certo numero di colonie in Oceania."}
{"id": "3158", "revid": "1008732", "url": "https://it.wikipedia.org/wiki?curid=3158", "title": "Olimpiadi (disambigua)", "text": "Il termine Olimpiadi viene associato anche ad altri tipi di competizione:"}
{"id": "3160", "revid": "30610", "url": "https://it.wikipedia.org/wiki?curid=3160", "title": "Oscar Neumann", "text": "Biografia.\nNeumann comp\u00ec numerosi viaggi in Africa, in particolare tra il 1892 ed il 1894, descrivendo nuove specie africane, fra le quali lo \"Struthio camelus massaicus\". Per due anni soggiorn\u00f2 in Somaliland con il collega Carlo von Erlanger.\nNel 1889, di passaggio a Genova, osserv\u00f2 nel locale museo di storia naturale un esemplare di camoscio, cui, registrando le differenze con altre specie, diede il nome di \"Rupicapra pyrenaica ornata\", come successivamente confermato, tra gli altri, da Lorenzo Camerano.\nNel 1903 fece parte di un'ulteriore spedizione africana che dalla Somalia si spinse, attraverso l'Etiopia, in Sudan.\nNel 1941, per sfuggire alle persecuzioni degli ebrei durante il nazismo, si trasfer\u00ec a Chicago, dove concluse la sua vita dirigendo il Field Museum."}
{"id": "3162", "revid": "1571097", "url": "https://it.wikipedia.org/wiki?curid=3162", "title": "Ora (disambigua)", "text": ""}
{"id": "3176", "revid": "1437331", "url": "https://it.wikipedia.org/wiki?curid=3176", "title": "Oratorio (musica)", "text": "L'oratorio \u00e8 un genere musicale eseguito in forma di concerto, senza rappresentazione scenica o personaggi in costume. Generalmente composto per solisti, coro e orchestra, a volte con un narratore, \u00e8 solitamente di soggetto religioso (Bibbia), ma pu\u00f2 anche trattare argomenti profani (mitologia o storia). Formalmente abbastanza vicino alla cantata e all'opera, l'oratorio comprende generalmente un'ouverture, dei recitativi accompagnati con l'orchestra, dei recitativi secchi con il clavicembalo, delle arie e dei cori. Anche se elementi dialogici erano presenti pure nella lauda polifonica del tardo Cinquecento, l'oratorio ha origine dal madrigale dialogico del primo Seicento.\nEtimologia.\nIl termine oratorio indicava in origine uno spazio in cui si riunivano i membri di una confraternita o di una comunit\u00e0 religiosa per pregare (in latino \"orare\"). Nella seconda met\u00e0 del Cinquecento, a Roma, in seno al movimento religioso nato per iniziativa di Filippo Neri e di alcuni suoi seguaci e collaboratori, il termine assunse il significato di un particolare tipo di riunione, comprendente la lettura di libri spirituali o passi biblici e l'ascolto di un sermone, accompagnati da preghiere e dal canto di laudi. Tali riunioni presero il nome di \"esercizi dell'oratorio\" o, pi\u00f9 semplicemente, di \"oratorii\". I seguaci di Filippo Neri diedero poi vita a un congregazione denominata \"dell'Oratorio\", approvata dal papa nel 1575, che ebbe sede nella chiesa romana di S. Maria in Vallicella. Quando la parte musicale divenne l'elemento caratterizzante di queste riunioni, il termine \"oratorio\" venne principalmente riferito al genere di musica destinato ad esse. In questa accezione il termine venne utilizzato per la prima volta dal poeta Francesco Balducci, che accluse due componimenti poetici per musica, \"La Fede\" e \"Il Trionfo\", definendoli \"oratorii\", nella seconda edizione delle sue \"Rime\" (Roma, 1646), uscita postuma. Nelle forme stabilitesi dalla met\u00e0 del Seicento in avanti, l'oratorio era diviso in due parti tra le quali solitamente veniva pronunciato un sermone. I testi degli oratori sono in versi, in tutto simili negli aspetti metrici a quelli del libretto d'opera del tempo. I loro soggetti sono in prevalenza tratti dal Vecchio o dal Nuovo Testamento, o dall'agiografia, ma non mancano i soggetti cosiddetti \"ideali\" che hanno per interlocutori figure allegoriche (per esempio \"Il trionfo del Tempo e del Disinganno\" di Georg Friedrich H\u00e4ndel, su testo del cardinale Benedetto Pamphilj, eseguito a Roma nel 1707). \nNell'oratorio l'azione viene condotta dagli interlocutori (normalmente quattro o cinque solisti). L'uso di sezioni corali \u00e8 infrequente; di solito qualche sezione in polifonia \u00e8 limitata ai finale della prima e della seconda parte, ed \u00e8 cantato dagli stessi solisti. Inizialmente l'esposizione degli antefatti o il commento di quelli narrati era affidata a una figura chiamata \"Testo\", che tuttavia scomparve ben presto nel corso della seconda met\u00e0 del Settecento. \nTra i maggiori compositori di oratorio dell'epoca barocca vanno ricordati Alessandro Stradella, Bernardo Pasquini, Alessandro Scarlatti, Giovanni Paolo Colonna, Giovanni Legrenzi, Giovanni Battista Bassani, Antonio Caldara.\nDiversa l'origine dell'oratorio latino. La consuetudine di eseguire musiche sacre nei cinque venerd\u00ec di quaresima era stata introdotta gi\u00e0 nella seconda met\u00e0 del Cinquecento dalla confraternita del SS. Crocifisso di San Marcello. I mottetti polifonici in uso dal Cinquecento furono sostituiti da mottetti dialogici che divennero poi veri e propri dialoghi su testo latino in stile recitativo. Il musicista francese Andr\u00e9 Maugars cos\u00ec descrive l'esecuzione di questi oratori latini da lui ascoltati al SS.Crocifisso nel 1639: \u00abLe voci cominciano con un salmo in forma di mottetto e poi tutti gli strumenti eseguono una sinfonia molto bella. Dopo, le voci cantano una storia dell'Antico Testamento in forma di commedia spirituale, come quella di Susanna, di Giuditta e Oloferne, o di Davide e Golia. Ogni cantore rappresenta un personaggio della storia e esprime perfettamente la forza delle parole. Dopo di che uno dei pi\u00f9 celebri predicatori propone l'esortazione, finita la quale, la musica recita il Vangelo del giorno, come la storia della Samaritana, della Cananea, di Lazzaro, della Maddalena o della Passione di Nostro Signore, e i cantanti imitano perfettamente i personaggi di cui narra l'evangelista\u00bb.\nDal punto di vista poetico, l'oratorio latino secentesco (pure denominato \"historia\") utilizza testi in prosa, che combinano parti tratte dalle sacre scritture con parti di libera creazione. Dal punto di vista musicale, rispetto all'oratorio in volgare, c'\u00e8 un maggior equilibrio tra sezioni polifoniche e sezioni solistiche, che rende talvolta poco distinguibili gli oratori latini dai coevi mottetti concertati. Tra i maggiori compositori di oratori latini intorno alla met\u00e0 del Seicento vanno ricordati Marco Marazzoli, Domenico Mazzocchi e Giacomo Carissimi.\nNegli ultimi decenni del Seicento i testi dell'oratorio latino furono adeguati al prevalente modello dell'oratorio volgare abbandonando ogni legame col motetto polifonico; i libretti furono da allora in poi scritti in versi, divisi tra recitativi e arie.\nL'oratorio latino a Roma ebbe una circolazione limitata a pochi ambienti, in genere non aperti a un vasto pubblico, perch\u00e9 connessi a confraternite o sodalizi religiosi formati da nobili o persone di alto livello sociale, come per esempio la confraternita del SS. Crocifisso di San Marcello. la cui attivit\u00e0 si esaur\u00ec all'inizio del Settecento, o la congregazione dell'Assunta, formata da nobili presso la chiesa del Ges\u00f9. \nAl di fuori di Roma, oratori in latino furono ancora eseguiti a Venezia durante il XVIII secolo, presso gli ospedali degli Incurabili, dei Mendicanti e della Piet\u00e0. In quest'ultimo nel 1716 venne eseguito l'oratorio \"Juditha triumphans\" (\"Giuditta trionfante\") di Antonio Vivaldi.\nNella seconda met\u00e0 del XVII secolo l'oratorio latino fu coltivato anche in Francia, dove spicca la figura di Marc-Antoine Charpentier autore di numerose \"historiae\".\nStoria.\nDurante il XVII secolo, l'apertura di numerose congregazioni filippine in molte citt\u00e0 italiane favor\u00ec la diffusione dell'oratorio musicale. Il genere trov\u00f2 rapidamente un fertile terreno anche presso altre congregazioni religiose, confraternite laiche, collegi dei nobili e seminari, ma anche presso le cappelle di corte e i palazzi della nobilt\u00e0. Tra le istituzioni che ebbero maggiore rilevanza nella produzione di oratori vanno almeno ricordate le congregazioni filippine di Roma, Bologna, Napoli, Ferrara, Firenze, Perugia, Venezia; le confraternite della Morte e dello Spirito Santo a Ferrara nel Seicento; la chiesa di S. Maria Corteorlandini a Lucca; la corte di Modena e quella di Mantova negli ultimi decenni del Seicento; gli ospedali veneziani degli Incurabili, dei Mendicanti e della Piet\u00e0.\nL'oratorio si diffuse anche a Vienna dalla met\u00e0 del Seicento in avanti presso la cappella della corte imperiale, dove fu a lungo coltivato nell'ambito delle pratiche religiose in tempo di quaresima. Ancora nella prima met\u00e0 del XVIII secolo un particolare impulso al genere venne da due famosi librettisti di corte Apostolo Zeno e Pietro Metastasio, che preferirono utilizzare soggetti veterotestamentari di carattere tragico-eroico, abbandonando quelli di carattere agiografico. \nGrande importanza ebbero pure gli oratori eseguiti fra la fine del Seicento e i primi decenni del Settecento, nei palazzi della nobilt\u00e0. A Roma i cardinali Benedetto Pamphilj, Pietro Ottoboni e il principe Francesco Maria Ruspoli promossero straordinarie esecuzioni di oratori, composti, fra gli altri, da Bernardo Pasquini, Alessandro Scarlatti, Georg Friedrich Handel e Antonio Caldara, che assunsero decisamente una funzione di intrattenimento, sia pure consono al tempo di quaresima.\nNel XVIII secolo fu Georg Friedrich H\u00e4ndel a dare un nuovo corso all'oratorio, proponendolo con grande successo come alternativa all'opera presso teatri o sale da concerto di Londra. A partire dal 1732 fino al 1757 il compositore sassone compose una ventina di oratori su testo inglese, in genere incentrato su figure di eroi o eroine tratte dal Vecchio Testamento come \"Esther\" (\"Ester\") (1732), \"Deborah\" (\"Debora\") (1733), \"Athalia\" (\"Atalia\") (1733), \"Saul\" (1739), \"Samson\" (\"Sansone\") (1743), \"Joseph and his Brethren\" (\"Giuseppe e i suoi fratelli\") (1744), \"Belshazzar\" (\"Baldassar\") (1745), \"Judas Maccabeus\" (\"Giuda Maccabeo\") (1747), \"Joshua\" (\"Giosu\u00e8\") (1748), \"Alexander Balus\" (\"Alessandro Bala\") (1748), \"Susanna\" (1749), \"Solomon\" (\"Salomone\") (1749), \"Jephta\" (1752), ma anche di soggetto mitologico come \"Semele\" (1744), \"Hercules\" (\"Ercole\") (1745), \"The Choice of Hercules\" (\"La scelta di Ercole\") (1751) o ideale come \"L'Allegro, il Penseroso ed il Moderato\" (1740), \"The Triumph of Time and Truth\" (\"Il trionfo del tempo e della verit\u00e0\") (1757) e in un caso agiografico cio\u00e8 \"Theodora\" (\"Teodora\") (1750). Il pi\u00f9 celebre tra i suoi oratori \u00e8 il \"Messiah\" (\"Messia\"), rappresentato per la prima volta a Dublino nel 1742, e da allora rimasto ininterrottamente nei repertori da concerto.\nGli oratori di H\u00e4ndel costituiscono il primo importante caso di repertorio che ebbe una recezione ininterrotta dopo la morte del compositore ed ebbero grande influenza sui compositori dell'et\u00e0 classica e romantica. Mozart, per esempio, riorchestr\u00f2 il \"Messiah\", che venne riproposto a Vienna nel 1789 per iniziativa del barone Gottfried van Swieten.\nTra la fine del XVIII e gli inizi del XIX secolo in epoca classica importanti compositori, proseguendo sulla strada aperta da H\u00e4ndel, diedero un nuovo corso all'oratorio: tra questi vanno ricordati Franz Joseph Haydn, autore degli oratori \"Die Sch\u00f6pfung\" (\"La creazione\") (1798) e \"Die Jahreszeiten\" (\"Le stagioni\") (1801); e Ludwig van Beethoven, autore dell'oratorio \"Christus am \u00d6lberge\" (\"Cristo sul monte degli Ulivi\") (1803).\nNel XIX secolo in epoca romantica coltivarono il genere dell'oratorio alcuni dei compositori pi\u00f9 celebri, tra cui Hector Berlioz, autore dell'oratorio \"L'enfance du Christ\" (\"L'infanzia di Cristo\") (1854); Felix Mendelssohn, autore degli oratori \"Paulus\" (\"Paolo\") (1836) e \"Elias\" (\"Elia\") (1846); Robert Schumann, autore degli oratori \"Das Paradies und die Peri\" (\"Il paradiso e la Peri\") (1843) e \"Der Rose Pilgerfahrt\" (\"Il pellegrinaggio della rosa\") (1851); Franz Liszt, autore degli oratori \"Die Legende von der heiligen Elisabeth\" (\"La leggenda di S. Elisabetta\") (1865) e \"Christus\" (\"Cristo\") (1873); Charles Gounod, autore dell'oratorio \"Mors et vita\" (\"La morte e la vita\") (1885); e C\u00e9sar Franck, autore dell'oratorio \"Les B\u00e9atitudes\" (\"Le beatitudini\") (1879).\nTra la fine del XIX e gli inizi del XX secolo in epoca verista Don Lorenzo Perosi riprese e reinterpret\u00f2 la tradizione degli oratori italiani (\"La risurrezione di Cristo\", 1898), legando la sua fama soprattutto a questo genere musicale, oltre che alle messe polifoniche e ai mottetti.\nNel XX secolo in epoca moderna sono da segnalare Franz Schmidt, autore dell'oratorio \"Das Buch mit sieben Siegeln\" (\"Il libro dei sette sigilli\") (1938); Igor' Stravinskij, autore dell'opera-oratorio \"Oedipus Rex\" (\"Edipo re\") (1927); Bohuslav Martin\u016f, autore dell'oratorio \"Epos o Gilgame\u0161ovi\" (\"L'epopea di Gilgame\u0161\") (1958); Sergej Prokof'ev, autore dell'oratorio \"Na strazhe mira\" (\"In guardia per la pace\") (1950); Arthur Honegger, autore degli oratori \"Le Roi David\" (\"Il re Davide\") (1921) e \"Jeanne d'Arc au B\u00fbcher\" (\"Giovanna d'Arco al rogo\") (1935); Paul Hindemith, autore dell'oratorio \"Das Unaufh\u00f6rliche\" (\"L'incessante\") (1931); e Dmitrij \u0160ostakovi\u010d, autore dell'oratorio \"Pesn' o lesakh\" (\"Il canto delle foreste\") (1949).\nTra la fine del XX e gli inizi del XXI secolo in epoca contemporanea si possono ricordare Hans Werner Henze, autore dell'oratorio \"Das Flo\u00df der Medusa\" (\"La zattera della Medusa\") (1968); Mauricio Kagel, autore dell'oratorio \"Sankt-Bach-Passion\" (\"Passione di San Bach\") (1985); Paul McCartney, autore degli oratori \"Paul McCartney's Liverpool Oratorio\" (\"Liverpool Oratorio di Paul McCartney\") (1991) e \"Ecce Cor Meum\" (\"Ecco il mio cuore\") (2006); e John Adams, autore delle opere-oratori \"El Ni\u00f1o\" (\"Il bambino\") (2000) e \"The Gospel According to the Other Mary\" (\"Il vangelo secondo l'altra Maria\") (2012)."}
{"id": "3180", "revid": "834", "url": "https://it.wikipedia.org/wiki?curid=3180", "title": "ONU", "text": ""}
{"id": "3182", "revid": "6923", "url": "https://it.wikipedia.org/wiki?curid=3182", "title": "Object Linking and Embedding", "text": "In informatica, Object Linking and Embedding (in inglese \"collegamento e incorporazione di oggetti\"), generalmente abbreviato OLE, \u00e8 una tecnologia di transclusione per la creazione di documenti composti (\"compound document\") sviluppata da Microsoft.\nOLE 1.\nLa prima versione di OLE, rilasciata nel 1991, permetteva di integrare un documento creato con un'applicazione (detta \"server OLE\") all'interno di un'altra applicazione (detta \"client OLE\") \u2014 un'applicazione pu\u00f2 implementare sia la parte server che la parte client.\nL'integrazione pu\u00f2 essere di due tipi:\nL'applicazione ospite non aveva la necessit\u00e0 di conoscere il formato interno dell'oggetto inserito, perci\u00f2 era possibile integrare un documento generato da una qualsiasi applicazione in un'altra, a patto che entrambe supportassero OLE. Era ad esempio possibile integrare un foglio di calcolo all'interno di un documento di testo, o viceversa, generando in questo modo un \"documento composto\".\nIl limite principale di OLE 1 era che per modificare l'oggetto inserito veniva aperta l'applicazione corrispondente in una finestra separata, perdendo cos\u00ec la percezione del contesto in cui l'oggetto si trovava.\nLa versione 1.0 utilizzava come infrastruttura il protocollo DDE, ed era stata implementata per i sistemi operativi Windows a 16 bit e per Macintosh.\nOLE 2.\nPer superare i limiti della prima versione, nel 1993 fu rilasciato OLE 2, la cui caratteristica pi\u00f9 appariscente \u00e8 la possibilit\u00e0 di modificare i documenti incorporati direttamente nell'applicazione ospite (\"inplace editing\"), che acquisisce l'interfaccia utente (menu, barre degli strumenti ecc.) dell'applicazione incorporata. Un'altra caratteristica \u00e8 la possibilit\u00e0 di spostare oggetti tra applicazioni diverse con il drag and drop.\nOLE 2, che di fatto \u00e8 presente invariato nelle versioni odierne di Windows, \u00e8 implementato con il protocollo COM (pi\u00f9 precisamente, COM \u00e8 stato sviluppato appositamente per OLE 2). COM \u00e8 una tecnologia che permette di creare componenti software riutilizzabili, in un certo senso permette di fare a livello di programmazione ci\u00f2 che OLE permette di fare a livello di documento. A livello software il confine tra OLE e COM \u00e8 molto sfumato, e infatti il nome OLE \u00e8 stato usato spesso per identificare tecnologie basate su COM che con lo scopo di OLE (i documenti composti) non hanno nulla a che fare.\nCOM \u00e8 una tecnologia complessa e, per i computer del 1993, era decisamente pesante. Per questo i primi software che utilizzavano OLE 2 (Word 6 e Excel 5) avevano delle prestazioni non proprio eclatanti. Con l'aumento della potenza di calcolo COM e OLE sono diventate tecnologie molto diffuse nei sistemi Windows a 32 bit (ad esempio, Internet Explorer \u00e8 un oggetto COM, ed \u00e8 grazie ad OLE che nella finestra del browser \u00e8 possibile visualizzare e modificare un documento di Word).\nIl futuro.\nSebbene COM abbia subito nel tempo una notevole evoluzione, OLE 2 \u00e8 rimasto fondamentalmente invariato, anche perch\u00e9 svolge al meglio il compito di creare documenti composti. Il futuro di queste tecnologie \u00e8 incerto, perch\u00e9 con l'introduzione della piattaforma .NET Microsoft ha relegato COM ad un ruolo di secondo piano."}
{"id": "3183", "revid": "125991588", "url": "https://it.wikipedia.org/wiki?curid=3183", "title": "Oliver Stone", "text": "Ha diretto venti pellicole, tra le pi\u00f9 note \"Platoon\", \"Assassini nati\", \"Wall Street\", \"Nato il quattro luglio\", \"JFK - Un caso ancora aperto\", \"Alexander\", \"World Trade Center\" e \"Gli intrighi del potere\".\nHa vinto per 2 volte l'Oscar al miglior regista per \"Platoon\" e \"Nato il quattro luglio\" e una volta l'Oscar alla migliore sceneggiatura non originale per \"Fuga di mezzanotte\". Ha inoltre vinto 4 Golden Globe, l'Orso d'argento per il miglior regista al Festival internazionale del cinema di Berlino, il Leone d'argento - Gran premio della giuria alla Mostra internazionale d'arte cinematografica di Venezia, 2 Directors Guild of America Award, un Premio BAFTA e 2 Independent Spirit Awards.\nBiografia.\nGiovinezza.\nStone nasce a New York il 15 settembre del 1946, figlio di Louis Stone (nato Louis Silverstein), un agente di cambio statunitense di origini e di fede ebraica non devota, e di Jacqueline Goddet, una casalinga francese di religione cattolica ma non praticante. I suoi genitori si erano conosciuti durante la seconda guerra mondiale, quando il padre stava combattendo in Francia al fianco delle truppe alleate. Stone fu educato dalla Chiesa episcopale americana e aveva studiato alla \"New York Trinity School\", prima che i suoi genitori lo rimandassero al The Hill School di Pottstown, in Pennsylvania.\nNel 1962 i suoi genitori divorziarono mentre Stone era a scuola, evento che ha segnato profondamente la vita del futuro regista dato che \u00e8 figlio unico. Dopo il diploma nel 1964, Stone ha svolto vari lavori, tra i quali quelli di insegnante di una scuola cattolica in Vietnam e marinaio mercantile.\nL'arruolamento nell'esercito e la guerra del Vietnam.\nNell'aprile 1967, all'et\u00e0 di 20 anni, si arruola volontario nell'Esercito degli Stati Uniti, dove trascorre un duro addestramento di fanteria presso Fort Jackson, nella Carolina del Sud. Dal settembre 1967 al novembre 1968, con il rango di soldato semplice, ha servito in Vietnam durante la guerra nella 25\u00aa Divisione di Fanteria e poi nella 1\u00aa Divisione di Cavalleria, ed \u00e8 rimasto ferito due volte in combattimento. Nel corso della guerra venne decorato con la Bronze Star Medal al valore e con la Purple Heart. \u00c8 stato anche decorato con la Air Medal per aver partecipato a 25 assalti con gli elicotteri, e con la Army Commendation Medal. In un'occasione \u00e8 stato anche arrestato e imprigionato in Messico per possesso e consumo di marijuana.\nTornato in patria, nel 1971, dopo il congedo, si \u00e8 infine laureato alla \"New York University Film School\" dove tra i suoi insegnanti risalta la figura dello storico regista Martin Scorsese. Dopo la laurea, ha svolto, prima di dedicarsi alla carriera cinematografica, altri lavori come tassista e corriere per sopravvivere a se stesso dopo la sua terribile esperienza in Vietnam.\nCarriera cinematografica.\nAnni '70.\nIl suo esordio come regista avvenne nel 1973 nel cortometraggio \"Last Year in Viet Nam\", un film-documentario sperimentale che ricevette riscontri positivi. Il primo film vero fu \"Seizure\" l'anno seguente, che pass\u00f2 inosservato sia dal punto di vista della critica che del pubblico.\nQuattro anni dopo, nel 1978, ottenne il primo successo della sua carriera scrivendo la sceneggiatura di \"Fuga di mezzanotte\", aggiudicandosi l'Oscar alla migliore sceneggiatura non originale.\nAnni '80.\nNonostante l'insuccesso di \"Seizure\" nel 1981 Stone realizza la sua seconda pellicola, intitolata \"La mano\", con l'attore Michael Caine: il film \u00e8 un horror che passer\u00e0 completamente inosservato e non riscuoter\u00e0 nessun successo n\u00e9 di critica n\u00e9 di pubblico.\nDopo \"La mano\" riceve l'incarico da parte del regista Brian De Palma di lavorare sulla sceneggiatura del suo prossimo lavoro, il gangster-movie \"Scarface\". Il film con Al Pacino non solo ebbe un grande successo, ma divenne un vero e proprio cult del filone. D'altro canto \u00e8 noto che Stone lavor\u00f2 alla sceneggiatura anche come terapia contro la sua dipendenza dalla cocaina.\nNel 1986 tenta nuovamente di decollare come regista dirigendo \"Salvador\", ottenendo il primo successo anche in questa veste. La pellicola narra di un giornalista cinico e opportunista (interpretato da James Woods) che vuole fare un servizio sulle atrocit\u00e0 della guerra civile di El Salvador. Il film ottiene un incasso mediocre ma viene acclamato dalla critica e riceve diversi premi e nomination. Con questa pellicola Stone inizier\u00e0 a costruire la sua fama di regista \"polemico\" e ad esprimere il suo totale rifiuto della guerra.\nLo stesso anno esce \"Platoon\", dove le vicende narrate sono le reali esperienze vissute dal regista statunitense durante la sua permanenza nella guerra del Vietnam: egli infatti inizia la scrittura del copione non molto tempo dopo essere rientrato dal Vietnam nel 1968. Inizialmente Hollywood rifiuta la sceneggiatura, a maggior ragione poich\u00e9 proviene da un regista sconosciuto, ma in seguito al successo personale Stone riesce a realizzare il film. Dopo 54 giorni di riprese il film esce nelle sale ottenendo un ottimo riscontro di critica e di pubblico. La pellicola vince inoltre 4 premi Oscar (Miglior Film, Miglior Regia, Miglior Montaggio e Miglior Sonoro) oltre che tre Golden Globe. Nel momento in cui Stone fece uscire \"Platoon\" il regista Stanley Kubrick fu costretto a rinviare di un anno l'uscita del suo film sul Vietnam ovvero \"Full Metal Jacket\", perch\u00e9 la pellicola di Stone ebbe molti giudizi positivi e si rivel\u00f2 film pluri-premiato. Il film di Kubrick non sarebbe stato quindi una novit\u00e0.\nDopo il successo di Platoon, Oliver Stone inizia a lavorare al film \"Wall Street \" in cui chiamer\u00e0, nei panni di protagonisti, gli attori Michael Douglas e Charlie Sheen (gi\u00e0 protagonista nel precedente lavoro del regista). Stone stava pensando ad un film sulla borsa gi\u00e0 dal 1985, anno in cui mor\u00ec, a 75 anni, suo padre Louis Stone, che era stato un agente della borsa fin dai tempi della grande depressione (il film \u00e8 infatti dedicato al padre). A proposito di questo fatto, il regista ammise che il suo futuro sarebbe potuto essere la carriera finanziaria (per seguire le orme del padre) se non fosse stato cos\u00ec \"negato\" e disinteressato alla matematica. Quando la sceneggiatura era agli inizi della stesura, Stone aveva creato, come protagonista, la figura di un giovane agente di borsa ebreo ma decise quasi subito di riscrivere tutto per evitare commenti negativi da parte della comunit\u00e0 ebraica che avrebbe potuto fraintendere il lavoro del regista statunitense, attaccandolo e criticandolo pesantemente.\nIl film, una volta uscito, raccoglier\u00e0 giudizi decisamente positivi, sia da parte della critica che del pubblico: inoltre, l'impeccabile interpretazione di Douglas dell'avido personaggio Gekko gli varr\u00e0, come miglior attore, il Premio Oscar, il Golden Globe, il David di Donatello e il Nastro d'argento. I vari monologhi sull'avidit\u00e0, presenti nella sceneggiatura di Stone e che lo stesso regista volle mettere in particolare evidenza, esprimono al meglio i connotati del personaggio di Gekko (ispirato probabilmente a Carl Icahn) e di una certa America, ovvero quella reaganiana. Conclusa la realizzazione del film, la sua durata -di ben 160 minuti- fu drasticamente ridotta a 125 minuti in seguito all'eliminazione di parecchie scene.\nDopo il successo di \"Platoon\" e \"Wall Street\", Stone dirige \"Talk Radio\" che tuttavia si discosta parecchio dalla sua produzione abituale, e per questo non ottiene lo stesso riscontro di critica e pubblico dei precedenti lavori.\nAl termine decide di fare un secondo film sulla guerra del Vietnam, questa volta per\u00f2 scrive la sceneggiatura del film che ha in mente basandosi sulla biografia, uscita nel 1976, \"Nato il quattro luglio\" del veterano di guerra Ron Kovic, volontario in Vietnam e rimasto paralizzato in sedia rotelle dopo essere stato ferito alla spina dorsale durante una battaglia. Una volta ultimato il film sar\u00e0 un vero e proprio manifesto del periodo dell'attivismo pacifista di Ron Kovic e alla sua uscita viene dedicato alla memoria dell'attivista politico Abbie Hoffman.\nCome i precedenti \"Platoon\" e \"Wall Street\", \"Nato il quattro luglio\" avr\u00e0 molte critiche positive sia dalla critica che dal pubblico e risulter\u00e0 l'ennesimo film pluri-premiato di Stone con due oscar su otto nomination, durante la cerimonia di premiazione Stone ritirer\u00e0 il suo secondo Oscar come miglior regista, oltre che a 4 Golden Globe.\nAnni '90.\nStone inizia il decennio dirigendo \"The Doors\", pellicola biografica sulla vita di Jim Morrison. La critica tuttavia accoglie molto freddamente il film definendolo troppo \"di parte\". Anche i fan del cantante criticano l'opera per il modo in cui essa mette in scena la vita del loro beniamino.\nNel 1991 usc\u00ec anche il primo film della famosa trilogia dei Presidenti Americani ideata da Stone ovvero \"JFK - Un caso ancora aperto\", in questa opera Stone ripercorre la vicenda umana e professionale di Jim Garrison, procuratore distrettuale di New Orleans, che dedic\u00f2 gran parte della sua vita in cerca della verit\u00e0 sull'assassinio di John Fitzgerald Kennedy. Nel film in particolare viene duramente contestata la teoria dell'attentatore solitario, approvata dalla commissione Warren. Il film cre\u00f2 grande attesa e un conseguente scandalo al momento dell'uscita, ma riusc\u00ec ad ottenere un grande successo di critica e di pubblico, vincendo due Oscar (fotografia e montaggio) su 8 nomination.\nNel 1993 Stone dirige il terzo film della trilogia sul Vietnam: \"Tra cielo e terra\", anche stavolta ottiene un grande successo, la pellicola tuttavia viene meno premiata e incassa meno delle due precedenti.\nL'anno seguente \u00e8 la volta di uno dei film pi\u00f9 discussi di Stone: \"Assassini nati - Natural Born Killers\". La sceneggiatura originale del film (con il titolo di \"Thrill Killers\") fu venduta, per 400.000 dollari, dal regista Quentin Tarantino (all'epoca ancora agli esordi). Dopo una prima lettura Stone decise di modificarla completamente lasciando soltanto pochi dialoghi di quelli originali e il nome di alcuni personaggi (oltre che al titolo modificandolo in \"Assassini nati - Natural Born Killers\"), questo perch\u00e9 gli venne l'idea di fare un film in cui il tema centrale fosse stato la violenza ed i media. Ci\u00f2 caus\u00f2 una serie di conflitti tra i due registi, si dice anche che la controversia abbia scatenato una rissa fra i due in un bar: Tarantino, offeso dallo stravolgimento della trama e soprattutto del finale, avrebbe colpito Stone con un pugno causandogli la frattura del setto nasale. Nonostante questo fatto negativo Tarantino afferm\u00f2 pi\u00f9 avanti che il pubblico avrebbe apprezzato il film in quanto, a suo parere, miglior lavoro di Stone, in contrasto con ci\u00f2 per\u00f2 afferm\u00f2 anche che le forti polemiche tra i due lo portarono a non guardare mai per intero il film. Stone, tuttavia, secondo le regole contrattuali non aveva commesso nulla di illegale. Il film di Stone usc\u00ec nelle sale nel 1994, stesso anno in cui Tarantino fin\u00ec la realizzazione di \"Pulp Fiction\" con cui ottenne un immenso successo di critica e i pubblico. Pur di evitare che la critica paragonasse i due film (in quanto lo stesso Tarantino non si riconosceva pi\u00f9 nella sceneggiatura venduta e completamente modificata da Stone), il giovane regista rinvi\u00f2 l'uscita del suo \"Pulp Fiction\" di un mese in modo che non combaciasse con l'uscita di \"Assassini Nati\".\nIl film fu criticato da parte della stampa e dell'opinione pubblica a causa del contenuto esplicito di violenza che avrebbe lasciato in secondo piano il messaggio di forte critica della stessa, che pure \u00e8 evidente nelle intenzioni dell'autore. Stone afferm\u00f2 comunque che, in \"Assassini nati\" la violenza viene \"\"elaborata per avere un effetto satirico\".\" La satira, come ebbe a dire Stone, \u00e8 il mezzo migliore per spiegare il messaggio del film secondo il quale \"viviamo in un'epoca in cui i media rincorrono la violenza\" per cui per ogni delitto che si commette dovremmo farci una sorta di esame di coscienza e chiederci quanto non ne siamo parzialmente responsabili noi stessi, come soggetti, e come societ\u00e0. Stone disse anche di aver lavorato al film come un bambino che schizza colori su una tela:\" \"Non mi sono auto censurato\" \"portando avanti per tutta la pellicola tecniche innovative ed uno stile cinematografico mai visto prima, ci\u00f2 spiega la forma particolare con cui il film \u00e8 stato realizzato e presentato e che ha fatto dire al suo produttore che questo \u00e8 \"\"il pi\u00f9 grande film sperimentale mai realizzato\":\" tra le particolarit\u00e0 del film spicca un montaggio a tratti talmente veloce da lasciare alcuni fotogrammi o piccoli spezzoni come vere e proprie \"immagini subliminali\", oltre che a 3000 inquadrature differenti (un normale lungometraggio ne ha circa 700) portate avanti con cambi di pellicola che variano dagli 8mm sino ad arrivare ai 70mm, oltre che immagini alternate tra il bianco e nero, il colore ed il cartone animato. Stone giustific\u00f2 la particolarit\u00e0 e l'innovazione tecnica del film affermando di essersi ispirato a registi come David Lynch e Stanley Kubrick, in particolare ai loro film \"Eraserhead - La mente che cancella\" e \"Arancia meccanica\".\nA lavoro ultimato e con il film nelle sale, gli incassi negli Stati Uniti furono di $ e nel solo week-end d'apertura incass\u00f2 ben $ .\nNel 1995 riassume la vita e la presidenza di Richard Nixon nel film \"Gli intrighi del potere\". Tuttavia con questa pellicola Stone riceve un netto calo di consensi del pubblico poich\u00e9 molti si aspettavano nuovamente un film \"polemico\" e destinato a creare scandalo; al contrario la pellicola \u00e8 incentrata sulla parte privata della vita del presidente, mentre la parte pubblica non aggiunge nulla di nuovo a tutto quello che il popolo americano gi\u00e0 sapeva del pi\u00f9 controverso tra i suoi leader. Dal punto di vista della critica il film \u00e8 accolto molto bene e riceve diversi premi. Riceve anche 4 nomination agli Oscar, tra cui quella alla sceneggiatura originale proprio a Stone, senza per\u00f2 aggiudicarsi nessun premio.\nIl successivo \"U Turn - Inversione di marcia\" \u00e8 basato su un romanzo di John Ridley ed \u00e8 ambientato in un'America provinciale e culturalmente arretrata. Al momento dell'uscita il film viene accolto freddamente dalla critica e al botteghino si rivela un flop incassando appena 6 milioni di dollari, a fronte di una spesa di 19 milioni. Per questo film Stone riceve una nomination ai Razzie Awards come peggior regista.\nNel 1999 esce \"Ogni maledetta domenica\", ambientato nel controverso mondo del football americano. A differenza del precedente lavoro il film incassa bene superando i 100 milioni di dollari, tuttavia anche in questo caso la stampa non risparmia critiche alla pellicola.\nAnni 2000.\nTra il 2003 e il 2004 riesce ad intervistare due volte Fidel Castro, il leader maximo di Cuba. Le due interviste, e l'amicizia personale tra i due nata da questi colloqui, vengono riassunti nei due apprezzati documentari \"Comandante\" e \"Looking for Fidel\". Al 2003 risale anche \"Persona non grata \", sui conflitti arabo-israeliani in Palestina.\nNel 2004 esce nelle sale il criticatissimo \"Alexander\". Il film si rivela il pi\u00f9 costoso della carriera del regista con una spesa di 155.000.000, e nonostante un buon incasso che consente ai produttori di rientrare della spesa la pellicola viene letteralmente fatta a pezzi dalla critica e riceve addirittura 6 nomine ai Razzie Awards, tra cui quella per il peggior regista.\nNel 2006 Stone racconta uno dei fatti pi\u00f9 tragici degli ultimi anni, gli attentati dell'11 settembre 2001, nel suo film \"World Trade Center\". Con questa pellicola Stone interrompe la parabola discendente ottenendo ottime critiche ed un alto incasso dal pubblico.\nNel 2008 dirige il terzo film sui presidenti americani \"W.\", in cui viene mostrata la vita e la presidenza di George W. Bush. Anche in questo caso la pellicola suscita grande scalpore poich\u00e9 il presidente viene dipinto senza mezzi termini come un uomo assai superficiale e a tratti perfino meschino, affetto da megalomania e dal terrore del confronto con il padre; vengono inoltre rappresentate le sue gravi lacune in fatto di cultura e di linguaggio (fenomeno noto come bushismo). Il film \u00e8 stato bandito in molti paesi appartenenti al blocco filo-americano. Anche in Italia il film \u00e8 stato rimosso dal calendario del Festival di Roma e presentato in sostituzione al London Film Festival.\nL'anno seguente Stone realizza un altro controverso ma apprezzato documentario dal titolo \"A sud del confine\" che parla della ricomparsa in molti paesi del Sud America di governi socialisti democraticamente eletti. In particolare viene trattata la figura di Hugo Ch\u00e1vez.\nA distanza di 23 anni Stone riprende personaggi e ambientazione di \"Wall Street\" e dirige il primo seguito della sua carriera \"Wall Street - Il denaro non dorme mai\". La pellicola viene accolta in modo misto dalla critica ed \u00e8 generalmente giudicata inferiore alla precedente.\nAnni 2010.\nNel 2012 torna sul tema della violenza in \"Le belve\"; questa volta la critica non sar\u00e0 diretta ai media ed ai mezzi di informazione come in \"Assassini nati - Natural Born Killers\", bens\u00ec alle forze dell'ordine ed alle amministrazioni americane che, secondo il regista, al posto di vincere il problema del traffico illegale di droghe fanno in modo di spostare il problema al confine con il Messico.\nNel 2016 dirige il film \"Snowden\", film biografico incentrato sull'informatico Edward Snowden e sulle sue rivelazioni sul controllo di massa. La pellicola ha per protagonista l'attore Joseph Gordon-Levitt.\nAttualmente Stone \u00e8 impegnato nelle riprese per il film \"White Lies\".\nCaratteristiche dei suoi film.\nPer il suo lavoro di regista, sceneggiatore e produttore, ha ricevuto 11 candidature all'Oscar, vincendo 3 volte: \"Fuga di mezzanotte\" come sceneggiatore, \"Platoon\" e \"Nato il quattro luglio\" come regista. Per contro \u00e8 stato anche candidato ai Razzie Awards nel 1997 e nel 2004, come peggior regista per \"U Turn - Inversione di marcia\" e \"Alexander\".\nUna caratteristica distintiva dei suoi film consiste nell'uso di una moltitudine di cineprese e formati, dal VHS alle pellicole da 8mm o da 70mm e di uno stile aggressivo e polemico oltre che alla stesura di sceneggiature altamente impegnate con dialoghi lineari, critici e ben diretti e momenti decisamente drammatici.\nOgni suo film crea attese e polemiche e la critica lo conosce bene come regista altamente politicizzato (lo stesso Stone si definisce anarchico). La critica cinematografica statunitense non ha quasi mai risparmiato il regista e per certi versi lo ha anche temuto: per fare un esempio basti pensare alla paura ed al dissenso creato tra la critica e l'industria cinematografica statunitense quando si seppe che Stone stesse lavorando ad un film sugli attentati dell'11 settembre 2001: il motivo del dissenso fu la paura che il tema affrontato dal regista sarebbe stato la teoria del complotto sull'attentato del 2001 quando in realt\u00e0 era una semplice storia di eroismo di alcuni uomini durante quel triste giorno. Alla sua uscita infatti, \"World Trade Center\", non aveva nessuno sfondo politico-ideologico. Altro esempio fu la dura critica, da parte della stampa e delle alte cariche politiche statunitensi, lanciata al film \"JFK - Un caso ancora aperto\" gi\u00e0 un mese prima che uscisse nelle sale, in quanto considerato un film assolutamente falso e con riferimenti storici distorti e non reali, questo perch\u00e9 il regista abbraccia la tesi della teoria del complotto sull'assassinio di John Fitzgerald Kennedy.\nStone \u00e8 noto come ottimo sceneggiatore, basti pensare all'Oscar vinto per la sceneggiatura di \"Fuga di mezzanotte\" (scritto per Alan Parker) oltre che alle nomination ottenute per le sceneggiature dei suoi lavori \"Platoon\", \"Salvador\", \"Nato il quattro luglio\", \"JFK - Un caso ancora aperto\" e \"Gli intrighi del potere\", oltre a ci\u00f2 Stone scrisse anche sceneggiature per film che non verranno premiati ma che diverranno comunque dei veri e propri cult-movie come \"Conan il barbaro\", \"Scarface\" ed \"Evita\".\nStone ha affrontato nei suoi lavori temi caldi come l'assassinio di John F. Kennedy, la guerra del Vietnam, la guerra civile di El Salvador, gli attentati dell'11 settembre 2001, il problema dei traffici di droga ed il rapporto tra violenza e media.\nOliver Stone \u00e8 stato il primo regista statunitense riuscito nell'intento di intervistare il \"l\u00edder m\u00e1ximo\" cubano Fidel Castro, rappresentandolo in due documentari \"Comandante\" e \"Looking for Fidel\", dove ripercorre la storia dei primi anni della rivoluzione cubana, i problemi sociali, i dissidenti, il disastro economico, traendone conclusioni talvolta in sale da pranzo, studi privati o in aule di studio insieme agli studenti universitari tutto insieme alla figura del leader.\nVita privata.\nOliver Stone si \u00e8 sposato la prima volta il 22 maggio 1971 con Najwa Sarkis. La coppia non ha avuto figli e il matrimonio \u00e8 terminato con il divorzio il 10 maggio 1977. Il 6 giugno 1981 si \u00e8 risposato con Elizabeth Burkit Cox e la coppia ha avuto due figli: Sean Stone (29 dicembre 1984) e Michael Jack Stone (1991). Il matrimonio \u00e8 terminato il 7 gennaio 1993.\nAttualmente Stone \u00e8 sposato dal 16 gennaio 1996 con Sun-jung Jung da cui ha avuto la figlia Tara (1995).\nNel 1999 \u00e8 stato arrestato per la seconda volta per guida in stato di ebbrezza e possesso di hashish e dovette partecipare ad un programma di riabilitazione. Nella notte del 27 maggio 2005 \u00e8 stato nuovamente arrestato a Los Angeles per possesso di una droga illegale, guida sotto l'effetto e possesso di altre droghe. \u00c8 stato rilasciato il giorno dopo con una cauzione di 15.000 dollari.\nStone, sebbene educato nella religione protestante, \u00e8 attualmente di fede buddista. \nDopo aver sostenuto negli anni '80 Ronald Reagan ed essersi avvicinato alla destra libertaria di Ron Paul, Stone ha dichiarato il suo sostegno alla presidenza di Barack Obama, che ha in seguito denunciato aspramente per le sue scelte in ambito militare pi\u00f9 disastrose di quelle di George W. Bush e per aver creato \"... il pi\u00f9 massiccio stato di sorveglianza di sicurezza globale mai visto, ben oltre quello della Stasi della Germania dell'Est\"; e nel 2016 a Roma, durante la presentazione del film \"Snowden\" ha dichiarato che ormai in America \"siamo tutti schedati e qualsiasi forma di protesta potrebbe essere negata\". Durante le elezioni presidenziali del 2016 ha manifestato il suo sostegno verso il candidato Bernie Sanders, escluso dalla corsa alla Casa Bianca.\nOltre al film \"Gli intrighi del potere\", in cui in verit\u00e0 tentava una difficile riabilitazione di Richard Nixon, ha diretto \"The Putin Interviews\", una serie tv in 4 puntate incentrata su una intervista agiografica a Vladimir Putin.\n\u00c8 alto 1,83\u00a0m e parla correntemente il francese."}
{"id": "3188", "revid": "198277", "url": "https://it.wikipedia.org/wiki?curid=3188", "title": "Oscar al miglior attore", "text": "L'Oscar al miglior attore (\"Academy Award for Best Actor in a Leading Role\") \u00e8 un premio cinematografico assegnato all'attore votato come migliore dalla \"Academy of Motion Picture Arts and Sciences\", l'ente che assegna gli \"Academy Awards\", i celebri premi conosciuti come premi Oscar.\nCome per gli altri premi Oscar, viene assegnato nel corso di una cerimonia che si svolge in un teatro di Hollywood. Dal 2002 la cerimonia di premiazione si svolge all'interno del Kodak Theatre di Hollywood.\nVincitori e candidati.\nL'elenco mostra il vincitore di ogni anno, seguito dagli attori che hanno ricevuto una \"nomination\". Per ogni attore viene indicato il titolo del film che gli \u00e8 valso la \"nomination\", quando possibile con il titolo in italiano.\nGli anni indicati sono quelli in cui \u00e8 stato assegnato il premio e non quello in cui \u00e8 stato interpretato o presentato il film. Nel 1930 si sono svolte due diverse edizioni del premio, una ad aprile ed una a novembre, mentre nel 1933 non \u00e8 stato assegnato alcun premio. "}
{"id": "3189", "revid": "466539", "url": "https://it.wikipedia.org/wiki?curid=3189", "title": "Oscar alla miglior attrice", "text": "LOscar alla migliore attrice protagonista (\"Academy Award for Best Actress In A Leading Role\") viene assegnato all'attrice votata come migliore dall'Academy of Motion Picture Arts and Sciences, cio\u00e8 l'ente che assegna gli \"Academy Awards\", i celebri premi conosciuti in Italia come premi Oscar.\nVincitrici e candidate.\nL'elenco mostra la vincitrice di ogni anno, seguita dalle attrici che hanno ricevuto una candidatura. Per ogni attrice viene indicato il titolo del film che le ha valso la nomination. Gli anni indicati sono quelli in cui \u00e8 stato assegnato il premio. Nel 1930 si sono svolte due diverse edizioni del premio, una ad aprile ed una a novembre, mentre nel 1933 non \u00e8 stato assegnato alcun premio. Per maggiori informazioni si veda la voce Cerimonie dei premi Oscar."}
{"id": "3191", "revid": "508156", "url": "https://it.wikipedia.org/wiki?curid=3191", "title": "Operetta", "text": "Loperetta \u00e8 un genere teatrale e musicale nato nel 1856 (con \"La Rose de Saint-Flour\" di Jacques Offenbach) e divenuta famosa nel 1860 in Francia e solo successivamente in Austria. Differisce dal pi\u00f9 tradizionale melodramma per l'alternanza sistematica di brani musicali e parti dialogate.\nSotto questo aspetto l'operetta \u00e8 altrettanto vicina al teatro di prosa o al genere del \"vaudeville\", anche se non bisogna dimenticare che, nell'Europa centrale, il teatro d'opera leggero o comico presentava gi\u00e0 in precedenza una simile alternanza di canto e recitazione, nei generi dell\"op\u00e9ra-comique\" e del \"singspiel\".\nLa peculiarit\u00e0 dell'operetta non consiste nella presenza di parti recitate e di trame semplici e inverosimili, n\u00e9 nella sua sfarzosa cornice scenica o nel gusto della parodia; in realt\u00e0, ci\u00f2 che la caratterizza \u00e8 la vivacit\u00e0 musicale, l'immediata godibilit\u00e0 e, soprattutto, l'aspetto coreografico: infatti sono proprio le danze a costituire il nucleo fondamentale dello spettacolo e ad esercitare sugli spettatori un interesse quasi ossessivo.\nD'altra parte il genere dell'operetta non si identifica solo con una forma, ma soprattutto con un gusto ed una dimensione culturale, quella della borghesia francese e austriaca \"fin de siecle\", con la sua predilezione per le storie sentimentali ambientate nella buona societ\u00e0 del tempo.\nUno dei padri dell'operetta francese fu l'ebreo tedesco (naturalizzato francese) Offenbach, rivale del compositore francese Florimond Ronger detto Herv\u00e9, mentre in Austria il genere fu portato alla massima espressione da Johann Strau\u00df figlio e, in pieno Novecento, da Franz Leh\u00e1r ed Emmerich K\u00e1lm\u00e1n.\nNel Regno Unito fra i compositori del genere operettistico \u00e8 da annoverare sir Arthur Sullivan autore di \"H.M.S. Pinafore\" e \"The Mikado\".\nSullo stile viennese si cre\u00f2 l'operetta italiana, che vide come rappresentanti di spicco per circa un trentennio, dagli inizi del \u2018900, Mario Costa, Virgilio Ranzato e Giuseppe Pietri. \nFra le operette italiane emergono \"Scugnizza\" di Costa, \"Addio giovinezza!\" e \"L'acqua cheta\" di Pietri oltre ad \"Il Paese dei Campanelli\" e \"Cin Ci La\" della coppia Lombardo-Ranzato.\nIl genere dell'operetta ebbe vita breve ma tra i suoi eredi si possono annoverare la rivista, il musical e la commedia musicale.\nSpesso viene scambiata per l'opera buffa."}
{"id": "3192", "revid": "1543377", "url": "https://it.wikipedia.org/wiki?curid=3192", "title": "OuLiPo", "text": "OuLiPo (acronimo dal francese \"Ouvroir de Litt\u00e9rature Potentielle\", ovvero \"officina di letteratura potenziale\") \u00e8 un gruppo (non ristretto) di scrittori e matematici di lingua francese che mira a creare opere usando, tra le altre, le tecniche della \"scrittura vincolata\" detta anche \"a restrizione\". Venne fondato nel 1960 da Raymond Queneau e Fran\u00e7ois Le Lionnais. Altri membri di spicco sono i romanzieri Georges Perec, Italo Calvino e il poeta e matematico Jacques Roubaud.\nLa \"letteratura potenziale\".\nIl gruppo definisce il termine \"litt\u00e9rature potentielle\" come la \"ricerca di nuove strutture e schemi che possano essere usati dagli scrittori nella maniera che preferiscono\".\nSi usano dei vincoli come strumenti per stimolare le idee e l'ispirazione; tra i pi\u00f9 rilevanti \nla \"macchina crea-storie\" di Georges Perec da lui usata nella costruzione del romanzo \"La vita, istruzioni per l'uso\" (\"La Vie mode d'emploi\"). Oltre alle tecniche pi\u00f9 consolidate come i lipogrammi (cfr. il romanzo \"La scomparsa\" di Perec) e i palindromi, il gruppo inventa nuove tecniche, spesso basate su problemi matematici e/o scacchistici, come quello delle permutazioni e il giro del cavallo.\nVincoli.\nAlcuni esempi di vincoli Oulipiani:\nMembri.\nMembri al 2010 (si continua ad essere annoverati tra i membri anche dopo la propria scomparsa).\nNo\u00ebl Arnaud, Mich\u00e8le Audin, Val\u00e9rie Beaudouin, Marcel B\u00e9nabou, Jacques Bens, Claude Berge, Andr\u00e9 Blavier, Paul Braffort, Italo Calvino, Fran\u00e7ois Caradec, Bernard Cerquiglini, Ross Chambers, Stanley Chapman, Marcel Duchamp, Jacques Duchateau, Luc Etienne, Fr\u00e9d\u00e9ric Forte, Paul Fournel, Anne Garetta, Michelle Grangaud, Jacques Jouet, Latis (alias di Emmanuel Peillet), Fran\u00e7ois Le Lionnais, Herv\u00e9 Le Tellier, Jean Lescure, Daniel Levin Becker, Harry Mathews, Mich\u00e8le M\u00e9tail, Ian Monk, Oskar Pastior, Georges Perec, Raymond Queneau, Jean Queval, Pierre Rosenstiehl, Jacques Roubaud, Olivier Salon, Albert-Marie Schmidt.\nFiliazioni.\nDall'idea dell'Oulipo sono nati:\nIn Italia nel 1990 \u00e8 nato l'OpLePo, acronimo dell'Opificio di Letteratura Potenziale, ad imitazione del gruppo francese e comprendente, tra gli altri, Edoardo Sanguineti, Piero Falchetta, Paolo Albani, Aldo Spinelli, M\u00e0rius Serra, Ermanno Cavazzoni, Piergiorgio Odifreddi, Furio Honsell, Lorenzo Enriques, e Francesco Durante.."}
{"id": "3194", "revid": "1429175", "url": "https://it.wikipedia.org/wiki?curid=3194", "title": "Pianoforte", "text": "Il pianoforte \u00e8 uno strumento musicale a corde percosse mediante martelletti, azionati da una tastiera. L'origine del termine \u00e8 italiana ed \u00e8 riferito alla possibilit\u00e0 di suonare note a volumi diversi in base al tocco, effetto non ottenibile in strumenti a tastiera precedenti, quali il clavicembalo.\nLa tastiera \u00e8 di norma composta da 88 tasti, 52 bianchi e 36 neri. I bianchi rappresentano le note: do, re, mi, fa, sol, la e si. I neri individuano generalmente le alterazioni (note bemolli o diesis). Il pianoforte \u00e8 il pi\u00f9 diffuso strumento appartenente ai cordofoni a corde percosse; altri membri sono il clavicordo, oggi utilizzato prevalentemente per l'esecuzione filologica della musica d'epoca, e il fortepiano, progenitore del pianoforte.\nIl suono pu\u00f2 essere modificato anche mediante pedali (solitamente tre), che azionano particolari meccanismi. In un moderno pianoforte a coda troviamo, da sinistra a destra, l\"una corda\", il \"tonale\" e quello \"di risonanza\". Nei pianoforti verticali il pedale centrale aziona la \"sordina\", che frappone una striscia di feltro fra le corde e i martelli per attutire il suono. Solo il primo e il terzo pedale sono presenti su tutti i pianoforti.\nChi suona il pianoforte \u00e8 chiamato pianista.\nStoria.\nIl primo modello di pianoforte fu messo a punto in Italia da Bartolomeo Cristofori, padovano cittadino della Repubblica di Venezia alla corte fiorentina di Cosimo III de' Medici, a partire dal 1698.\nEra un \"gravicembalo col piano e forte\", chiamato verso la fine del Settecento con il nome pianoforte, piano-forte, e anche \"fortepiano\" (come risulta dalle locandine coeve dei concerti di Beethoven e altri grandi compositori dell'epoca in cui il pianoforte and\u00f2 affermandosi). La novit\u00e0 era l'applicazione di una martelliera al clavicembalo.\nL'idea di Cristofori era di creare un clavicembalo con possibilit\u00e0 dinamiche controllabili dall'esecutore; nel clavicembalo, infatti, le corde pizzicate non permettono di controllare la dinamica (anche per questo pianoforte e clavicembalo non appartengono alla stessa sottofamiglia). Il pianoforte in Italia fu apprezzato soprattutto dal compositore Benedetto Marcello.\nL'idea molti anni dopo si diffuse in Germania, dove il costruttore di organi Gottfried Silbermann nel 1726 ricostru\u00ec una copia esatta del pianoforte di Cristofori e la sottopose al parere di Johann Sebastian Bach, che ne diede un giudizio fortemente critico; successivamente, probabilmente a seguito dei miglioramenti tecnici apportati da Silbermann, Bach favor\u00ec la vendita di alcuni pianoforti del costruttore, come risulta da un vero e proprio contratto di intermediazione firmato nel 1749. I pianoforti di Silbermann piacquero molto a Federico II di Prussia che ne compr\u00f2 sette per 700 talleri (secondo la testimonianza di Johann Nikolaus Forkel, Federico acquist\u00f2 negli anni pi\u00f9 di 15 pianoforti Silbermann).\nNel 1739 un allievo di Cristofori, Domenico Del Mela, concep\u00ec e costru\u00ec il primo modello di pianoforte verticale, usando come modello il clavicytherium e seguendo le idee e i progetti del proprio maestro. La cassa, posta al di sopra della tastiera, \u00e8 modellata in modo da non seguire la curva del ponticello: si allarga verso l'esterno in prossimit\u00e0 della sua parte superiore, conferendo al pianoforte una forma a giraffa. Nel 1928 il pianoforte fu ceduto da Ugo Del Mela, discendente dell'inventore, al Conservatorio Luigi Cherubini ed \u00e8 conservato presso il museo degli strumenti musicali di Firenze.\nNel frattempo nella bottega di Gottfried Silbermann si form\u00f2 Johann Andreas Stein che, dopo essersi reso indipendente, perfezion\u00f2 ad Augusta, in un proprio stabilimento, i sistemi dello scappamento e degli smorzatori. Nel 1777 ricevette la visita di Wolfgang Amadeus Mozart, entusiasta delle infinite possibilit\u00e0 espressive dello strumento. I figli di Stein si trasferirono a Vienna, dove crearono una fabbrica di pianoforti.\nIn Italia, tra quelli che si dedicarono alla costruzione dei pianoforti (in precedenza tutti costruttori di clavicembali) nel periodo napoleonico e della Restaurazione, fu degna di fama la famiglia Cresci, di origine pisana, trasferitasi nella seconda met\u00e0 del Settecento a Livorno. Il musicologo Carlo Gervasoni, nella sua opera \"Nuova teoria di musica ricavata dall'odierna pratica, ossia (...)\" del 1812, menziona i pianoforti Cresci come paragonabili in qualit\u00e0 e sonorit\u00e0 agli \u00c9rard francesi, che andavano per la maggiore a Parigi ed erano molto apprezzati da Franz Liszt.\nLa meccanica dei Cresci era di tipo viennese, cio\u00e8 del tipo dei pianoforti di Joseph B\u00f6hm, Conrad Graf e Johann Schantz. La scuola viennese era la pi\u00f9 importante tra gli ultimi decenni del Settecento e i primi dell'Ottocento.\nNon fu un caso che Mozart, Beethoven, Haydn, tutti legati a Vienna, sviluppassero per primi le incredibili potenzialit\u00e0 del nuovo strumento. Quello che frenava la diffusione del pianoforte nascente era il suo altissimo costo, per cui esso and\u00f2 affermandosi solo nelle corti reali, nei palazzi governativi e nei saloni delle principali famiglie nobili. Inoltre, il suo livello sonoro non era neppure paragonabile all'attuale e questo permetteva il suo uso solo in salotti o saloni di dimensioni relativamente contenute.\nFu in epoca romantica, dal 1840 in poi, che l'utilizzo di strutture rigide metalliche all'interno (in precedenza i pianoforti erano quasi tutti interamente in legno), con funzioni di telaio, consent\u00ec l'incremento della sonorit\u00e0, grazie a pi\u00f9 corde con tensioni maggiori e casse armoniche pi\u00f9 grandi (e andarono affermandosi i \"coda\" e \"gran coda\", che all'epoca andavano da 220 a ). E anche il peso pass\u00f2 dai (struttura interamente in legno) ai 300-400 (strutture in ferro), sino ai 600 e oltre di inizio Novecento (strutture in ghisa).\nQuesto incremento della potenza sonora consent\u00ec l'uso del pianoforte nei grandi teatri o nelle sale da concerto, ma trasform\u00f2 profondamente la sua qualit\u00e0 sonora.\nIl pianoforte attuale, apparso sul finire del XIX secolo, ha ben poco della timbrica originale di inizio Ottocento. Oggi \u00e8 molto diffuso chiamare \"fortepiani\" gli strumenti costruiti sino al 1870, a causa della grande diversit\u00e0 della struttura e quindi della timbrica rispetto al pianoforte attuale. Tuttavia non \u00e8 sempre facile distinguere nettamente fra l'uno e l'altro tipo, perch\u00e9 non si tratta di strumenti diversi, ma di uno strumento che si \u00e8 gradualmente evoluto; all'epoca non si avvert\u00ec mai un vero momento di stacco nel passaggio dal fortepiano al pianoforte moderno, come si desume da documenti e testi.\nI primi pianoforti verticali, pi\u00f9 economici e meno ingombranti, furono creati forse nel 1780 da Johann Schmidt di Salisburgo e nel 1789 da William Southwell di Dublino.\nI costruttori francesi pi\u00f9 famosi, S\u00e9bastien \u00c9rard e Ignace Pleyel, furono i pi\u00f9 grandi produttori di pianoforti dell'Ottocento. L'\u00c9rard, in particolare, era uno strumento di relativamente grande potenza sonora e di suono deciso (potremmo dire \"pi\u00f9 moderno\"), che dava particolare risalto espressivo. Franz Liszt ne fece il suo preferito. A \u00c9rard si devono moltissime invenzioni e perfezionamenti, tra cui quella del doppio scappamento. Il Pleyel invece aveva una grande dolcezza e pulizia sonora ed era relativamente pi\u00f9 faticoso e difficile da suonare, perch\u00e9 permetteva molte sfumature interpretative e aveva una maggiore sensibilit\u00e0. Era il pianoforte romantico per eccellenza. Chopin ne fece il suo preferito (sebbene si narri che, quando era stanco, suonasse l'\u00c9rard, perch\u00e9 il Pleyel \"gli chiedeva troppo\").\nNel 1861 i torinesi Luigi Caldera e Ludovico Mont\u00f9 inventarono il melopiano, un pianoforte dotato di motore con carica a manovella.\nAll'inizio del XX secolo la Steinway &amp; Sons di New York, ma con maestranze esclusivamente di origine italiana, brevett\u00f2 il pianoforte con telaio in ghisa e divenne il maggior produttore mondiale di pianoforti di qualit\u00e0 del Novecento.\nUn valido costruttore italiano di pianoforti \u00e8 stato Cesare Augusto Tallone. Oggi i costruttori italiani assurti a rinomanza mondiale sono Fazioli e Luigi Borgato.\nStruttura.\nIl pianoforte \u00e8 costituito da sei parti:\nLa cassa e la tavola armonica.\nLa cassa e la tavola armonica sono principalmente di abete e pioppo. Il \"somiere\", parte in cui stanno le caviglie (o piroli) per tirare o allentare le corde, \u00e8 spesso in legno di faggio.\nLa tastiera.\nLa tastiera \u00e8 la parte del pianoforte dove sono posizionati i tasti. La base su cui questa regge \u00e8 spesso in abete. Lo strumento dispone generalmente di 88 tasti, 52 bianchi e 36 neri, corrispondenti a un'estensione di sette ottave e una terza minore e disposti nella classica successione che intervalla gruppi di due e tre tasti neri. Questa successione permette di suonare le 12 note della scala cromatica abbassando, nell'ordine, 12 tasti della tastiera. In alcuni pianoforti (pochi modelli) la tastiera si estende di 4 o persino 9 tasti oltre i normali 88, andando verso i bassi.\nIl punto di riferimento centrale della tastiera \u00e8 un tasto do, chiamato appunto \"do centrale\".\nI tasti dei pianoforti pi\u00f9 sofisticati sono spesso in avorio ed ebano, mentre per i pianoforti comuni \u00e8 usata generalmente la galalite (sostanza di consistenza cornea, ottenuta dalla caseina).\nLa nota do, a partire dalla quale \u00e8 possibile eseguire la scala di do maggiore, priva di alterazioni, \u00e8 il tasto bianco situato esattamente prima di ogni successione di due tasti neri. In genere i tasti neri, in considerazione della tonalit\u00e0 della musica da eseguire, vengono chiamati bemolle o diesis (pi\u00f9 generalmente: \"alterazioni\"), a seconda che si riferiscano alla nota che li segue o a quella che li precede. Nei due casi, comunque, essi producono un suono che risulta pi\u00f9 basso o pi\u00f9 alto di un semitono (mezzo tono) rispetto ai tasti bianchi contigui.\nLa meccanica.\nLa meccanica \u00e8 una delle parti fondamentali del pianoforte: comprende una serie di strumenti e sistemi che permettono la produzione del suono con l'azione del martelletto sulla corda attraverso l'abbassamento del tasto.\nFunzionamento della meccanica.\nQuanto segue si riferisce alla meccanica \"moderna\" dei pianoforti a coda.\nQuando si preme un tasto del pianoforte si alza lo smorzatore per permettere alle corde percosse dal martelletto di vibrare. Il cavalletto si solleva, trascinando con s\u00e9 il bastone dello scappamento. Lo scappamento mette in funzione un rullino in feltro che \u00e8 fissato all'asta del martelletto che di conseguenza si solleva. L'asta superiore del cavalletto va verso l'alto fin quando la sua estremit\u00e0 non tocca il bottoncino di regolazione. Il martelletto continua la sua corsa colpendo le corde e separandosi dal bastone di scappamento e dallo stesso cavalletto. Anche lo spingitore si alza e rimane sospeso fino a quando il tasto non viene rilasciato.\nDopo aver percosso la corda, a tasto ancora abbassato, il martelletto ricade anche se non completamente; infatti viene fermato dal rullino dell'asta del martelletto che si adagia sull'asta superiore del cavalletto ancora sollevata. Lo scappamento torna cos\u00ec alla sua posizione iniziale, cio\u00e8 sotto l'asta del martelletto parzialmente alzato. Allo stesso tempo il paramartelletto impedisce che il martelletto rimbalzi sulle corde percuotendole nuovamente. Nel caso in cui il tasto venga rilasciato solo in modo parziale, il martelletto si muove libero dal paramartello mentre lo spingitore resta alzato. A questo punto se si preme di nuovo il tasto (che non \u00e8 stato rilasciato completamente), lo scappamento \u00e8 in grado di spingere di nuovo il rullino e l'asta del martello verso l'alto.\nQuesto sistema \u00e8 chiamato \"doppio scappamento\" e permette di eseguire rapidamente la ripetizione di una stessa nota, senza che il tasto (e quindi anche il martelletto) ritornino alla propria posizione iniziale. Alla pressione del tasto, viene attivato un montante, che solleva lo smorzatore della corda relativa al tasto premuto, cosicch\u00e9 essa pu\u00f2 vibrare liberamente. Rilasciato il tasto, di circa il 50% della sua corsa, lo smorzatore ricade sulla corda, bloccandone la vibrazione, e tutte le parti della meccanica tornano alla loro posizione d'origine, grazie anche alla forza di gravit\u00e0. \u00c8 opportuno ricordare che \"doppio scappamento\" \u00e8 solo un modo di dire, in quanto teoricamente questo meccanismo permette di ripetere lo scappamento all'infinito.\nIl pianoforte verticale, invece, non dispone del doppio scappamento; inoltre, non tutte le parti della sua meccanica tornano alla loro posizione iniziale grazie alla forza di gravit\u00e0, perch\u00e9 i pezzi sono disposti verticalmente, per cui vengono utilizzate piccole strisce di feltro che aiutano il meccanismo.\nConfronto con altri cordofoni.\nIn quanto strumento dotato di una tastiera e di corde, il pianoforte \u00e8 simile al clavicordo e al clavicembalo, dai quali si distingue per il modo in cui si produce il suono:\nI pedali.\nI pianoforti moderni possono avere dai due ai quattro pedali, a seconda del costruttore e dell'epoca di costruzione. Sono posti nella parte bassa dello strumento e servono ad alterare il suono dello strumento in diversi modi.\nI pedali del pianoforte sono generalmente in ottone.\nSi distinguono i seguenti tipi di pedale:\nTipi di pianoforte.\nEsistono diversi tipi di pianoforte:\nCura e mantenimento del pianoforte.\nLa percentuale di umidit\u00e0 \u00e8 uno dei fattori pi\u00f9 critici per il pianoforte: il troppo umido pu\u00f2 deformare i legni sotto carico, mentre il troppo secco pu\u00f2 generare fessurazioni negli stessi pezzi.\nUna grande influenza \u00e8 esercitata anche dalla temperatura ambiente e dalla posizione che si d\u00e0 allo strumento. La temperatura pi\u00f9 adatta va dai 15 ai 19\u00a0\u00b0C e ogni cambio repentino di temperatura non fa bene allo strumento; per esempio, in inverno bisogna evitare di spalancare all'improvviso finestre o balconi nella stanza che ospita il pianoforte ed evitare di lasciarlo esposto per troppo tempo alla bassa temperatura. Anche l'azione diretta dei raggi del sole \u00e8 fatale per la vernice, le impiallacciature, i legni e le corde.\nBisogna evitare che lo strumento si trovi vicino a fonti di calore (stufe, camini, termosifoni eccetera) o direttamente esposto alla radiazione solare. La vicinanza a una parete esposta all'esterno dell'abitazione pu\u00f2 causare danni. Cantine e mansarde sono assolutamente da evitare, se non ventilate.\nNon bisognerebbe appoggiare nulla sul mobile (fascicoli di musica, vasi, portacenere, bottiglie, bicchieri eccetera), o si comprometterebbero purezza e intensit\u00e0 del suono.\nNon si deve pulire l'interno dello strumento, soprattutto con prodotti aggressivi, o i legni sarebbero seriamente danneggiati. La pulizia va fatta da un tecnico, il quale decide se eventualmente sia il caso di rimuovere la meccanica per una pulizia pi\u00f9 profonda. Per la pulizia esterna, bisogna usare prodotti specifici che preservino lucentezza e colorazione della superficie.\nVa posta attenzione anche a insetti e topi. Per gli insetti, si possono collocare all'interno bustine di repellente. Nel caso vi sia un problema di topi, si devono precludere le vie di accesso al pianoforte, come i fori dei pedali, nei lunghi periodi di assenza.\nNon bisogna \"imbottire\" la stanza che ospita il pianoforte, evitando tende pesanti e grosse, mobili troppo grandi e rivestiti di tessuto, tappeti e tappezzerie pesanti: il motivo \u00e8 che questi elementi modificano e smorzano il suono.\nLa manutenzione ordinaria, da effettuarsi una o due volte l'anno nei cambi di stagione, consiste in tre fasi: regolazione della meccanica, accordatura (agendo sulla tensione delle corde si ripristinano i giusti intervalli armonici) e intonazione (agendo sul feltro dei martelli con uno strumento munito di aghi, detto \"intonatore\", si modifica quasi irreversibilmente il timbro)."}
{"id": "3197", "revid": "889336", "url": "https://it.wikipedia.org/wiki?curid=3197", "title": "Pittura", "text": "La pittura \u00e8 l'arte che consiste nell'applicare dei pigmenti a un supporto per lo pi\u00f9 bidimensionale, come la carta, la tela, la ceramica, il legno, il vetro, una lastra metallica o una parete. Il risultato \u00e8 un'immagine che, a seconda delle intenzioni dell'autore, esprime la sua percezione del mondo o una libera associazione di forme o un qualsiasi altro significato, a seconda della sua creativit\u00e0, del suo gusto estetico e di quello della societ\u00e0 di cui fa parte. Chi dipinge \u00e8 detto pittore o pittrice, mentre il prodotto finale \u00e8 detto dipinto. Si pu\u00f2 chiamare anche quadro solo quando realizzato su un supporto mobile, generalmente di dimensioni non molto grandi e spesso racchiuso in cornice.\nEssendo i pigmenti essenzialmente solidi, \u00e8 necessario utilizzare un legante, chiamato medium, che li porti a uno stadio di impasto stendibile, pi\u00f9 fluido o pi\u00f9 denso, e che permetta anche l'adesione duratura al supporto una volta che interviene un processo di asciugamento, di presa o di polimerizzazione.\nStoria.\nI dipinti pi\u00f9 antichi sono stati rinvenuti nella Grotta Chauvet in Francia: la loro realizzazione \u00e8 databile a circa 32.000 anni fa. Sono realizzati con ocra rossa e pigmento nero, e mostrano cavalli, rinoceronti, leoni, bufali l.p. e mammut. Esempi di pittura rupestre sono presenti praticamente in tutto il mondo.\nNel corso del XIX secolo, con la nascita della fotografia, si assiste a un significativo cambio di ruolo della pittura nella societ\u00e0: non pi\u00f9 necessaria per fissare i dati oggettivi di ci\u00f2 che rappresenta (ad esempio l'effigiato in un ritratto), port\u00f2 gli artisti ad esplorare rappresentazioni pi\u00f9 legate al loro sentire personale, alle emozioni, alla psicologia, a tutto ci\u00f2 che \u00e8 legato all'invisibile e all'immaginario.\nLa pittura stessa poi, messa in discussione e ridimensionata nel XX secolo in favore di espressioni artistiche pi\u00f9 libere e concettuali, resta comunque ampiamente praticata in tutto il mondo.\nCaratteristiche.\nPittura come \"arte maggiore\".\nLa pittura gode di un posto di primo piano su tutte le arti. Basti pensare a come il concetto stesso di \"opera d'arte\" (visiva) sia pi\u00f9 spontaneamente associato a dipinti piuttosto che a sculture o opere di architettura, per non parlare poi delle cosiddette \"arti minori\". Oltre ai fattori storici che hanno determinato la divisione tra arti \"maggiori\" e \"minori\" (Leon Battista Alberti distingueva gli aspetti intellettuali rispetto a quelli manuali, secondo una definizione fatta propria poi dalle Accademie nel XVII secolo e da esse canonizzate), la pittura ha un'innegabile facilit\u00e0 di fruizione rispetto alle altre forme artistiche.\nLe opere pittoriche essendo bidimensionali non richiedono particolare impegno per essere percepite: \u00e8 sufficiente posizionarsi frontalmente per osservarle, a differenza di quelle scultoree o architettoniche, che essendo tridimensionali obbligano l'osservatore a posizionarsi dinamicamente su diversi punti di vista per una loro migliore comprensione. Ci\u00f2 significa anche una immensamente maggiore fruibilit\u00e0, si pensi alla semplice economicit\u00e0 delle riproduzioni fotografiche di pittura, che possono circolare con estrema facilit\u00e0; impossibile, per adesso, per le opere d'arte tridimensionali.\nWitelo, un matematico e fisico del XIII secolo originario della Slesia, scriveva che \"L'occhio non pu\u00f2 comprendere la forma vera delle cose con il semplice sguardo (\"aspectus\"), ma s\u00ec con l'intuizione diligente (\"obtudus\")\". Mentre l\"aspectus\", semplice visione esteriore, \u00e8 sufficiente per la pittura e gran parte della scultura, l\"obtudus\", inteso come sguardo penetrante, raziocinante, \u00e8 necessario ad esempio per comprendere un'opera architettonica.\nLa questione pittorica.\nLa pittura intesa come forma artistica non \u00e8 una meccanica apposizione di colore a un disegno, ma \u00e8 un'arte che pone dei problemi pi\u00f9 complessi: la resa del colore, le variazioni di tono, lo studio di luci ed ombre, l'illusione di spazi naturalistici, la ricchezza della tecnica (con smalti, impasti, velature). Nelle civilt\u00e0 pi\u00f9 antiche non esisteva ancora l'accento su tali questioni, per cui si ebbero produzioni anche di grande raffinatezza, ma definibili solo come \"disegno colorato\" (si pensi ad esempio all'arte egiziana). Questi problemi poterono dirsi considerati e risolti solo dall'arte greca in poi, a partire dal V secolo a.C., con pieno sviluppo documentabile in tutto il IV secolo a.C., e da allora entrarono a far parte della cultura mediterranea ed europea con alterne vicende.\nTecniche pittoriche.\nEsistono molti tipi di tecniche pittoriche, che si differenziano sia per i materiali e gli strumenti usati sia per le superfici sulle quali \u00e8 eseguita l'opera.\nLe prime superfici sulle quali l'uomo realizz\u00f2 primitive forme d'arte pittorica, geometrica e figurativa, furono le pareti di una caverna oppure di una casa o di un tempio.\nNel Medioevo il supporto preferito dai pittori era la tavola di legno, per poi passare con il tempo alla tela, con la quale si ovvi\u00f2 al problema del peso e della relativa instabilit\u00e0 del pannello ligneo.\nAltri supporti possono essere: la carta, il metallo, il vetro, la seta, una parete e qualunque altra superficie in grado di mantenere in modo permanente il colore.\nClassificazione.\nIn base al supporto:\nNell'esecuzione di opere pittoriche, poi, oltre ad una vasta gamma di superfici e di coloriche possono presentarsi puri - pigmenti - o pi\u00f9 normalmente gi\u00e0 uniti al cosiddetto medium (paste, resine, oli, emulsioni...), si aggiunge la possibilit\u00e0 di utilizzare vari strumenti: pennelli, spatole, aerografo, spray, punte e anche attrezzi che non nascono per uso artistico ma che vi sono adattati dalla perizia o dalla fantasia dell'artista.\nL'elenco non pu\u00f2 considerarsi esauriente, in quanto possono essere utilizzate, oltre alle superfici pi\u00f9 varie, anche tecniche e materiali eterogenei, realizzandosi cos\u00ec opere a tecnica mista (ad esempio il collage con la pittura) o opere polimateriche (ad esempio colori uniti o abbinati a tessuti, materiali inerti, oggetti)."}
{"id": "3198", "revid": "1762097", "url": "https://it.wikipedia.org/wiki?curid=3198", "title": "Parigi", "text": "Parigi (: ; in francese \"Paris\", pronuncia ; con riferimento alla citt\u00e0 antica, \"Lutezia\", in francese \"Lut\u00e8ce\" , dal latino \"Lutetia Parisiorum\") \u00e8 la capitale e la citt\u00e0 pi\u00f9 popolata della Francia, capoluogo della regione dell'\u00cele-de-France e l'unico comune a essere nello stesso tempo dipartimento, secondo la riforma del 1977 e i dettami della legge PML che espansero i vecchi confini comunali.\nCon una popolazione di abitanti \u00e8, dopo Berlino, Madrid e Roma, il quarto comune pi\u00f9 popoloso dell'Unione europea e, in considerazione della superficie comunale, possiede una delle pi\u00f9 alte densit\u00e0 abitative del mondo. Tuttavia, l'estensione urbana della capitale francese \u00e8 ben pi\u00f9 ampia del suo territorio comunale: la sua area metropolitana, detta anche \"Grande Parigi\" (in francese \"Grand Paris\"), conta infatti circa 12 milioni di persone.\nLa citt\u00e0 si trova nel nord della Francia, su un'ansa della Senna, posizione molto favorevole poich\u00e9 fondamentale snodo di trasporti e traffici del continente europeo. In effetti, la posizione di Parigi al centro dei principali itinerari commerciali terrestri e fluviali le permise di diventare una delle citt\u00e0 pi\u00f9 influenti della Francia a partire dal X secolo, con la costruzione dei palazzi reali, di ricche abbazie e della celebre cattedrale di Notre-Dame. Lungo tutto il corso della propria storia, Parigi ha saputo influenzare in modo determinante la politica, la cultura, lo stile di vita e l'economia dell'intero mondo occidentale. Nel XIII secolo diede grande impulso alla rinascita delle arti e del sapere grazie alla presenza della prestigiosa Universit\u00e0 della Sorbona nel Quartiere latino; nel XIV secolo divenne una delle pi\u00f9 importanti citt\u00e0 del mondo cristiano. Nell'Et\u00e0 moderna la sua influenza continu\u00f2 a crescere in tutti i sensi: nella seconda met\u00e0 del XVII secolo fu la capitale della pi\u00f9 grande potenza militare del continente, nel Settecento divenne il cenacolo europeo della cultura e dei \"lumi\", per poi avviarsi nell'Ottocento a divenire la citt\u00e0 dell'arte, dei piaceri e del divertimento.\nEreditando la storia di un impero coloniale estesosi su cinque continenti, Parigi \u00e8 considerata come il centro del mondo francofono e ha mantenuto una posizione internazionale di grande rilievo, sia come influente metropoli mondiale, sia come centro culturale, politico ed economico di indiscusso prestigio. Ospita, tra gli altri, il quartier generale dell'OECD e dell'UNESCO. Secondo stime effettuate dalla CNN, nel 2009&lt;ref name=\"http://money.cnn.com/magazines/fortune/global500/2009/cities/\"&gt;&lt;/ref&gt; Parigi era sede di 27 delle aziende \"Fortune global 500\", davanti a Pechino, New York e Londra. La presenza in citt\u00e0 di una delle pi\u00f9 importanti borse internazionali e le sue numerose attivit\u00e0 economiche, politiche e turistiche, fanno di Parigi uno dei principali \"hub\" del mondo.\nScrigno contenente numerosi monumenti dall'incalcolabile valore storico e artistico, Parigi rappresenta il simbolo stesso della cultura francese e del suo prestigio nel mondo. I turisti spesso le attribuiscono il qualificativo di \"pi\u00f9 romantica citt\u00e0 del globo\", titolo derivato dal periodo del Secondo Impero durante il quale Parigi fu profondamente trasformata dal barone Haussmann, guidato dall'imperatore Napoleone III che voleva fare della capitale francese la pi\u00f9 bella citt\u00e0 d'Europa. Quella di Parigi fu infatti una delle pi\u00f9 grandi e pi\u00f9 criticate rivoluzioni urbanistiche (visto lo sventramento del cuore storico della citt\u00e0) nella storia dell'umanit\u00e0.\nUno studio dell'Institut d'am\u00e9nagement et d'urbanisme (IAU) pubblicato nel 2019 sottolinea che i prezzi degli alloggi spingono i nuclei familiari a basso reddito a lasciare Parigi per stabilirsi nei dipartimenti vicini come Senna-Saint-Denis, il che tende a provocare una \"gentrificazione\" della capitale e una pauperizzazione dei dipartimenti vicini. Secondo il sito money.it, nel 2020, Parigi \u00e8 la citt\u00e0 pi\u00f9 cara al mondo assieme a Hong Kong e Zurigo.\nGeografia fisica.\nTerritorio.\nParigi occupa una superficie di 120,40\u00a0km quadrati ma la sua agglomerazione \u00e8 molto pi\u00f9 grande. La \"piccola corona\", composta dalla citt\u00e0 e dai tre dipartimenti confinanti di Senna-Saint-Denis (236\u00a0km\u00b2), Valle della Marna (245\u00a0km\u00b2) e Hauts-de-Seine (176\u00a0km\u00b2), occupa una superficie di 762,40\u00a0km\u00b2, con una popolazione di circa 6\u00a0260\u00a0000 abitanti (al 2005).\nPoggia su un suolo calcareo. Il nome della citt\u00e0 deriva dalla lingua celta \"kwar\" che significa \"cava\", \"miniera\": il territorio \u00e8 infatti stato oggetto di industria estrattiva, in particolare gesso, calcare e argilla dall'epoca gallo-romana al XVIII secolo.\nL'altitudine media di Parigi \u00e8, secondo le varie fonti, 47\u201353\u00a0m s.l.m. (intervallo: dai 26\u00a0m del Point du Jour ai 148,48\u00a0m di rue du T\u00e9l\u00e9graphe 40, nel XX \"arrondissement\"). La Senna scorre a 26\u201328\u00a0m, con inondazioni storiche fino a 32\u201333\u00a0m. I punti non sommergibili pi\u00f9 importanti misurano:\nClima.\nIl clima di Parigi \u00e8 alquanto particolare, a met\u00e0 strada tra il clima oceanico e il clima continentale. Generalmente il clima di Parigi \u00e8 quello tipico dell'Europa occidentale, largamente influenzato dalla corrente del Golfo, quindi un clima oceanico, seppure appunto con picchi di maggiore continentalit\u00e0. L'inverno \u00e8 caratterizzato da un'alternanza di periodi miti e piovosi (quando soffiano i venti umidi e tiepidi dall'oceano Atlantico) e di periodi invece pi\u00f9 rigidi e nevosi (con minime anche di -10\u00a0\u00b0C) quando soffiano i venti dal Polo nord o dall'est. In inverno i giorni sono freddi ma le temperature sono spesso sopra lo zero. Le gelate notturne sono frequenti ma le temperature sotto i -5\u00a0\u00b0C si verificano di norma solo per qualche giorno all'anno. La neve \u00e8 rara, ma la citt\u00e0 vede a volte leggere nevicate o spruzzate leggere senza accumulo.\nTuttavia negli inverni del 2009, 2010 e 2011 intensi fronti freddi hanno portato a violenti episodi nevosi e a temperature che hanno raggiunto i -10\u00a0\u00b0C e -20\u00a0\u00b0C nelle periferie. Allo stesso modo l'estate pu\u00f2 presentare giornate piuttosto calde e giornate fresche, ventose e piovose (con temperature minime sui +10\u00a0\u00b0C). In agosto per esempio le temperature medie possono variare tra i +14\u00a0\u00b0C e i +23\u00a0\u00b0C. La temperatura media nel mese di luglio 2010 \u00e8 stata +22,46\u00a0\u00b0C&lt;ref name=\"http://www.meteorologic.net/\"&gt;&lt;/ref&gt;&lt;ref name=\"http://elementi.ws/wikipedia/paris-072010.csv\"&gt;Average temperatures for Paris - July 2010.&lt;/ref&gt;. Inoltre i quartieri meridionali e orientali presentano inverni pi\u00f9 rigidi rispetto al centro della citt\u00e0 e ai quartieri settentrionali e occidentali.\nLe minime invernali nel centro della citt\u00e0 raramente sono particolarmente basse, grazie al fenomeno dell'isola di calore urbana.\nI periodi pi\u00f9 consigliati per visitare la citt\u00e0 sono quindi la tarda primavera (maggio) e l'inizio dell'autunno (settembre e inizio ottobre). La temperatura pi\u00f9 alta mai registrata \u00e8 di 42,6\u00a0\u00b0C, il 25 luglio 2019. Relativamente invece alla piovosit\u00e0, i dati del trentennio 1961-1990 mostrano una quantit\u00e0 complessiva di 609\u00a0mm, all'incirca, dunque lo stesso ammontare di Londra, ma con maggiori sbalzi tra un mese e l'altro, nonch\u00e9 tra un anno e un altro. Generalmente comunque il periodo pi\u00f9 piovoso risulta essere la tarda primavera, mentre le minori precipitazioni si registrano in due periodi: il tardo inverno e la tarda estate.\nComuni limitrofi.\nAubervilliers, Bagnolet, Boulogne-Billancourt, Charenton-le-Pont, Clichy, Fontenay-sous-Bois, Gentilly, Issy-les-Moulineaux, Ivry-sur-Seine, Le Kremlin-Bic\u00eatre, Joinville-le-Pont, Levallois-Perret, Les Lilas, Malakoff, Montreuil, Montrouge, Neuilly-sur-Seine, Nogent-sur-Marne, Pantin, Le Pr\u00e9-Saint-Gervais, Puteaux, Saint-Cloud, Saint-Denis, Saint-Mand\u00e9, Saint-Maurice, Saint-Ouen-sur-Seine, Suresnes, Vanves, Vincennes.\nStoria.\nLe origini.\nL'antico nome della citt\u00e0, \"Lut\u00e8ce\", e di due suoi quartieri, le Marais e la montagna di Sainte-Genevi\u00e8ve (l'antica \"Lucotecia\"), potrebbe lasciare intuire la presenza di zone paludose nei dintorni della citt\u00e0 (probabile di etimologia celtica luto-luteo \"palude\"). Tuttavia la zona non era paludosa, bens\u00ec molto fertile. Eventuali inondazioni da parte della Senna avvenivano nel vallone che dall'estremit\u00e0 orientale del Marais, dal canal Saint Martin, prosegue ai grandi \"boulevard\", fino al ponte dell'Alma. La valle non \u00e8 che un lungo meandro abbandonato dal fiume probabilmente 10\u00a0000 anni fa, esistendo effettivamente paludi tra Montmartre e la montagna di Sainte-Genevi\u00e8ve intorno a 30\u00a0000 e 40\u00a0000 anni fa.\nTrib\u00f9 celtiche furono stanziate per molti secoli in un'ansa della Senna. Tito Labieno, luogotenente di Cesare nel 53 a.C., assedi\u00f2 l\"oppidum\" dei Parisi, vincendoli. I Romani vi stabilirono un proprio insediamento e lo chiamarono \"Lutetia Parisiorum\".\nConquistata e pacificata la Gallia, Lutetia diventa una citt\u00e0 romana, nelle aspirazioni e nello stile civile: il sito \u00e8 in posizione favorevole per i commerci e i traffici fluviali e le popolazioni locali sono avvantaggiate dall'espansione economica portata dai Romani. Il famoso pilastro dei Nauti, un'opera votiva costruita su richiesta della corporazione dei commercianti fluviali, \u00e8 testimonianza della feconda attivit\u00e0 che gravitava intorno alla citt\u00e0, nonch\u00e9 immagine precorritrice delle sorti di Parigi, che ha infatti per stemma quello della potente corporazione medievale dei Nauti, che per secoli ha guidato le sorti municipali.\nLutetia si sviluppa fino a divenire una vera e propria citt\u00e0 (in particolare lungo la \"rive gauche\" della Senna) e si dota delle strutture essenziali per essere degna di questo nome: il foro, le terme (i cui resti sono visibili all\"Hotel de Cluny\"), l'anfiteatro e un teatro.\nLa tradizione vuole che nel 250 la citt\u00e0 venga cristianizzata dal vescovo Dionigi che qualche secolo dopo sar\u00e0 eletto a patrono della citt\u00e0 (\"Saint Denis\").\nNel IV secolo la citt\u00e0 comincia a essere chiamata \"Paris\".\nNel 383 Magno Massimo, autoproclamatosi imperatore della Britannia vince a Lutezia contro il legittimo imperatore Graziano. Nel 445 Clodione razzia la citt\u00e0.\nArrestata l'avanzata di Attila nel 451 (secondo la tradizione popolare grazie all'incoraggiamento di santa Genoveffa), nel 465 \u00e8 il turno di Childerico I di assediare la citt\u00e0. Mancano tuttavia fonti che confermino l'assedio.\nParigi \u00e8 definitivamente merovingia nel 486 con Clodoveo I. Nel 508 diventa capitale del regno franco. Clodoveo, convinto da Genoveffa, fa costruire una chiesa intitolata ai santi Pietro e Paolo su una collina, oggi chiamata Monte di Santa Genoveffa (V \"arrondissement\"), dove i due verranno sepolti.\nMedioevo.\nCapitale dei Franchi fino a Carlo Magno, che le preferisce Aquisgrana, verr\u00e0 assediata dai Vichinghi a pi\u00f9 riprese dall'845 al 911, anno di stipula del trattato di Saint-Clair-sur-Epte, con il quale gli invasori si stabiliscono definitivamente in Normandia. I Robertingi, abati laici di Saint-Germain-des-Pr\u00e9s, vittoriosi sui Normanni, diventano re dei francesi, pongono la propria capitale a Parigi, ma risiedono preferenzialmente a Orl\u00e9ans.\nNel 1021 il capitolo di Notre-Dame \u00e8 gi\u00e0 meta di molti \"clerici vagantes\"; nel 1246 l'universit\u00e0 di Parigi vede riconosciuta la propria autonomia, e nel 1257 nasce la scuola della Sorbona: Parigi si avvia a diventare uno dei centri della cultura europea, nel cuore della Francia medievale.\nIl XII e il XIII secolo vedono Parigi al centro di una forte crescita economica, e la corporazione dei mercanti come sua protagonista.\nLa \"rive droite\" viene urbanizzata durante il Medioevo. Il nuovo nucleo viene ben presto a superare in numero di abitanti e in importanza la parte pi\u00f9 antica, nota come \"cit\u00e8 de Saint Germain\", ma anche come \"Universit\u00e9\", poich\u00e9 abbazie, scuole, editori, artisti vi hanno eletto sede. La \"rive droite\" diverr\u00e0 il nuovo centro direttivo.\nFino a Filippo Augusto l'urbanizzazione di Parigi pu\u00f2 sintetizzarsi nella costruzione delle prime cinte murarie e nel prosciugamento delle paludi. Dell'edilizia romanica restano tuttavia pochissime tracce, per esempio nell'abside di St-Martin-des-Champs. L'\u00cele de France \u00e8 invece la culla dell'arte e dell'architettura gotica, che tra il XII secolo e il XV evolve dal gotico primitivo al \"flamboyant\".\nRinascimento ed epoca moderna.\nA met\u00e0 del XIV secolo Parigi cerca di fare la propria politica municipale: ha gi\u00e0 pi\u00f9 di centocinquantamila abitanti e, attraverso sollevazioni e alleanze (la guerra dei cent'anni) mostra di non volere rinunciare alla propria indipendenza. La citt\u00e0 si estende soprattutto sulla riva destra, e le mura di Carlo V (1371-1380) comprendono l'insieme degli \"arrondissement\" III e IV.\nBisogna arrivare al 1437 perch\u00e9 Carlo VII possa fare di Parigi, indiscutibilmente, la capitale dei Valois. La storia della citt\u00e0 s'intreccia da l\u00ec in poi inestricabilmente con la storia di Francia.\nEnrico III nel 1588 fugge dalla citt\u00e0 e l'ugonotto Enrico IV dovr\u00e0 convertirsi al cattolicesimo e pagare 200\u00a0000 scudi per rientrarvi.\nSotto i Borboni Parigi \u00e8 scenario e protagonista della Fronda: Luigi XIV sposta la corte a Versailles, per sottrarsi in un solo colpo agli intrighi dei nobili e alle barricate del popolo parigino e procedere liberamente nella propria politica accentratrice.\nAlla vigilia della Rivoluzione Parigi occupa 1 100 ettari e conta oltre seicentomila abitanti. Al di fuori della cinta daziaria (le mura dei \"Fermiers g\u00e9n\u00e9raux\") i sobborghi sono costituiti da ventiquattro villaggi.\nDi nuovo protagonista, non meno che testimone, il popolo parigino gioca la propria rivoluzione. Lo spirito di ribellione e d'indipendenza dei parigini viene di nuovo duramente represso, con l'esecuzione della prima \"Commune\" rivoluzionaria - il consiglio della citt\u00e0 - che segna l'inizio del Terrore di Robespierre: per pi\u00f9 di un anno, tra il 1793 e il 1794, le piazze di Parigi ospitano il lavoro indefesso della ghigliottina.\nCome molti prima e dopo di lui anche Napoleone cerca di assoggettare la citt\u00e0 al potere centrale, nel quadro della propria riforma amministrativa. Questo non impedir\u00e0 ai parigini d'insorgere di nuovo contro Carlo X nel 1830.\nDurante il periodo napoleonico gli edifici cittadini, rimasti danneggiati durante la rivoluzione, vengono riparati e viene realizzato un nuovo sistema di illuminazione stradale a gas. Viene inoltre introdotta la numerazione civica degli edifici (in uso ancora oggi) e numerosi parchi appartenenti una volta agli aristocratici vengono resi pubblici. Per migliorare le condizioni igieniche vengono invece realizzate numerose nuove fontane dotate di acqua corrente e vengono costruiti numerosi cimiteri per fare fronte alla mancanza di spazio in quelli gi\u00e0 esistenti. Numerosi monumenti vengono invece realizzati da architetti come Percier, Fontaine e Chalgrin.\nNel 1845 la citt\u00e0 supera il milione di abitanti e Thiers allarga di nuovo la cinta muraria che porta il suo nome, includendo alcuni villaggi della campagna. L'estetica viene sempre pi\u00f9 rifinita, con il completamento dei lungosenna, di Piazza della Concordia e dell'Arco di Trionfo. Ma la vera grande rivoluzione urbanistica \u00e8 quella condotta da Haussmann per conto di Napoleone III: lo sventramento di interi vecchi quartieri risponde alla necessit\u00e0 di liberare la citt\u00e0 dalla congestione viabilistica, fagocitata dalla sovrappopolazione, da sei linee ferroviarie e da migliaia di veicoli a cavallo. La costruzione dei grandi viali alberati \u00e8 inoltre dettata da motivi di ordine pubblico, onde impedire ai parigini la possibilit\u00e0 di compiere insurrezioni (vedi trasformazione di Parigi sotto il Secondo Impero). In trent'anni la citt\u00e0 raddoppia e nel 1876 arriva a due milioni, nonostante la guerra con la Prussia e il disastro della Comune. A quest'epoca risalgono alcuni famosi monumenti come la Torre Eiffel e la Basilica del Sacro Cuore a Montmartre. Qui sorge il celeberrimo quartiere degli artisti, simbolo della Parigi \"boh\u00e9mienne\" di fine XIX secolo destinata a entrare nell'immaginario collettivo mondiale.\nEpoca contemporanea.\nLa citt\u00e0 continua a crescere. All'inizio della prima guerra mondiale, nel 1914, la battaglia della Marna la salva dall'invasione tedesca, ma non andr\u00e0 cos\u00ec nel 1940, quando il Terzo Reich occupa la citt\u00e0 dichiarandola citt\u00e0 aperta. La bandiera con la svastica sventola sulla Torre Eiffel e su tutti i monumenti cittadini. Hitler, appassionato di architettura, ha sempre ammirato Parigi prendendola a modello per la costruzione della nuova Berlino. Tuttavia, nell'agosto del 1944 - in vista dell'invasione americana - ordina al governatore della citt\u00e0 la distruzione dei ponti sulla Senna e dei monumenti. Nei drammatici giorni della sua liberazione, Parigi insorge, ma viene salvata dallo stesso governatore tedesco - von Choltitz - che, rifiutandosi di distruggere i monumenti della citt\u00e0, si arrende al generale Leclerc. Parigi \u00e8 l'unica metropoli europea a uscire praticamente intatta dalla seconda guerra mondiale: infatti, non essendo snodo di ferrovie militari n\u00e9 sede di fabbriche (collocate solo in periferia), fu risparmiata dai bombardamenti che la RAF condusse sul resto d'Europa tra il 1942 e il 1945.\nIl 26 agosto 1944 il generale de Gaulle entra a Parigi acclamato dalla folla in delirio e il 27 ottobre 1946 all'Hotel de Ville viene proclamata la Quarta Repubblica francese.\nLo spirito rivoluzionario parigino si ridesta nel maggio 1968, nel quartiere latino, con lo sciopero generale avviato dagli studenti, che per qualche giorno si estende all'intera Francia. Il risultato, sul piano dell'organizzazione della citt\u00e0, \u00e8 lo smembramento della Sorbona in 13 universit\u00e0 nella regione di Parigi.\nLa citt\u00e0 torna a dedicarsi al proprio sviluppo. Gi\u00e0 negli anni sessanta si era aperto, con il trasferimento dei mercati generali (les Halles) a Rungis, un periodo di grandi lavori pubblici, teso a liberare il centro storico della citt\u00e0 dalla pressione del traffico e dagli insediamenti popolari, e a riqualificarlo con funzioni prevalentemente culturali e di rappresentanza.\nLe tappe principali della ristrutturazione sono:\nSimboli.\nLo stemma della citt\u00e0, nella sua forma attuale, risale al 1358, anno in cui il re Carlo V concede il \"capo araldico\" seminato di gigli di Francia. Esso presenta i gigli di Francia sopra \"Scilicet\" (la nave che simboleggiava l'ordine dei mercanti che commerciavano sulla Senna). Il motto \u00e8 \"Fluctuat nec mergitur\".\nSimboli.\nLo stemma della citt\u00e0, nella sua forma attuale, risale al 1358, anno in cui il re Carlo V concede il \"capo araldico\" seminato di gigli di Francia. Esso presenta i gigli di Francia sopra \"Scilicet\" (la nave che simboleggiava l'ordine dei mercanti che commerciavano sulla Senna). Il motto \u00e8 \"Fluctuat nec mergitur\".\nMonumenti e luoghi d'interesse.\nGran parte del patrimonio artistico-architettonico di Parigi si trova nel centro storico, che deve il suo aspetto attuale a numerosi rimaneggiamenti urbanistici effettuati nei secoli dai Re di Francia e al grande rinnovamento effettuato tra il 1852 e il 1869 per volere di Napoleone III, dal barone Haussmann.\nIl monumento simbolo della citt\u00e0 \u00e8 la \"basilica cattedrale metropolitana della Madonna di Parigi\", pi\u00f9 conosciuta semplicemente come Notre-Dame, situata nella parte orientale dell'\u00cele de la Cit\u00e9, isola della citt\u00e0, posizionata al centro della Senna. A breve distanza si trova il complesso del Palazzo di Giustizia, antico palazzo reale medievale poi ristrutturato nel XVIII secolo. Del medioevo conserva il capolavoro della Sainte-Chapelle e la Conciergerie.\nAltro monumento simbolo di Parigi \u00e8 il Louvre, originariamente concepito come struttura esclusivamente militare, fu poi ridisegnato a partire dal 1527 per volere di Francesco I come elegante corte per i re di Francia. Oggi accoglie il celebre Museo del Louvre, uno dei pi\u00f9 grandi al mondo e il primo per numero di visitatori (9,6 milioni nel 2019).\nIl fronte occidentale del Palazzo, incentrato sulla \"Pyramide\", si apre su una grandiosa prospettiva urbanistica che, partendo dall'Arco del Carrousel, attraversa i Giardini delle Tuileries, la Place de la Concorde, gli Champs-Elys\u00e9es fino all'Arco di Trionfo. Dal 1989 la prospettiva termina con l'Arco de La D\u00e9fense.\nPoco lontano \u00e8 il quartiere del lusso e della moda, incentrato su Rue Saint-Honor\u00e9 e Place Vend\u00f4me. Il quartiere del Marais ingloba splendidi palazzi barocchi, come l'H\u00f4tel de Soubise; il Municipio e la caratteristica Place des Vosges. Sempre sulla riva destra, oltre il quartiere del Marais, vi \u00e8 la storica Place de la Bastille, un tempo occupata dalla fortezza della Bastiglia, da cui il nome, e dove oggi sorge il teatro dell'Op\u00e9ra Bastille, in pi\u00f9 grande d'Europa. Quest'ultimo, con il pi\u00f9 celebre Op\u00e9ra, \u00e8 sede dell'Op\u00e9ra National de Paris.\nLa riva sinistra della Senna \u00e8 occupata dai quartieri universitari (Quartier Latin), intorno alla Sorbonne, e da quelli amministrativi del Parlamento, Senato, Uffici ministeriali e Ambasciate. Fra i principali monumenti spiccano il Palazzo del Lussemburgo, contornato dai suoi giardini alla francese, l'Assembl\u00e9e nationale e l'H\u00f4tel des Invalides, costruito in fastose forme barocche da Jules Hardouin Mansart per il Re Sole. Incentrato sulla grande cupola dorata del \"D\u00f4me des Invalides\", ospita il Mus\u00e9e de l'Arm\u00e9e e la tomba di Napoleone.\nAltro sito di notevole interesse artistico \u00e8 la famosissima Tour Eiffel, vero simbolo della citt\u00e0.\nIl suo ricchissimo patrimonio d'arte, storia e architettura, le hanno valso l'iscrizione alla lista del patrimonio dell'umanit\u00e0 promossa dall'UNESCO.\nLa citt\u00e0 inoltre \u00e8 ricca di musei e gallerie d'arte; il pi\u00f9 famoso \u00e8 certamente il Museo del Louvre, che insieme al Museo d'Orsay, al Museo dell'Orangerie e al Mus\u00e9e National d'Art Moderne del Centro Georges Pompidou costituisce la rete delle pi\u00f9 famose gallerie d'arte francesi. Un altro notevole circuito di musei \u00e8 formato dal Museo Carnavalet (Storia di Parigi), Mus\u00e9e Galliera (Moda e Costume), Museo Jacquemart-Andr\u00e9 (Collezione privata), Museo Rodin, Istituto del mondo arabo.\nA questi vanno aggiunti i musei a carattere scientifico, ovvero la Cit\u00e9 des sciences et de l'industrie e la Cit\u00e9 de la musique al Parc de la Villette; l'Osservatorio di Parigi, il Museo nazionale di Storia Naturale, l'Acquario civico di Parigi nonch\u00e9 le decine di musei minori, tra cui il Mus\u00e9e du quai Branly.\nArchitetture religiose.\nParigi \u00e8 ricca di antiche chiese di grande importanza, tra le quali la pi\u00f9 celebre \u00e8 certamente la Cattedrale di Notre-Dame, grande esempio dell'Architettura gotica divenuta nel mondo simbolo della citt\u00e0.\nCapolavoro del Gotico francese nel suo stile \"radiante\" \u00e8 la Sainte-Chapelle, contenente un importantissimo ciclo di vetrate del XIII secolo.\nLa capitale francese ospita molti altri edifici religiosi di grande valore storico e artistico. Tra questi, in particolare, sono da ricordare la monumentale Chiesa di Saint-Eustache, gotico-rinascimentale; la romanica chiesa di Saint-Germain-des-Pr\u00e9s; la Chiesa di Saint-Sulpice, il secondo edificio sacro pi\u00f9 grande della citt\u00e0 dopo Notre-Dame; la chiesa barocca del Val-de-Gr\u00e2ce; nonch\u00e9 la famosa Basilica del Sacro Cuore di Montmartre e la Grande moschea di Parigi, la pi\u00f9 grande del Paese e la terza d'Europa, costruita in stile moresco nel 1926.\nIl centro storico ospita inoltre diverse altre chiese interessanti: le gotiche Saint-Germain-l'Auxerrois, antica cappella reale del Louvre; Saint-Merri; Saint-S\u00e9verin; Saint-\u00c9tienne-du-Mont; Saint-Gervais-Saint-Protais, dall'imponente facciata manierista. Ancora le barocche Saint-Paul-Saint-Louis, gesuitica; Saint-Roch e Saint-Nicolas-du-Chardonnet.\nInoltre va ricordata l'imponente Chiesa della Madeleine, che chiude la prospettiva centrale di Place de la Concorde, devoluta alle Glorie napoleoniche.\nEsternamente all'area comunale, ma comunque nella sua area urbana, sorge l'importante complesso della Basilica di Saint-Denis, culla dell'Architettura gotica con le sue importanti vetrate medievali. All'interno accoglie le tombe dei Re di Francia, opere di vari artisti fra cui Philibert Delorme, Germain Pilon e Primaticcio.\nArchitetture civili.\nIl centro di Parigi \u00e8 ricco di palazzi costruiti soprattutto nei secoli XV, XVII e XVIII come dimore private delle maggiori famiglie della citt\u00e0; gli stili architettonici rappresentati nel centro cittadino sono molti, dal tardogotico, al barocco, al rococ\u00f2, al neoclassico, all'eclettico sino al liberty. La storia degli edifici civili parigini si estende fino ai giorni nostri, comprendendo il Centro Pompidou e le numerose architetture moderne caratterizzanti La D\u00e9fense, la zona di pi\u00f9 innovativa concezione del territorio francese.\nParigi ha avuto un centro di potere civile adeguato alla propria importanza, dovuto anche al fatto di ospitare, a periodi, una grande corte all'interno della citt\u00e0 a partire gi\u00e0 dall'Alto medioevo, quando divenne capitale. Fra i palazzi pubblici va ricordato l'H\u00f4tel de Ville e i palazzi reali del Louvre, il distrutto Palazzo delle Tuileries, Palazzo del Lussemburgo, il Palais-Royal, il Palazzo dell'Eliseo.\nGrande importanza avevano anche le dimore private, fra le quali vanno ricordati l'H\u00f4tel de Cluny e l'H\u00f4tel de Sens, quattrocenteschi; i barocchi H\u00f4tel de Sully, H\u00f4tel de Beauvais, H\u00f4tel de Toulouse (ora sede della Banque de France), il rococ\u00f2 H\u00f4tel de Soubise. \nUn posto speciale si deve agli H\u00f4tel Lambert e H\u00f4tel de Lauzun, il primo costruito dall'architetto Louis Le Vau ed entrambi decorati da Charles Le Brun e Eustache Le Sueur. Furono gli artisti che in di l\u00ec a poco crearono il Castello di Vaux-le-Vicomte e quindi della famosissima Reggia di Versailles.\nGli edifici scolastico-universitari sono, anch'essi, di primaria importanza, e vedono il complesso della Sorbonne e il barocco Coll\u00e8ge des Quatre-Nations.\nGrande patrimonio architettonico \u00e8 costituito anche dagli immediati dintorni, che vedono il medievale Castello di Vincennes, la famosissima Reggia di Versailles, ma anche il Castello di Sceaux, il Castello di Maisons-Laffitte e il Castello di Malmaison.\nArchitetture militari.\nLe mura di Parigi si sono evolute negli anni con la citt\u00e0. Il primo nucleo romano non aveva difese, ma dopo l'invasione e distruzione da parte dei Franchi e degli Alemanni del 275 d.C. i romani fortificarono l'\u00cele de la Cit\u00e9. Resti se ne vedono nella Crypte arch\u00e9ologique. Nel XII secolo sorse il complesso fortificato Temple, a nord della \"Rive droite\", poi inglobato nella prima cinta muraria costruita da Filippo Augusto a partire dal 1190, per la riva destra, e dal 1209 per quella sinistra. In questo periodo sorse una fortezza sulla riva destra della Senna, la prima struttura del futuro Louvre. Le mura andavano dal Louvre, passando per le Porte Saint-Martin e Porte Saint-Denis, fino alla Chiesa di Saint-Paul-Saint-Louis; per la riva destra. Dalla Senna al Panth\u00e9on, all'Od\u00e9on e all'Institut de France; per la riva sinistra.\nTra il 1354 e il 1380 Carlo V ricostru\u00ec la fortezza del Louvre e nel 1370 fond\u00f2 la Bastiglia e ampli\u00f2 le mura della riva destra poi di nuovo ampliata nel 1620 da Luigi XIII (Cinta di Luigi XIII). Solo nel 1652, il Re Sole esegu\u00ec un vero, grande ampliamento che coinvolse le due rive e inglob\u00f2 anche i sobborghi. \nRisalgono a questo periodo i rifacimenti delle Porte di San Martino e di San Dionigi, concepiti come archi trionfali per l'entrata del re in citt\u00e0 dalla Basilica di Saint-Denis.\nL'ultima grande cinta venne eretta, ai margini della citt\u00e0, nel 1841-44 da Luigi Filippo, la Cinta di Thiers. Quest'ultima venne abbattuta nel 1919-29, ma segn\u00f2, grossomodo, in maniera definitiva il margine del territorio comunale ufficiale della citt\u00e0; rimarcato nel 1973 dalla costruzione del Boulevard p\u00e9riph\u00e9rique.\nPonti.\nParigi possiede una grande quantit\u00e0 di ponti che scavalcano la Senna. Eretti a partire gi\u00e0 dall'epoca gallica, oggi il pi\u00f9 antico \u00e8 il Pont Neuf eretto fra il 1578 e il 1607. Quest'ultimo collega le due sponde del fiume passando per la punta occidentale dell'\u00cele de la Cit\u00e9; con i suoi 238 metri, \u00e8 anche il pi\u00f9 lungo della capitale.\nAltri ponti importanti sono il Pont au Change, ove nel medioevo avevano sede gli uffici del cambio, gioiellerie e orafi, che con le loro botteghe avevano coperto interamente i lati del ponte. Distrutto e rifatto pi\u00f9 volte a causa di piene o incendi, venne infine ricostruito nel 1860 da Napoleone III. \nSeguono: il Pont de la Concorde, di fronte la piazza omonima, costruito con le pietre della distrutta Bastiglia; il fastoso Ponte Alessandro III, edificato in onore dell'alleanza con lo zar Alessandro III di Russia; i ponti Bir-Hakeim e di Bercy, costruiti a cavallo fra '800 e '900, con galleria superiore per il transito della Metropolitana; il Pont Mirabeau con le sue sculture bronzee e il Pont des Arts, fra il Louvre e il Coll\u00e8ge des Quatre-Nations, pedonale, che \u00e8 nella tradizione il \"Ponte degli innamorati\".\nVie e piazze.\nSono diverse le vie e piazze di Parigi che hanno rilevanza storica, architettonica, sociale o commerciale. Tra le piazze spiccano quella delle Halles, che con Place du Ch\u00e2telet costituisce il vero centro del sistema dei trasporti cittadino. Le caratteristiche Place Dauphine e Place des Vosges, seicentesche, tutte formate da palazzetti uniformi dai grandi tetti. Le barocche e scenografiche Place de la Concorde, Place Vend\u00f4me e Place des Victoires. Infine le grandi Place de la Republique, Place de la Bastille, Place de la Nation e Place Charles-de-Gaulle con al centro l'Arco di Trionfo e dalla quale si irradiano ben 12 viali.\nPer quanto riguarda le vie, sono degni di nota i famosissimi Champs-Elys\u00e9es, che con Rue de Rivoli e Rue de Rennes costituiscono forti attrattive per lo shopping, le passeggiate e i caff\u00e8. Gli animatissimi Boulevard, grandi vialoni piuttosto rettilinei fra i quali spiccano Boulevard de Bonne-Nouvelle, Boulevard Saint-Martin e Boulevard Montmartre che costituiscono la zona dei teatri parigini. Avenue Montaigne, Boulevard Saint-Germain, Rue Saint-Honor\u00e9 e Rue de la Paix sono considerate far le zone pi\u00f9 lussuose della citt\u00e0, nonch\u00e9 uno dei maggiori centri dello shopping dell'alta moda internazionale. Rue de Grenelle e Rue de Varenne, vie aperte nel XVIII secolo e subito presiedute da nobili signori e finanzieri che vi costruirono le loro ricche dimore, oggi divenute sedi di ministeri e ambasciate. Rue de la Montagne Sainte-Genevi\u00e8ve e Rue Mouffetard, reputate le pi\u00f9 caratteristiche di Parigi per i vecchi negozi dalle antiche vetrine, e le atmosfere di un tempo.\nDa non dimenticare i caratteristici Passages, passaggi coperti, sorta di galleria commerciale, aperti fin dalla fine del XVIII secolo e poi sviluppatisi in tutt'Europa. Si ricordano il Passage des Princes, la Galerie Vivienne, il Passage Jouffroy.\nSiti archeologici.\nNon sono molti i siti archeologici che raccontano la Parigi romana. Dapprima i resti dell'Ar\u00e8nes de Lut\u00e8ce, risalenti al III secolo e quelli pi\u00f9 importanti delle Terme di Cluny, delle quali si conserva quasi intatto il Frigidarium. Resti della cinta romana del 275 d.C. che cingeva l'\u00cele de la Cit\u00e9 sono presenti nella Crypte arch\u00e9ologique. Nella Chiesa di Saint-Pierre-de-Montmartre si conservano quattro colonne provenienti forse da un tempio li innalzato.\nParchi e giardini.\nParigi \u00e8 una citt\u00e0 assai verde rispetto alle sue dimensioni. Conta numerosi viali, grandi parchi e giardini per un totale di circa 426 aree verdi. \nFra tutti dominano i due \"polmoni verdi\" di Parigi dati dai parchi del Bois de Boulogne, a ovest della capitale, di 846 ettari, e dal Bois de Vincennes, a est, di ben 995 ettari.\nD'importanza storica sono i celebri Giardini delle Tuileries di Andr\u00e9 Le N\u00f4tre, i Giardini del Lussemburgo e i Giardini di Bagatelle, piantati in epoca barocca e rappresentanti pietre miliari del Giardino alla francese, oltre al Jardin des Plantes, l'orto botanico della capitale, fondato nel 1626.\nNel XIX secolo si realizzarono i bei Parc des Buttes-Chaumont, Parc Monceau e Parc Montsouris. Al XX secolo si devono il Parc de la Villette e il Parc Andr\u00e9-Citro\u00ebn.\nUna particolarit\u00e0 \u00e8 costituita dalla Promenade plant\u00e9e, creata a partire dal 1988 fino al 1993 su progetto dell'architetto Philippe Mathieux, riconvertendo la dismessa linea ferroviaria Parigi-Vincennes. Ha ispirato la riconversione di parte della High Line di New York del 2009.\nAppena fuori dal territorio comunale, ma compresi nell'area urbana di Parigi, vi sono i grandi parchi reali di Versailles, Saint-Cloud, Meudon, Marly-le-Roi e Saint-Germain-en-Laye. Inoltre si ricordano il Parco di Sceaux e il Roseto della Val-de-Marne a L'Ha\u00ff-les-Roses.\nLa metropoli.\nParigi, con abitanti al 2015, abitanti nella sua agglomerazione e abitanti nella sua area urbana, \u00e8 la citt\u00e0 pi\u00f9 grande di Francia. Con la locuzione \"Grande Parigi\" (in francese: \"Grand Paris\") si identifica un territorio che pu\u00f2 essere delimitato o dall'agglomerazione o dall'area urbana o dalla M\u00e9tropole du Grand Paris. L'area metropolitana di Parigi \u00e8 la quarta pi\u00f9 ampia d'Europa (dopo Mosca, Istanbul (parte del cui territorio si estende in Asia) e Londra) ed \u00e8, all'incirca, la ventesima al mondo.\nL'area metropolitana di Parigi, con un PIL complessivo superiore a quello dell'Australia, \u00e8 il secondo pi\u00f9 grande centro economico e finanziario d'Europa dopo Londra. Ospita pi\u00f9 del 30% dei \"colletti bianchi\" francesi, e pi\u00f9 del 40% delle sedi centrali delle compagnie francesi, con il pi\u00f9 grande distretto finanziario d'Europa per dimensioni (La D\u00e9fense) e la seconda pi\u00f9 grande borsa d'Europa (Euronext Paris).\nNota in tutto il mondo come la \"Ville Lumi\u00e8re\" (la \"citt\u00e0 delle luci\"), Parigi \u00e8 una delle principali destinazioni turistiche mondiali. La citt\u00e0 \u00e8 rinomata per la bellezza della sua architettura, i suoi viali e i suoi scorci, oltre che per l'abbondanza dei suoi musei. Costruita su un'ansa della Senna, \u00e8 divisa in due parti: la \"Rive droite\" a nord e la pi\u00f9 piccola \"Rive gauche\" a sud.\nLa citt\u00e0.\nLa citt\u00e0 di Parigi secondo l'INSEE ha una superficie complessiva di (2015) e una popolazione di abitanti (2015).\nL'agglomerazione.\nL'agglomerazione urbana di Parigi definita dall'INSEE con il termine di \"Unit\u00e0 urbana di Parigi\" (\"Unit\u00e9 urbaine de Paris\") si compone di 412 comuni (2015), per una superficie complessiva di 2\u00a0844,8\u00a0km\u00b2 (2015) e una popolazione di abitanti (2015).\nL'area metropolitana.\nL'area metropolitana di Parigi definita dall'INSEE con il termine di Area urbana di Parigi (\"Aire urbaine de Paris\") si compone di 1 764 comuni (2015), per una superficie complessiva di 17 177,6\u00a0km\u00b2 (2010) e una popolazione di 12\u00a0532\u00a0901 abitanti (2015).\nDi area metropolitana di Parigi si pu\u00f2 parlare, sia pure anticipando l'uso del termine, solo da dopo il 1870. Nella tabella che segue, i dati fino al 1982 sono dedotti da stime ricavate da diverse fonti, mentre quelli relativi al 1990 e al 2009 sono ufficiali, forniti dall'Ufficio nazionale francese di statistica INSEE.\nLa , nel 1992, aveva definito il Bacino parigino (in francese: \"Bassin parisien\") come un territorio ancora pi\u00f9 ampio, comprendente 28 dipartimenti su 8 regioni (Alta Normandia, Bassa Normandia, Borgogna, Centro, Champagne-Ardenne, \u00cele-de-France, Piccardia e dei Paesi della Loira solo la Sarthe), ovvero la ZEAT 1 \"R\u00e9gion parisienne\" e la ZEAT 2 \"Bassin parisien\" pi\u00f9 il dipartimento della Sarthe.\nSanti patroni.\nLa patrona della citt\u00e0 \u00e8 santa Genoveffa (\"Sainte Genevi\u00e8ve\"), accreditata di avere convinto Attila a risparmiare la citt\u00e0, nel V secolo.\nSi ricorda per\u00f2 anche san Mederico (\"Saint Merry\"), che \u00e8 il patrono della \"rive droite\", nucleo urbano la cui origine \u00e8 posteriore, a causa della presenza delle \"marais\" che ancora oggi si ricordano nel nome del quartiere, cio\u00e8 zone a vocazione orticola per la buona fertilit\u00e0 del terreno.\nAnche san Dionigi \u00e8 annoverato come patrono della capitale, mentre un altro santo importante per i parigini, san Germano (la \"rive gauche\" nel Medioevo veniva detta anche \"Citt\u00e0 di Saint Germain\"), non ha alcuna carica.\nL'immigrazione.\nPer legge i censimenti francesi non fanno domande riguardanti l'origine etnica o la religione, ma raccolgono le informazioni relative al paese proprio di nascita. Da ci\u00f2 \u00e8 possibile rilevare che l'area metropolitana di Parigi sia una delle pi\u00f9 multi-culturali in Europa. Secondo il censimento del 1999 il 19,4% della popolazione totale era nato al di fuori della Francia metropolitana, il 4,2% della popolazione urbana era rappresentata da immigrati recenti (persone che erano immigrate in Francia tra il 1990 e il 1999), la maggior parte dall'Asia e dall'Africa. Il 37% di tutti gli immigrati in Francia vivevano nella regione di Parigi.\nLa prima ondata di migrazioni internazionali a Parigi ebbe inizio gi\u00e0 nel 1820 con l'arrivo dei contadini tedeschi in fuga dalla crisi agricola. Diverse ondate di immigrazione si susseguirono costantemente fino a oggi: gli italiani e gli ebrei dell'Europa centrale nel corso del XIX secolo, i russi dopo la rivoluzione del 1917, gli armeni in fuga in seguito al genocidio perpetrato dall'Impero Ottomano, i cittadini coloniali durante la prima guerra mondiale e in seguito, tra le due guerre mondiali, spagnoli, italiani e portoghesi. Tra gli anni '50 e '70, arrivarono gli abitanti del Maghreb dopo l'indipendenza di tali paesi.\nSi stima che la regione metropolitana di Parigi, o \"aire urbaine\", sia la residenza per circa 1,7 milioni di musulmani, che costituiscono tra il 10% e il 15% della popolazione della zona. Tuttavia, in assenza di dati ufficiali, il margine di errore di queste stime \u00e8 molto elevato, in quanto si basa sul proprio paese di nascita (chi \u00e8 nato in un paese musulmano o nato da un genitore proveniente da un paese musulmano \u00e8 considerato come un \"musulmano potenziale\"). Secondo la \"North American Jewish Data Bank\", si stima che 310\u00a0000 ebrei vivano a Parigi e dintorni. Parigi \u00e8 stata storicamente una calamita per gli immigrati, ospitando oggi una delle pi\u00f9 grandi concentrazioni di immigrati in Europa.\nGli immigrati e i loro figli.\nSecondo l'INSEE, Istituto nazionale francese di statistica e degli studi economici, responsabile della produzione e l'analisi di statistiche ufficiali in Francia, il 20% delle persone che vivono nella citt\u00e0 di Parigi sono immigrati e il 41,3% delle persone fino a 20 anni hanno almeno un genitore immigrato.\nTra i giovani sotto i 18 anni, il 12,1% \u00e8 di origine magrebina, il 9,9% di origine africana sub-sahariana e il 4,0% proviene dall'Europa meridionale. Circa quattro milioni di persone, il 35% della popolazione della regione dell'\u00cele-de-France, sono o immigrati (17%) o hanno almeno un genitore immigrato (18%). Secondo uno studio del 2008, il 56% circa di tutti i neonati dell'\u00cele-de-France nel 2007 aveva almeno un genitore di origine straniera.\nAmministrazione.\nPrima del 1967, Parigi faceva parte del dipartimento della Senna, che conteneva la citt\u00e0 e i sobborghi circostanti.\nDal 1967, il Comune di Parigi \u00e8 uno degli otto dipartimenti della regione dell'Ile-de-France. Il suo identificativo assoluto \u00e8 75, che si trova anche nelle targhe delle auto oltre che nei codici postali.\nCon la riforma amministrativa furono infatti creati tre nuovi dipartimenti che formano un anello attorno a Parigi, e costituiscono la prima cintura periferica (\"la petite couronne\"): Hauts-de-Seine, Senna-Saint-Denis e Val-de-Marne. Al di l\u00e0, i dipartimenti di Val-d'Oise, Yvelines e dell'Essonne costituiscono la \"grande couronne\". L'insieme costituisce la \"r\u00e9gion parisienne\", cio\u00e8 la metropoli di Parigi. L'ottavo dipartimento dell'\u00cele-de-France, che da solo rappresenta circa la met\u00e0 del territorio regionale, \u00e8 quello orientale di Seine-et-Marne.\nMentre normalmente i dipartimenti sono divisi in cantoni, la citt\u00e0 di Parigi \u00e8 divisa in 20 \"arrondissement\" municipali (circondari municipali), numerati in ordine progressivo partendo dal centro e muovendosi a spirale verso l'esterno, ciascuno dei quali \u00e8 un municipio (\"mairie\"), con il suo consiglio e il suo sindaco. Ogni \"arrondissement\", d'altra parte, elegge anche i propri rappresentanti al Consiglio di Parigi (\"Conseil de Paris\"), che \u00e8 anche il consiglio generale del dipartimento. Le elezioni comunali e di \"arrondissement\" sono contemporanee: i parigini scelgono i 517 consiglieri di \"arrondissement\", tra i quali 163 divengono contemporaneamente consiglieri comunali. In ogni \"arrondissement\" le elezioni avvengono su due turni: la lista che ottiene la maggioranza assoluta, o relativa al secondo turno, ottiene la met\u00e0 dei seggi in blocco, e una quota proporzionale dei restanti seggi. Le liste sono bloccate, e i sindaci sono eletti dai relativi consigli come pure gli assessori (\"adjoint\").\nAnne Hidalgo, esponente del Partito socialista francese (PS), \u00e8 il sindaco di Parigi dal 5 aprile 2014. Come eccezione alla regola usuale per le citt\u00e0 francesi, alcuni poteri normalmente esercitati dal sindaco sono invece affidati a un rappresentante del governo nazionale, il prefetto di Polizia. Per esempio Parigi non ha una forza di polizia municipale, anche se ha alcuni controllori del traffico. Questo fatto \u00e8 un'eredit\u00e0 della situazione vigente fino al 1977, in cui Parigi non aveva un sindaco, ma era in pratica governata dall'amministrazione prefettizia. Va ricordato che alla radice dello smembramento del Dipartimento della Senna (\"D\u00e9partement de la Seine\") ci fu proprio lo straordinario potere che il prefetto della Senna si trovava a gestire, quasi pari a quello del Primo ministro.\nCultura.\nUniversit\u00e0.\nDelle tredici Universit\u00e0 di Parigi sette hanno sede nella \"mairie de Paris\", prevalentemente nel Quartiere Latino:\nAnche molte delle \"grandes \u00e9coles\" hanno sede a Parigi, fra cui:\nIstituzioni di ricerca.\nA Parigi hanno sede l'Institut de France (che comprende anche l'Acad\u00e9mie fran\u00e7aise, l'Acad\u00e9mie des sciences e l'Acad\u00e9mie des inscriptions et belles-lettres) e il Centre national de la recherche scientifique.\nLa capitale ospita, inoltre, molti \"grand \u00e9tablissement\", fra cui il Coll\u00e8ge de France, l'Observatoire de Paris, il Conservatoire national des arts et m\u00e9tiers, l'\u00c9cole des hautes \u00e9tudes en sciences sociales.\nPer quanto riguarda la cultura italiana, a Parigi \u00e8 presente l'Istituto statale italiano Leonardo Da Vinci.\nBiblioteche e archivi.\nLa Biblioteca Mazzarino, formata a partire dalla biblioteca personale del cardinal Mazzarino, \u00e8 la pi\u00f9 antica biblioteca pubblica francese; fu aperta al pubblico nel 1643.\nEntrambe le sedi della Biblioth\u00e8que nationale de France si trovano a Parigi, quella centrale in rue de Richielieu e il nuovo sito Fran\u00e7ois-Mitterrand nel XIII \"arrondissement\". \u00c8 una delle pi\u00f9 importanti biblioteche del mondo con pi\u00f9 di trenta milioni di \"pezzi\", di cui quattordici milioni di volumi.\nL'altra grande biblioteca statale di Parigi \u00e8 la \"Biblioth\u00e8que publique d'information\" del Centre Georges Pompidou.\nLa Citt\u00e0 di Parigi gestisce cinquantacinque biblioteche \"generaliste\" e una decina di biblioteche tematiche, fra cui la \"Biblioth\u00e8que historique de la ville de Paris\" che custodisce i documenti relativi all'architettura e all'urbanistica della citt\u00e0 (mappe di edifici, cartine e fotografie della citt\u00e0) e la \"Biblioth\u00e8que du cin\u00e9ma Fran\u00e7ois Truffaut\".\nFra le biblioteche universitarie aperte al pubblico la principale \u00e8 la Biblioteca Sainte-Genevi\u00e8ve.\nL'H\u00f4tel de Soubise ospita la sezione storica degli Archives nationales, ovvero quella relativa ai documenti precedenti la Rivoluzione Francese.\nMusei.\nIl pi\u00f9 antico museo di Parigi, nonch\u00e9 il pi\u00f9 grande, \u00e8 il museo del Louvre, che con circa otto milioni di visitatori all'anno \u00e8 il museo di belle arti pi\u00f9 visitato al mondo. Altri musei di fama mondiale sono il Mus\u00e9e National d'Art Moderne (all'interno del Centro Georges Pompidou), dedicato all'arte contemporanea, e il museo d'Orsay, che espone le opere del secondo Ottocento (esattamente dal 1848 al 1905).\nFra gli altri musei di propriet\u00e0 dello Stato francese si possono ricordare il \"Museo nazionale del Medioevo\" all'H\u00f4tel de Cluny, il Mus\u00e9e du quai Branly (erede del Mus\u00e9e de l'Homme) dedicato ai popoli extraeuropei, la Cit\u00e9 de l'Architecture, il museo Guimet di arte estremorientale, il mus\u00e9e de l'Arm\u00e9e (nell'H\u00f4tel des Invalides), il mus\u00e9e de la Marine (al Palais de Chaillot), il museo nazionale di storia naturale, il Panth\u00e9on (dove riposano i grandi francesi come Victor Hugo, Voltaire, Rousseau, Jean Moulin, Jean Jaur\u00e8s o Marie Curie) o il museo Jacquemart-Andr\u00e9.\nFra i musei civici di Parigi si possono citare il museo Carnavalet, dedicato alla storia della citt\u00e0, il mus\u00e9e d'art moderne de la Ville de Paris, il museo del Petit Palais (museo di belle arti della Citt\u00e0 di Parigi), il museo Cernuschi (museo di arte asiatica della Citt\u00e0 di Parigi), o ancora le catacombe. Museo civico, collegato con la Philharmonie de Paris \u00e8 il Museo della musica, che si trova nel Parc de la Villette, XIX \"arrondissement\", e che espone gli strumenti musicali dal XVII secolo a oggi.\nNel 2005 \u00e8 stato aperto il M\u00e9morial de la Shoah, il memoriale centrale dell'Olocausto in Francia, in rue Geoffroy l'Asnier, 17.\nTeatri e sale da concerto.\nL'attivit\u00e0 dell'Op\u00e9ra national de Paris \u00e8 organizzata su due sale: la storica Op\u00e9ra Garnier (inaugurata nel 1875) e la moderna Op\u00e9ra Bastille (inaugurata nel 1990).\nIl terzo teatro lirico di Parigi, tradizionalmente dedicato all'operetta, \u00e8 l'Op\u00e9ra comique.\nAltre sale ospitano occasionalmente opere liriche, ma hanno una vocazione pi\u00f9 varia: si tratta del Th\u00e9\u00e2tre du Ch\u00e2telet e del Th\u00e9\u00e2tre des Champs-\u00c9lys\u00e9es, che spaziano dal repertorio classico a quello moderno.\nA Parigi ci sono 208 fra teatri di prosa e \"caf\u00e9-th\u00e9\u00e2tres\". Le sale pi\u00f9 prestigiose sono la Com\u00e9die-Fran\u00e7aise, il Th\u00e9\u00e2tre de l'Od\u00e9on e il Th\u00e9\u00e2tre de Chaillot.\nLa salle Pleyel \u00e8 la storica sala da concerti sinfonici di Parigi, mentre la salle Gaveau \u00e8 dedicata alla musica da camera. La Maison de Radio France ospita anch'essa numerosi concerti di vario genere.\nModerni \"auditorium\" sono quelli della \"Cit\u00e9 de la musique\" e la \"Philharmonie de Paris\", inaugurata nel 2015.\nA Parigi hanno sede varie orchestre sinfoniche, fra cui l'Orchestre de Paris, l'Orchestre national de France, l'Orchestre Philharmonique de Radio France e l'Orchestre Lamoureux.\nA Parigi si trovano, infine, i pi\u00f9 famosi \"music-hall\" europei, dal Bobino all'Olympia, dove hanno trovato la consacrazione internazionale anche tanti cantanti e gruppi italiani.\nColonne Morris, edicole, tetti di Parigi.\nLa sindaca Anne Hidalgo (e la sua giunta) nel 2019 ha fatto rimuovere le antiche edicole e le storiche colonne Morris in stile haussmanniano, che facevano parte del patrimonio urbano dal 1868, celebrate perfino da Marcel Proust nella sua \"Recherche\".\nNon sostiene il progetto per iscrivere i tetti di Parigi al Patrimonio mondiale, perch\u00e9 sostiene di non volere \"mettere la capitale sotto formalina\".\nCinema.\nLa prima proiezione cinematografica pubblica \u00e8 stata realizzata a Parigi, il 28 dicembre 1895, da Antoine Lumi\u00e8re. Fu inoltre a Parigi che Georges M\u00e9li\u00e8s (1861-1938) inventa \"l'arte del cinema\" e lo spettacolo cinematografico: prima di lui, infatti, i film erano unicamente dei documentari o delle dimostrazioni tecniche. Georges M\u00e9li\u00e8s \u00e8 conosciuto per gli sviluppi che apport\u00f2 alle tecniche del cinema, essenzialmente per lo scenario e i trucchi di scena. Fu il primo realizzatore e il creatore del primo Studio di cinema. Qui hanno registrato il film \"Quasi amici - Intouchables\". La prima proiezione pubblica di cinema digitale in Europa \u00e8 stata realizzata a Parigi, il 2 febbraio 2000, da Philippe Binant.\nCimiteri.\nLa citt\u00e0 di Parigi conta ben venti cimiteri, dei quali quattordici sono situati nella cerchia dei confini della citt\u00e0 (\"intra moenia\") e sei sono localizzati in comuni limitrofi (\"extra moenia\"). In compenso il territorio della citt\u00e0 di Parigi ospita tre cimiteri appartenenti ad altri comuni e precisamente: il cimitero di Gentilly, sito nel XIII \"arrondissement\" e appartenente all'omonimo comune; il cimitero di Montrouge, sito nel XIV \"arrondissement\" e appartenente all'omonimo comune e il cimitero di Valmy, sito nel XII \"arrondissement\" e appartenente al comune di Charenton-le-Pont.\nIl pi\u00f9 famoso cimitero di Parigi, dove sono sepolti molti personaggi famosi, \u00e8 il cimitero di P\u00e8re-Lachaise.\nInfrastrutture e trasporti.\nAeroporti.\nGli aeroporti di Parigi sono contraddistinti dal \"codice aeroportuale IATA\" PAR.\nParigi \u00e8 servita da tre aeroporti principali: l'Aeroporto Charles de Gaulle, nella vicina Roissy-en-France (dipartimento 95) a nord-est della citt\u00e0 (a 30\u00a0km dal \"punto zero\", circa 30 minuti in auto) e l'aeroporto di Orly (dipartimento 94), che si trova a sud della citt\u00e0 (a 20\u00a0km dal \"punto zero\", circa 20 minuti in auto).\nUn terzo aeroporto, pi\u00f9 piccolo, \u00e8 l'aeroporto di Beauvais-Till\u00e9 (dipartimento 60), a nord di Parigi, a 90\u00a0km dal \"punto zero\", circa 1 ora e 20 minuti in auto, e viene utilizzato per i voli charter e dalle compagnie low-cost.\nUn quarto aeroporto, principalmente cargo, \u00e8 l'aeroporto di Vatry (dipartimento 51), a est di Parigi, a 210\u00a0km dal \"punto zero\", circa 2 ore e 25 minuti in auto.\nL'aeroporto di Le Bourget (dipartimento 93) attualmente ospita solo jet privati, il Salone internazionale dell'aeronautica e dello spazio di Parigi-Le Bourget e il Mus\u00e9e de l'air et de l'espace; esso si trova a nord di Parigi, a 20\u00a0km dal \"punto zero\", circa venti minuti in auto.\nFerrovie.\nLa capitale francese \u00e8 il maggior nodo ferroviario nazionale, nel quale si accentra anche la quasi totalit\u00e0 delle linee ad alta velocit\u00e0. \u00c8 anche un nodo primario in Europa, e la rete ferroviaria s'irradia da sette stazioni di testa: Parigi Austerlitz, Parigi Bercy, Parigi Est, Parigi Lione, Parigi Montparnasse, Parigi Nord e Parigi Saint-Lazare. La ex stazione terminale di Parigi Orsay, chiusa negli anni cinquanta, \u00e8 oggi un museo.\nTrasporti urbani.\nParigi \u00e8 densamente coperta da un sistema di metropolitane, il \"M\u00e9tro\" (14 linee), cos\u00ec come da un grande numero di linee di autobus. Queste si interconnettono con una rete regionale ad alta velocit\u00e0, la RER (R\u00e9seau Express R\u00e9gional), e con la rete ferroviaria: treni pendolari, linee nazionali e TGV (o simili come Thalys ed Eurostar). Esistono parecchie tramvie tangenziali nei sobborghi: la linea T1 va da Saint-Denis a Noisy-le-Sec, la linea T2 va da La D\u00e9fense a Issy. Una terza linea a sud della citt\u00e0, T3, \u00e8 stata completata alla fine del 2006, la T4 in periferia nel 2008 e quattro altre linee saranno messe in servizio entro il 2015.\nL'intera rete metropolitana \u00e8 gestita, come tutti i trasporti urbani parigini, dalla compagnia RATP.\n\u00c8 allo studio un progetto di automazione della metro, che verrebbe guidata \"a distanza\" senza un conducente. La misura comporterebbe un calo occupazionale e nel contempo l'incremento del 30% della frequenza delle corse. La linea 14 \u00e8 interamente automatizzata, la linea 1 lo \u00e8 diventata nel dicembre 2012.\nStrade.\nLa citt\u00e0 \u00e8 il nodo principale della rete autostradale francese, ed \u00e8 circondata da una tangenziale interna, il Boulevard P\u00e9riph\u00e9rique o il \"p\u00e9riph\" (35\u00a0km) e da due esterne (la A86, ovvero \"P\u00e9riph\u00e9rique de l'Ile de France\", e la N 104 \"Francilienne\"). Gli svincoli del \"Boulevard P\u00e9riph\u00e9rique\" sono chiamati \"Portes\", in quanto corrispondono alle antiche porte della citt\u00e0 essendo il viadotto costruito sulla traccia delle ultime mura di Parigi. Le due tangenziali esterne sono ancora in via di completamento, in particolare per la A86 risulta ancora non completo il tratto a sud-ovest tra la A13 e la N12. La \"Francilienne\", invece, delimita grosso modo la regione Ile-de-France e risulta ancora ben lontana dall'essere completata.\nTurismo.\nA partire dal 1848, Parigi ha cominciato a essere una destinazione molto popolare della rete ferroviaria, essendone al centro. Le principali attrazioni cittadine dell'epoca erano le Esposizioni Universali che sono state l'origine di molti monumenti parigini come la Torre Eiffel. Ci\u00f2, oltre agli abbellimenti compiuti durante il Secondo Impero Francese, ha contribuito molto a rendere la citt\u00e0 una meta molto attraente.\nParigi riceve la visita di circa 38 milioni di turisti all'anno. I suoi musei e monumenti sono tra le attrazioni pi\u00f9 stimate. Il turismo ha motivato i governi a favorire l'attivit\u00e0 museale. Il museo pi\u00f9 famoso della citt\u00e0, il Louvre, accoglie pi\u00f9 di otto milioni di visitatori all'anno ed \u00e8 di gran lunga il museo d'arte pi\u00f9 visitato al mondo. Le chiese della citt\u00e0 sono un'altra attrazione molto famosa: Notre Dame de Paris (la cattedrale della citt\u00e0 e chiesa primaziale di Francia) e la Basilica del Sacro Cuore ricevono dodici e otto milioni di visitatori, rispettivamente. La Torre Eiffel, il monumento pi\u00f9 rappresentativo di Parigi, vede in media pi\u00f9 di sei milioni di visitatori all'anno e pi\u00f9 di 200 milioni fin dalla sua costruzione. Disneyland Paris \u00e8 una grande attrazione turistica, non solo per i francesi, ma anche gli altri europei, con 14,5 milioni di visitatori registrati nel 2007.\nIl Louvre \u00e8 uno dei musei pi\u00f9 grandi e famosi del mondo, che ospita numerose opere d'arte, tra cui la Gioconda e la Venere di Milo. Opere di Pablo Picasso e Auguste Rodin si trovano nel Museo Picasso e nel Mus\u00e9e Rodin, rispettivamente, mentre la comunit\u00e0 artistica di Montparnasse espone al Mus\u00e9e du Montparnasse. Il Centre Georges Pompidou ospita il Mus\u00e9e National d'Art Moderne.\nArte e manufatti dal Medioevo sono esposti al Mus\u00e9e de Cluny, mentre il Mus\u00e9e d'Orsay \u00e8 famoso per l'importante collezione di quadri impressionisti qui contenuta.\nMolti locali pubblici della citt\u00e0 sono mutati nel corso degli anni per venire incontro principalmente alle aspettative dei turisti, piuttosto che degli abitanti. Le Lido e il Moulin Rouge, per esempio, mettono in scena spettacoli teatrali e di \"cabaret\". Gran parte degli hotel parigini, dei locali notturni e dei ristoranti sono diventati fortemente dipendenti dal turismo.\nVita notturna.\nNell'XI \"arrondissement\", in prossimit\u00e0 di place de la Bastille, vi \u00e8 uno dei centri della vita notturna di Parigi: rue de Lappe, una via stretta a traffico limitato in cui si trovano molti locali di ogni genere, ognuno con caratteristiche differenti e molto frequentati da giovani studenti. Anche nella stessa rue Oberkampf si trova una moltitudine di piccoli locali, alcuni aperti anche sino all'alba.\nEconomia.\nCon un PIL registrato nel 2010 di 572,4 miliardi di euro, la regione di Parigi possiede uno dei pi\u00f9 alti PIL del mondo, il che la rende un motore dell'economia globale. Mentre la popolazione parigina rappresenta il 18,8% della popolazione metropolitana francese, il PIL cittadino copre da solo il 30,2% del PIL delle aree urbanizzate della nazione. L'attivit\u00e0 economica di Parigi non \u00e8 specializzata in un settore particolare (come per esempio Los Angeles con le industrie di intrattenimento o Londra e New York con il comparto finanziario). Di recente l'economia cittadina si \u00e8 spostata su attivit\u00e0 di alto valore aggiunto, come servizi finanziari, informatica e produzione di alta tecnologia: elettronica, ottica, aerospaziale.\nIl quartiere de La D\u00e9fense costituisce il centro economico della capitale, situato a ovest della citt\u00e0, in un triangolo tra l'Op\u00e9ra Garnier e la Val de Seine. Mentre l'economia parigina \u00e8 in gran parte dominata dai servizi, la citt\u00e0 rimane molto forte anche a livello produttivo, in particolare nei settori industriali di tipo automobilistico, aeronautico ed elettronico. Negli ultimi decenni, l'economia locale si \u00e8 spostata verso l'attivit\u00e0 ad alto valore aggiunto, in particolare con i servizi alle imprese. Parigi \u00e8 la prima in Europa in termini di capacit\u00e0 di ricerca e sviluppo ed \u00e8 considerata una delle migliori citt\u00e0 del mondo per quanto concerne l'innovazione. La Regione di Parigi ospita la sede di 33 aziende appartenenti alla Fortune Global 500.\nIl censimento del 1999 ha indicato che delle persone occupate nell'area urbana di Parigi, il 16,5% lavora nei servizi alle imprese, il 13,0% nel commercio (commercio al dettaglio e all'ingrosso), il 12,3% nel settore manifatturiero, il 10,0% nelle amministrazioni pubbliche e difesa, l'8,7% nei servizi sanitari, l'8,2% nei trasporti e comunicazioni, il 6,6% in materia di istruzione e il restante 24,7% in molti altri settori economici. Nel settore manifatturiero, i pi\u00f9 grandi datori di lavoro sono stati l'industria elettronica ed elettrica (17,9% della forza lavoro totale dell'industria manifatturiera) e l'industria editoriale e della stampa (14,0% della forza lavoro di produzione totale), mentre il restante 68,1% della forza lavoro produttiva \u00e8 distribuita tra molti altri settori. I servizi affini al turismo danno lavoro al 6,2% della forza lavoro parigina e del 3,6% di tutti i lavoratori all'interno della regione di Parigi. La disoccupazione nei \"ghetti di immigrati\" della citt\u00e0 va dal 20 al 40%, secondo fonti diverse.\nSport.\nParigi ha ospitato le Olimpiadi nel 1900 e nel 1924, e ospiter\u00e0 quelle del 2024. Le societ\u00e0 sportive parigine pi\u00f9 note sono il Paris Saint-Germain Football Club, club calcistico che ha vinto in nove occasioni la Ligue 1, lo Stade fran\u00e7ais Paris rugby, una squadra di rugby a 15 che si \u00e8 laureata campione di Francia per quattordici volte e il Racing 92 altro club rugbistico vincitore di sei campionati francesi.\nPer quanto riguarda il baseball, a rappresentare la capitale nella massima serie \u00e8 il Paris Universit\u00e9 Club (societ\u00e0 polisportiva, attiva anche nella pallacanestro e nella pallamano) il quale si \u00e8 aggiudicato 21 titoli nazionali.\nLa principale societ\u00e0 cestistica parigina era il Paris-Levallois Basket, sorto nel 2007 dalla fusione tra il Paris Basket Racing e il Levallois Sporting Club Basket.\nA Parigi sono o sono state presenti diverse squadre di football americano; attualmente la citt\u00e0 \u00e8 rappresentata dai Mousquetaires de Paris (nati per fusioni successive tra i Paris Jets, gli Sphinx du Plessis-Robinson e i Castors de Paris), che possono vantare un totale di 7 Caschi di Diamante (1 come Jets, 4 come Castors e 2 come Mousquetaires) e una coppa di Francia (come Castors). In passato sono esistiti anche i Challengers de Paris, che hanno vinto un Casco d'Argento e una Coppa di Francia.\nLe societ\u00e0 sportive.\nCalcio.\nIl calcio \u00e8 il principale sport cittadino. La squadra principale \u00e8 il Paris Saint-Germain Football Club, militante in Ligue 1, di propriet\u00e0 dell'investitore arabo Nasser Al-Khela\u00effi, tra le squadre francesi pi\u00f9 titolate avendo vinto sette campionati francesi di prima divisione e venti coppe nazionali, prevalentemente dopo il 2012.\nL'altra squadra cittadina di calcio professionistico \u00e8 Paris Football Club, militante in Ligue 2, che ha avuto un passato in comune con il PSG.\nIl Red Star Football Club e il Racing Club de France Football, bench\u00e9 fondati a Parigi, sono i club rispettivamente delle citt\u00e0 di Saint-Ouen-sur-Seine e di Colombes.\nGli impianti sportivi.\nI principali impianti sportivi di Parigi (\"intra-muros\") sono il parco dei Principi, lo stade Roland Garros, l'AccorHotels Arena, lo stadio Charl\u00e9ty, lo stadio Jean Bouin, lo stadio Pierre-de-Coubertin, il velodromo di Vincennes, il trinquet Chiquito de Cambo, l'ippodromo di Vincennes, l'ippodromo di Longchamp, l'ippodromo di Auteuil, lo stadio D\u00e9jerine, lo stadio \u00c9lisabeth, il centro sportivo Max-Rousi\u00e9, lo stadio Pershing, la Halle Georges-Carpentier, Paris La D\u00e9fense Arena oltre a diverse piscine e al circuito cittadino di Parigi.\nIl polivalente Stade de France \u00e8 sito a Saint-Denis, fuori Parigi.\nNomi di Parigi e dei suoi abitanti.\nParigi \u00e8 una citt\u00e0 di genere maschile, come testimoniato dalle espressioni \"\"le Grand\" Paris\" o \"\"le Vieux\" Paris\". Ci\u00f2 nonostante in ambito poetico viene spesso usata la forma femminile (\u00abParis est une blonde, Paris reine du monde\u00bb, Mistinguett).\nIn lingua francese la pronuncia del nome della citt\u00e0, \"Paris\", nella convenzione dell'alfabeto fonetico internazionale \u00e8 .\nIl nome latino classico della citt\u00e0 era \"L\u016bt\u0113tia\" (), traslitterato dai francesi in \"Lut\u00e8ce\" (). Il nome fu poi cambiato in \"Paris\", derivato dal nome della trib\u00f9 gallica dei Parisi.\nParigi \u00e8 nota come \"Paname\" () nel francese informale, per via della diffusione del cappello di Panam\u00e1 tra i parigini agli inizi del secolo XX.\nGli abitanti di Parigi sono detti \"Parisiens\" () in francese e \"Parigots\" () nel francese informale.\nRelazioni internazionali.\nGemellaggi.\nDal 1956 Parigi \u00e8 gemellata in modo esclusivo e reciproco con:"}
{"id": "3200", "revid": "520510", "url": "https://it.wikipedia.org/wiki?curid=3200", "title": "PHP", "text": "PHP (acronimo ricorsivo di \"PHP: Hypertext Preprocessor\", preprocessore di ipertesti; originariamente acronimo di \"Personal Home Page\") \u00e8 un linguaggio di scripting interpretato, originariamente concepito per la programmazione di pagine web dinamiche. L'interprete PHP \u00e8 un software libero distribuito sotto la PHP License.\nAttualmente \u00e8 principalmente utilizzato per sviluppare applicazioni web lato server, ma pu\u00f2 essere usato anche per scrivere script a riga di comando o applicazioni stand-alone con interfaccia grafica. Un esempio di software scritto in PHP \u00e8 MediaWiki, su cui si basano i progetti wiki della Wikimedia Foundation come Wikipedia.\nGrazie soprattutto alla diffusione di Wordpress (CMS scritto in PHP), secondo le statistiche, \u00e8 il linguaggio lato server pi\u00f9 usato al mondo.\nStoria.\nOrigini.\nNato nel 1994 ad opera del danese Rasmus Lerdorf, PHP era in origine una raccolta di \"script\" CGI che permettevano una facile gestione delle pagine personali. Secondo l'annuncio originale di PHP 1.0 da parte dell'autore sul newsgroup comp.infosystems.www.authoring.cgi il significato originario dell'acronimo era \"Personal Home Page\".\nIl pacchetto originario venne in seguito esteso e riscritto dallo stesso Lerdorf in C, aggiungendo funzionalit\u00e0 quali il supporto alla base di dati mSQL, e inizi\u00f2 a chiamarsi PHP/FI, dove \"FI\" sta per \"Form Interpreter\" (interprete di \"form\"), prevedendo la possibilit\u00e0 di integrare il codice PHP nel codice HTML in modo da semplificare la realizzazione di pagine dinamiche. Nel 1997 si stimava che circa 50.000 siti Web erano basati su PHP.\nPHP 3.\nIl linguaggio cominci\u00f2 a godere di una certa popolarit\u00e0 tra i progetti \"open source\" del \"web\" e venne cos\u00ec notato da Zeev Suraski e Andi Gutmans, due giovani programmatori. I due collaborarono nel 1998 con Lerdorf allo sviluppo della terza versione di PHP, il cui acronimo assunse il significato attuale, riscrivendone il motore che fu battezzato Zend da una contrazione dei loro nomi. Le caratteristiche chiave della versione PHP 3.0, frutto del loro lavoro, erano la straordinaria estensibilit\u00e0, la connettivit\u00e0 alla base di dati e il supporto iniziale per il paradigma a oggetti. Verso la fine del 1998 PHP 3.0 era installato su circa il 10% dei server Web in Internet.\nPHP 4.\nPHP divent\u00f2 a questo punto sufficientemente maturo da competere con i linguaggi \"lato server\" come ASP, sviluppato da Microsoft, e cominci\u00f2 ad essere usato su larga scala. La versione 4 di PHP venne lanciata nel 2000 e prevedeva notevoli migliorie.\nLa popolarit\u00e0 del linguaggio PHP \u00e8 in costante crescita grazie alla sua flessibilit\u00e0: nel giugno 2001 ha superato il milione di siti che lo utilizzano. Nell'ottobre 2002 pi\u00f9 del 45% dei server Apache usava PHP.\nNel 2004 \u00e8 stato uno dei linguaggi principali con cui \u00e8 stato creato Facebook.\nNel gennaio 2005 \u00e8 stato insignito del titolo di \"Programming Language of 2004\" dal TIOBE Programming Community Index, classifica che valuta la popolarit\u00e0 dei linguaggi di programmazione sulla base di informazioni raccolte dai motori di ricerca.\nNel 2005 la configurazione LAMP (Linux, Apache, MySQL, PHP) ha superato il 50% del totale dei server sulla rete mondiale.\nPHP 5.\nNel 2008 PHP 5 \u00e8 diventata l'unica versione stabile in fase di sviluppo. A partire da PHP 5.3.0 il linguaggio implementa una funzione chiamata \"late static binding\" che pu\u00f2 essere utilizzata per fare riferimento alla classe chiamata in un contesto di eredit\u00e0 statica.\nA partire dal 5 febbraio 2008, a causa dell'iniziativa \"GoPHP5\" sostenuta da una serie di sviluppatori PHP, molti dei progetti open-source di alto profilo cessano di supportare PHP 4 nel nuovo codice e promuovono il passaggio da PHP 4 a PHP 5.\nLa versione 5 di PHP ha raggiunto la release 5.6 prima di essere abbandonata dal punto di vista dello sviluppo e supporto nel gennaio 2019.\nPHP 7.\nIl 3 dicembre 2015 \u00e8 stata rilasciata la versione 7, attualmente ancora in fase di sviluppo e attivamente supportata.\nPHP 8.\nIl 27 novembre 2020 \u00e8 stata rilasciata la versione 8.\nCaratteristiche.\nPHP riprende per molti versi la sintassi del C, come peraltro fanno molti linguaggi moderni, e del Perl. \u00c8 un linguaggio a tipizzazione debole e dalla versione 5 migliora il supporto al paradigma di programmazione ad oggetti. Certi costrutti derivati dal \"C\", come gli operatori fra bit e la gestione di stringhe come array, permettono in alcuni casi di agire a basso livello; tuttavia \u00e8 fondamentalmente un linguaggio di alto livello, caratteristica questa rafforzata dall'esistenza delle sue oltre 3.000 funzioni API del nucleo base.\nPHP \u00e8 in grado di interfacciarsi a innumerevoli DBMS tra cui MySQL, PostgreSQL, MariaDB, Oracle, Firebird, IBM DB2, Microsoft SQL Server e anche basi di dati NoSql come MongoDB. Supporta numerose tecnologie come XML, SOAP, IMAP, FTP, CORBA. Si integra anche con altri linguaggi/piattaforme quali Java e .NET ed esiste un wrapper per tutte le librerie pi\u00f9 diffuse come CURL, GD, Gettext, GMP, Ming, OpenSSL ed altro.\nFornisce un'API specifica per interagire con Apache, sebbene funzioni naturalmente con numerosi altri server web. \u00c8 ben integrato senza l'uso di componenti esterni con il DBMS MySQL/MariaDB per il quale possiede pi\u00f9 di una API (mysql, mysqli, PDO). A partire della versione 5, PHP integra al suo interno una piccola base di dati embedded, SQLite. Per questi motivi esiste un'enorme quantit\u00e0 di script e librerie in PHP disponibili liberamente su Internet. \nDispone di un archivio chiamato PEAR che mette a disposizione un framework di librerie riusabili per lo sviluppo di applicazioni PHP e di PECL che raccoglie tutte le estensioni conosciute scritte in C.\nPHP non ha ancora un supporto nativo per le stringhe Unicode o multibyte; il supporto Unicode \u00e8 in fase di sviluppo per una futura versione di PHP e consentir\u00e0 di usare caratteri non ASCII in stringhe e nomi di funzioni, classi e metodi.\nSicurezza.\nLa percentuale di software non sicuro scritto in PHP, sul totale di tutte le falle di sicurezza nei software elencate dal Common Vulnerabilities and Exposures, ammontava al: 12% nel 2003, 20% nel 2004, 28% nel 2005, 43% nel 2006, 36% nel 2007, 34.8% nel 2008, 29.9% nel 2009 e 27.2% nel 2010. La quasi totalit\u00e0 di queste vulnerabilit\u00e0 note ha origine da mancati adempimenti delle best practice da parte dei programmatori e dai relativi abusi di particolari funzionalit\u00e0 offerte dal PHP che in determinati utilizzi danno origine a gravi vulnerabilit\u00e0. Un esempio noto sono i problemi legati agli abusi di \"Register globals\" e \"Magic quotes\", funzionalit\u00e0 che se usate in modo errato potevano degenerare in vere e proprie backdoor all'interno del proprio programma PHP. Per evitare problemi di questo tipo molte di queste funzionalit\u00e0 sono state via via deprecate se non addirittura rimosse, come le due citate, nel susseguirsi delle versioni di PHP.\nLa maggior parte del software con problemi di sicurezza (2006) \u00e8 associabile temporalmente con vecchie versioni di PHP in cui le configurazioni di default lasciavano spazio a una relativa semplicit\u00e0 nello scrivere software con potenziali problemi di sicurezza anche gravi.\n\u00c8 sempre buona norma rivedere la propria configurazione di PHP, contenuta generalmente nel file php.ini, per controllare le funzionalit\u00e0 attivate. Di solito nel file stesso si documentano 3 tipi di configurazioni: Configurazione di PHP \"di default\", configurazione in un \"ambiente di sviluppo\" che consente per esempio di vedere a video gli errori e configurazione in un \"ambiente di produzione\" in cui tipicamente gli errori vengono scritti in un file di log.\nNel sito ufficiale \u00e8 presente l'archivio storico delle versioni dismesse, aggiornato a maggio del 2019.\nAttacchi hacker.\nPHP pu\u00f2 essere soggetto a diversi attacchi hacker:\nEsempi di codice.\nVariabili.\nI nomi di variabili in PHP iniziano sempre con il simbolo del dollaro (codice_2) e il carattere successivo non deve essere un numero, ad esempio codice_3 o codice_4 non sono nomi di variabili valide.\nI nomi delle variabili sono case-sensitive, ovvero codice_5 e codice_6 sono due variabili distinte.\nUna variabile pu\u00f2 contenere tutti i caratteri codice_7 , codice_8 , codice_9 e codice_10. Una volta definite esse vengono istanziate senza definirne esplicitamente il \"tipo\":\n$ciao = \"Ciao mondo!\";\nPer mostrare il contenuto di codice_11, \u00e8 possibile usare l'istruzione codice_12:\necho $ciao;\nche visualizza \u201ccodice_13\u201d. Se invece la variabile codice_11 non esistesse generalmente codice_12 genererebbe un errore non fatale (codice_16).\nStringhe.\nIn PHP una stringa di caratteri alfanumerici si rappresenta in due modi: racchiudendola tra apici doppi (codice_17) o singoli (codice_18). Quando si usano gli apici doppi vengono interpretati eventuali caratteri speciali (per esempio la tabulazione, codice_19 o il carattere di fine riga, codice_20) e viene restituito il contenuto delle variabili, ovvero:\necho \"Ciao vale: $ciao\";\nStampa: codice_21. Con gli apici singoli la stringa \u00e8 salvata e utilizzata cos\u00ec com'\u00e8.\nEsempio di composizione della frase \"Wikipedia \u00e8 meravigliosa\" in due modi: usando gli apici singoli e doppi:\n$uno = 'Wikipedia';\n$due = '\u00e8';\n$tre = 'meravigliosa';\necho $uno . ' ' . $due . ' ' . $tre;\necho \"$uno $due $tre\";\nArray (e foreach).\nPHP gestisce gli array come delle mappe associative, ossia come un elenco di chiavi associate univocamente a un certo valore. Gli array in PHP possono perci\u00f2 essere usati come una comune matrice, come una lista (vettore), uno stack, una coda o altro. Inoltre un qualsiasi elemento dell'array pu\u00f2 a sua volta contenere altri array, anche multidimensionali e tutti gli elementi dell'array o dei sotto-array possono essere fra loro di tipi di variabile diversi, dando cos\u00ec la possibilit\u00e0 di creare strutture dati complesse.\nGli array sono dinamici, infatti possono essere rimossi tramite codice_22.\nDato che gli array in PHP sono associativi, possono essere usati tramite un costrutto chiamato codice_23 che rende praticabile l'accesso ai contenuti ricavando tutte le singole associazioni di chiave \u2192 valore dell'array.\nCodice d'esempio di un array associativo in cui ad ogni nome di citt\u00e0 corrisponde il numero di abitanti. L'esempio visualizza a video ogni citt\u00e0 con il suo numero di abitanti e poi la somma di tutti gli abitanti.\n&lt;?php\n$residenti = array(\n 'Torino' =&gt; 908551,\n 'Milano' =&gt; 1315791,\n 'Roma' =&gt; 2753000\n$somma = 0;\nforeach($residenti as $citt\u00e0=&gt;$nResidenti) {\n echo \"La citt\u00e0 $citt\u00e0 ha $nResidenti abitanti\";\n $somma += $nResidenti;\necho \"In tutto ci sono $somma abitanti!\";\nL'output del codice \u00e8: codice_24\nPer approfondimenti vedere la documentazione ufficiale online.\nFunzioni.\nLe funzioni in PHP possono avere un insieme misto di parametri opzionali con valori predefiniti e parametri obbligatori.\nEsempio di funzione con un parametro obbligatorio e uno opzionale con valore predefinito.\n&lt;?php \nfunction somma($n1=0,$n2=0,$n3=0) {\n return $n1+$n2+$n3;\necho somma(1,5); //OUTPUT: 6\necho somma(1,24); //OUTPUT: 25\necho somma(3,4,2); //OUTPUT: 9\necho somma(n1: 5,n3: 5); //OUTPUT: 10 --&gt; usabile dalla versione 8\nQualunque variabile di qualunque tipo creata dentro alla funzione \u00e8 \"locale\". Per specificare variabili globali dentro alla funzione si usa codice_25\nEsempio:\n&lt;?php\nfunction esperimento() {\n global $a;\n $a = \"tre\";\n $b = \"quattro\";\n echo \"Durante: $a $b\";\n$a = \"uno\";\n$b = \"due\";\necho \"Prima: $a $b\";\nesperimento();\necho \"Dopo: $a $b\";\nIl risultato sar\u00e0: codice_26.\nInclusioni.\n\u00c8 possibile includere una pagina PHP all'interno di un'altra per eseguirne il codice per evitare codice ridondante e per accedere a variabili, funzioni e classi definite nella pagina inclusa.\nPer farlo si utilizza una delle seguenti istruzioni: codice_27, codice_28, codice_29 e codice_30. Esempio:\n&lt;?php\ninclude 'header.php';\necho \"Ciao mondo!\";\ninclude 'footer.php';\nTipi di inclusione:\nGestione dei parametri.\nIl PHP permette il passaggio di informazioni da una pagina all'altra attraverso le diverse funzionalit\u00e0 supportate dall'HTTP. Nello specifico, richieste di tipo GET (informazioni parametrizzate nella query string dell'URL), POST (informazioni generalmente con origine da un precedente invio di un form) e dei cookie (informazioni contenute in piccole stringhe di testo salvate fisicamente nella memoria locale di un browser), insieme al supporto alle sessioni (funzionalit\u00e0 basata sull'utilizzo dei \"cookie\"). Queste informazioni sono utilizzabili in PHP tramite quattro array di tipo associativo chiamati internamente: codice_35, codice_36, codice_37, codice_38. Questi tipi di array vengono chiamati superglobali ovvero che sono visibili ad ogni scope del programma.\nIn questo esempio di gestione di un parametro GET, con la richiesta codice_39, il server caricher\u00e0 contenuto di esempio.php (qui sotto) e mostrer\u00e0 sul browser \"Ciao\".\n&lt;?php\n * Controllo se \u00e8 stato ricevuto il parametro \"pippo\" tramite metodo GET.\n * Se \u00e8 rilevato lo visualizzo; se non \u00e8 rilevato avverto l'utente.\nif( isset( $_GET['pippo'] ) ) {\n $a = $_GET['pippo']; // Salvo nella variabile $a il parametro \"pippo\"\n $a = htmlentities( $a ); // Questo \"disinnesca\" eventuali contenuti HTML contenuti in $a\n echo $a; // Mostro a video\n} else {\n echo \"Nessun parametro di nome pippo trovato. Devi inviarlo!\";\n?&gt;\nUna funzione con controllo sui parametri.\n&lt;?php\nfunction get_hello_world($value1, $value2){\n $result = \";\n * In PHP il controllo \"if\", se contiene una sola istruzione,\n * pu\u00f2 anche non avere le parentesi graffe di contenimento\n * ma \u00e8 buona norma usarle sempre, per leggibilit\u00e0 del codice.\n if($value1 != \") {\n $result .= $value1; // Equivale a: $result = $result . $value1;\n if(($value1 != ' ') &amp;&amp; ($value2 != ' ')) {\n $result .= \" \";\n * !empty($value2) equivale a: $value2 != \"\"\n * Il \"punto esclamativo\" serve per negare un valore booleano\n if(!empty($value2)) {\n $result .= $value2; // Equivale a: $result = $result . $value2;\n return $result;\necho get_hello_world('Hello', 'world');\nIl ciclo for.\n&lt;?php\n * In questo caso la variabile $n viene stampata a video, successivamente\n * viene incrementata di 1, il ciclo termina quando $n \u00e8 uguale a 9 (il ciclo conta da 0 fino a 9 quindi 10 volte).\nfor($n=0; $n&lt;=9; $n++){\n echo $n;\n// Output -&gt; 0123456789\nIl ciclo while.\n&lt;?php\n * In questo caso vediamo come stampare a video dei risultati estratti\n * da una base di dati MySQL, eseguendo una query SQL.\n * Questo script \u00e8 incompleto, in quanto prima \u00e8 necessario effettuare\n * il collegamento alla base di dati MySQL tramite mysqli o PDO.\n$result = $mysqli-&gt;query(\"SELECT id FROM persone\");\nwhile($row = $result-&gt;fetch_assoc()) {\n echo $row['id'] . \"&lt;br /&gt;\";\n * In questo modo estraiamo dei dati da una base di dati MySQL\n * sotto forma di array che verr\u00e0 poi stampato tramite un ciclo while\n?&gt;\n99 Bottles of Beer.\nIl seguente esempio stampa il testo della canzone \"99 Bottles of Beer\".\n&lt;?php\n * Questo \u00e8 un commento. Altri modi per commentare sono i simboli // e #\n * Questo tipo di commenti non ha bisogno degli asterischi (*) all'inizio\n * di ogni riga, ma lo si fa per convenzione. I simboli // e #\n * commentano solo il testo che si trova dopo di essi e fino alla fine della riga;\n * non c'\u00e8 bisogno di finire il commento con qualche carattere speciale.\n * Prima definiamo una funzione chiamata \"plural\".\n * Restituisce una \"s\" se l'argomento passato non \u00e8 1.\nfunction plural($number) {\n // L'operatore ternario (!= ? :) \u00e8 una struttura condizionale \n // simile a if-else: (condizione ? true : false)\n return ($number != 1 ) ? 's' : \";\n// Definiamo una variabile chiamata $a_capo che contiene un a capo HTML,\n// un carattere di ritorno e uno di nuova riga:\n$a_capo = \"&lt;br /&gt;\\r\\n\";\nfor($i=99; $i&gt;0; $i--) {\n echo \"$i bottle\" . plural($i) . \" of beer on the wall,$a_capo\";\n // Non abbiamo bisogno di ripetere il comando echo per ogni riga:\n echo \"$i bottle\" . plural($i) . \" of beer . $a_capo\n Take one down, pass it around,$a_capo\" .\n ((($i - 1) != 0) ? $i - 1 : 'no more') .\n ' bottle' . plural($i - 1) . \" of beer on the wall.$a_capo$a_capo\";\n * PHP permette di creare stringhe su pi\u00f9 righe, finch\u00e9\n * trova un punto e virgola (;) che termina l'istruzione.\n * Un punto (.) concatena insieme pi\u00f9 stringhe.\n * Le variabili, che iniziano con il carattere \"$\", sono interpretate\n * anche dentro i doppi apici (\"), ma non dentro gli apici singoli (').\n * Le funzioni, come plural(), non sono interpretate fra gli apici.\necho \"Go to the store, $a_capo buy some more, $a_capo 99 bottles of beer on the wall!\";\nEsempio connessione con base di dati MySQL usando l'estensione MySQLi.\nIl PHP permette l'elaborazione di dati da base di dati MySQL. I dati verranno richiesti, inseriti e modificati attraverso opportune \"query\" usando alcune estensioni tra cui MySQLi e PDO.\nL'estensione MySQLi, dove la \"i\" sta per \"improved\", \u00e8 stata messa a disposizione di PHP per sfruttare alcune nuove funzionalit\u00e0 messe a disposizione dalle versioni di MySQL versione 4.1.3 e successive ed \u00e8 disponibile per PHP 5 e release superiori.\nEsempio di connessione a base di dati e richiesta di un dato:\n&lt;?php\n// Connessione a MySQL con l'estensione MySQLi\n$mysqli = new mysqli('localhost', 'nome_utente_database', 'password_database', 'nome_database');\n * Questo \u00e8 il modo ufficiale di controllare se una connessione MySQL \u00e8 fallita,\n * MA $connect_error non \u00e8 supportato fino a PHP 5.2.9 e 5.3.0.\nif ($mysqli-&gt;connect_error) {\n die(\"Connessione fallita, motivi: \" . $mysqli-&gt;connect_error);\n// Proviamo una query ipotizzando che stiamo elaborando dati provenienti da una simil-rubrica:\n$SQLQuery = $mysqli-&gt;query(\"SELECT indirizzo, telefono FROM utenti WHERE nome = 'Francesca' \");\n// Da questa query otterremo l'indirizzo e il telefono della persona di nome Francesca, \n// ipotizzando sia presente nella tabella utenti della base di dati in questione.\n// Ora \"trasformiamo\" i dati ricevuti dalla query in un array associativo utilizzabile successivamente\n$row = $SQLQuery-&gt;fetch_assoc();\n// Mostriamo a video per esempio il numero di telefono dall'array\necho \"Il numero di telefono di Francesca \u00e8: \" . $row['telefono'];\n// Chiusura della connessione alla base di dati\n$mysqli-&gt;close();\nPer approfondimenti vedere il manuale online ufficiale MySQLi.\nphp.ini.\nIl file di configurazione di PHP, chiamato php3.ini in PHP 3, e poi semplicemente php.ini nelle versioni successive, \u00e8 letto all'avvio dell'interprete del linguaggio e fornisce le impostazioni dei vari moduli con cui l'interprete \u00e8 stato compilato. Nella versione server modulare di PHP, questo avviene solo una volta, all'avvio del server web. Per le versioni CGI e CLI, invece, \u00e8 invocato ad ogni richiesta.\nPer visualizzare tutte le opzioni di configurazione \u00e8 possibile utilizzare la funzione codice_40.\nConfronto con ASP.NET.\nPHP \u00e8 diretto concorrente di ASP.NET. La scelta dei due linguaggi ha pro e contro a seconda delle proprie esigenze:\nAmbienti di sviluppo.\nLista non esaustiva di IDE e semplici editor di testo con evidenziazione della sintassi."}
{"id": "3201", "revid": "767487", "url": "https://it.wikipedia.org/wiki?curid=3201", "title": "Per Grazia Ricevuta (gruppo musicale)", "text": "I Per Grazia Ricevuta (o P.G.R. o PGR o PG3R) sono stati un gruppo musicale italiano formato da alcuni ex-componenti dei CSI.\nStoria.\nLa prima formazione dei PGR comprendeva Giovanni Lindo Ferretti e Ginevra Di Marco, Gianni Maroccolo, Giorgio Canali e Francesco Magnelli.\nIl nome del gruppo si riferisce alla \"grazia\" ricevuta a Montesole in una serata organizzata in ricordo di Giuseppe Dossetti, il \"Monaco Obbediente\".\nNel primo disco, l'assenza di Massimo Zamboni e la presenza di Hector Zazou hanno portato all'abbandono di ogni forma di rock italiano per una ricerca nella direzione della musica elettronica e sperimentale, con echi provenienti dalla musica africana. In particolare si nota una cura particolare per la sezione vocale, nell'amalgama delle due voci femminile e maschile.\nIn seguito nel 2004 Ginevra Di Marco e il marito Francesco Magnelli hanno lasciato il gruppo, e sono rimasti solo Giovanni, Giorgio e Gianni, tanto che la sigla ha acquistato un esponente \"3\" a voler significare \"Per\u00f2 Gianni Giorgio Giovanni Resistono\". Con questa formazione \u00e8 uscito il disco \"D'anime e d'animali\", salutato come un ritorno al rock. L'ultima produzione della band, \"Ultime notizie di cronaca\", ne segna nel 2009 il definitivo scioglimento."}
{"id": "3202", "revid": "1305887", "url": "https://it.wikipedia.org/wiki?curid=3202", "title": "Plasma", "text": ""}
{"id": "3204", "revid": "1305772", "url": "https://it.wikipedia.org/wiki?curid=3204", "title": "Passirio", "text": "Il torrente Passirio (\"Passer\" in tedesco) ha origine nei pressi del passo del Rombo (valico frontaliero italo-austriaco) in Alto Adige e, dopo aver attraversato la Val Passiria, confluisce a Merano nell'Adige.\nLa principale localit\u00e0 attraversata \u00e8 San Leonardo in Passiria.\nNella localit\u00e0 di Merano si svolgono importanti gare di canoa e vi si trova la confluenza con il fiume Adige. Il fiume \u00e8 quindi percorribile in diversi tratti con canoe adeguate.\nToponimo.\nIl Passirio viene citato anticamente gi\u00e0 attorno al 770 d.C. con il nome di \"Amnis Passires\", pi\u00f9 tardi \"Fluvius Pezzerair\", \"Passeran\", \"Perran\" ed infine come \"Passer\". In italiano negli anni Venti e Trenta si usava anche la variante \"Passera\".\nStoria.\nDal XIV secolo il fiume serv\u00ec al trasporto del legno, che veniva ripreso in rastrelli di legno all'altezza dell'attuale Kurhhaus di Merano.\nIl Passirio fu da sempre tristemente famoso per le sue devastanti inondazioni, causate dai frequenti straripamenti del lago Kummersee, nella profonda val Passiria. Il lago si era formato nel 1401 in seguito a una frana. La prima inondazione avvenne nel 1419, e fu la pi\u00f9 grande e la pi\u00f9 disastrosa per Merano. Venne distrutta la chiesa di Santo Spirito con l'adiacente ospizio; non meno di 400 persone persero la vita.\nAltre inondazioni seguirono nel 1503, 1512, 1572, 1721, 1772 e nel 1773. Nel 1774 venne spianato finalmente l'argine. Pi\u00f9 volte furono distrutti ponti e parti delle mura. Anche il ponte di legno che si trovava al posto del \"Ponte Romano\" di Merano fu pi\u00f9 volte travolto.\nLa passeggiata lungo il Passirio a Merano.\nQuesta passeggiata \u00e8 nata grazie alle calamit\u00e0 che sono accadute nella storia, infatti in seguito al grande straripamento del 1817 che danneggi\u00f2 gravemente Merano, fu deciso di risistemare ed ampliare il muro arginale del centro della citt\u00e0. Sopra questo muro negli anni a seguire si costru\u00ec una passeggiata, che andava dal ponte della Posta al ponte del Teatro. Successivamente la passeggiata \u00e8 stata allungata.\nCanoa nel Passirio.\nLungo il torrente Passirio \u00e8 possibile praticare lo sport della canoa discesa in quattro tratti. Il tratto pi\u00f9 alto con partenza da Moso \u00e8 il pi\u00f9 difficile e va affrontato solo da canoisti molto esperti. Il tratto intermedio e il tratto basso sono fattibili per chi \u00e8 in grado di affrontare il IV grado, mentre il tratto in citt\u00e0 \u00e8 abbastanza facile, anche se non va sottovalutato.\nA causa della costruzione di una centralina idroelettrica i due tratti pi\u00f9 alti non saranno pi\u00f9 fattibili, dato che l'acqua verr\u00e0 incanalata nelle tubature. Dato che i lavori sono in corso e in via di ultimazione \u00e8 necessario fare particolarmente attenzione se decidete di scendere questo tratto."}
