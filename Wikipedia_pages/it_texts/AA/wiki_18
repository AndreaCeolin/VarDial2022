{"id": "4272", "revid": "122752636", "url": "https://it.wikipedia.org/wiki?curid=4272", "title": "Telelavoro", "text": "Il telelavoro pu\u00f2 essere inteso come un modo di lavorare indipendente dalla localizzazione geografica dell'ufficio o dell'azienda, facilitato dall'uso di strumenti informatici e telematici e caratterizzato da una flessibilit\u00e0 sia nell'organizzazione, sia nella modalit\u00e0 di svolgimento. Non va confuso con il lavoro agile in cui la prestazione lavorativa \u00e8 svolta senza una postazione fissa.\nCaratteristiche generali.\nSi tratta di un concetto fortemente legato all'evoluzione delle tecnologie informatiche e quindi soggetto ad una continua trasformazione.\nIl telelavoro \u00e8 molto pi\u00f9 di una tecnica per delocalizzare gli uffici: esso permette di liberare il lavoro dai vincoli spaziali e temporali, e, di conseguenza, le persone possono scegliere dove, quando e come lavorare. Spesso il telelavoro \u00e8 un misto col lavoro tradizionale e richiede la presenza fisica in ufficio alcune volte alla settimana o al mese, oltre all'impegno a telelavorare entro un intervallo di orari flessibile -ma comunque limitato e non a completa discrezione del lavoratore-, in cui il lavoratore deve essere reperibile.\nIl telelavoro non \u00e8 una professione, n\u00e9 un mestiere: chi telelavora resta comunque un traduttore, o un programmatore o qualsiasi altro tipo di professionista; tuttavia, per svolgere i suoi compiti, non dovr\u00e0 pi\u00f9 recarsi in ufficio per le classiche otto ore lavorative, perch\u00e9 il suo posto di lavoro sar\u00e0 localizzabile ovunque ci sia una connessione alla rete aziendale o la possibilit\u00e0 di inviare file e messaggi.\nLa dotazione \"hardware\" minima consiste in un computer, connessione Internet a banda larga, periferiche che possono essere gi\u00e0 incorporate nel PC (cuffia con microfono, webcam, scanner). L'utente compie un accesso tramite \"desktop\" remoto al proprio PC situato in ufficio con i relativi \"file\" e programmi, ovvero si connette dal PC di casa al \"server\" dell'azienda sul quale \u00e8 installato e gira il \"software\" ERP. Le aziende che adottano una policy informatica di tipo \"Bring your own device\" (BYOD), consentono ai telelavoratori di usare il proprio cellulare e portatile, separando del tutto i dati personali da quelli aziendali (con partizioni logiche e fisiche dedicate). L'attuazione di programmi di telelavoro \u00e8 facilitata se l'azienda gi\u00e0 adotta il \"Cloud computing\", per cui i dati e programmi risiedono e sono gestiti su \"server\" remoti cui i dipendenti si collegano dalla sede di lavoro.\nRispetto a una connessione effettuata in ufficio, l'utente noter\u00e0 maggiori problemi di sicurezza e connessione pi\u00f9 lenta perch\u00e9 si entra da un nodo esterno al dominio aziendale, ma con le stesse funzionalit\u00e0 di base di un \"database management system\", richieste allo stesso software quando \u00e8 gli utenti si trovano fisicamente negli uffici dell'azienda: autenticazione degli utenti, tracciabilit\u00e0 di tutte le operazioni (di visualizzazione, cancellazione, aggiornamento), gestione dei conflitti in un file condiviso e in modifica presso due o pi\u00f9 utenti, storage/ back-up e punto di ripristino, eventuale trasmissione cifrata dei dati e firma digitale.\nNel 2002, l'European Trade Union Confederation, l'Union of industrial and employer\u2019s Confederation of Europe e il Centro europeo delle imprese pubbliche sottoscrissero l'Accordo Quadro sul Telelavoro, che forn\u00ec la seguente definizione:\nSeguendo l'esempio di altri paesi dell'Unione Europea, tale definizione fu pienamente recepita in Italia con l\u2019Accordo interconfederale del 9 giugno 2004.\nVantaggi.\nPer i datori:\nPer l'ambiente:\nPer i lavoratori:\nL'utilizzo delle TIC conferisce vantaggi competitivi rispetto ai paesi che possono produrre a costi salariali inferiori. Le tecnologie possono contribuire anche ad attenuare le conseguenze\ndi una valuta nazionale forte. L'utilizzo sistematico del telelavoro \u00e8 un fondamento importante di un'economia fiorente.\nUna meta-analisi di 46 studi inerenti al telelavoro, su un campione totale di occupati, pubblicato dalla \"American Psychological Association\" (APA), ha evidenziato che il telelavoro ha un vasto \"range\" di benefici, da una maggiore soddisfazione dei lavoratori, anche dovuta ad una maggiore autonomia, minore stress professionale e ricambio del personale.\nUn sondaggio della IBM nel 2010 su 24.000 occupati in tutto il mondo ha stabilito che l'80% dei dirigenti concorda che il telelavoro incrementa la produttivit\u00e0.\nLa flessibilit\u00e0 in termini di telelavoro \u00e8 una frequente richiesta dei candidati. Il \"Robert Half International Financial Hiring Index\" del 2008, elaborato dalla celebre societ\u00e0 di \"recruiting\" Robert Half International a partire dai questionari di 1400 Direttori Finanziari (CFO), ha indicato che il 13% di essi ritiene il telelavoro come il migliore \"benefit\" ad oggi proponibile ai professionisti del settore.\nI manager possono sperimentare un calo della produttivit\u00e0 dei telelavoratori durante i primi mesi: il dato deve essere interpretato come un inevitabile aggiustamento temporaneo al nuovo sistema di lavoro\" Il calo della produttivit\u00e0 pu\u00f2 anche essere dovuto ad un'inadeguata organizzazione del nuovo ufficio di lavoro. Uno studio del 1999 ha stabilito che ogni giorno almeno 70 minuti di lavoro sono sprecati da interruzioni, problemi con la fotocopiatrice e altre distrazioni \"Over the long term, though, surveys found that productivity of the teleworker will climb; over two-thirds of employers report increased productivity among telecommuters, according to a 2008 survey\". Nel lungo termine, tuttavia, la produttivit\u00e0 dei telelavoratori aumenta: uno studio del 2008 ha mostrato che l'aumento di produttivit\u00e0 accade per i due terzi dei telelavoratori Traditional line managers are accustomed to managing by observation and not necessarily by results. This causes a serious obstacle in organizations attempting to adopt telecommuting. Liability and workers' compensation can become serious issues as well..\nUno studio dell'ente australiano per il telelavoro (\"NBN-telework\") ha mostrato che il telelavoro generer\u00e0 un incremento del PIL pari a 8.3 miliardi di dollari entro il 2020, creando l'equivalente di posti di lavoro (a tempo pieno). Lo studio ha stimato che se il 10% dei lavoratori australiani fosse impiegato col telelavoro per il 50% del tempo, si potrebbero risparmiare 120 milioni di litri di benzina e tonnellate di emissioni di carbone, con un incremento della produttivit\u00e0 compreso tra 1,4 e 1,9 miliardi di dollari all'anno.\nTipi di telelavoro.\nLa nozione di \"telelavoro\", fuori dall'ambito strettamente D.P.R. 70/99 giuridico, ha molte accezioni.\nIn dipendenza della nozione adottata, nel concetto di telelavoro possono rientrare ipotesi molto distanti tra loro.\nSi distinguono sei tipi di telelavoro, se basiamo la distinzione in ragione del luogo di svolgimento della prestazione lavorativa (e queste tipologie sono definite \"pure\"):\nDal punto di vista informatico, tutte queste modalit\u00e0 sono equivalenti a livello progettuale, logico e fisico, nel senso che richiedono il medesimo protocolli e apparati di rete, \"hardware\" e \"software\". La differenza sostanziale \u00e8 fra una LAN centralizzata in una o pi\u00f9 sedi di lavoro, e una rete distribuita che fornisce possibilit\u00e0 di accesso da qualsiasi nodo, quindi luogo e tipo di dispositivo fisso o mobile utilizzato.\nIl datore dovr\u00e0 dotarsi di un sistema di autenticazione degli utenti per l'accesso al dominio aziendale, e di funzioni di virtualizzazione del desktop remoto che consentono ai lavoratori di accedere fisicamente al proprio PC in ufficio, di usare i \"software\" installati, e accedere ai \"file\" salvati in locale, nel proprio computer.\nSecondo la ricerca ECATT coordinata nel 1999 dall'Istituto di ricerca Empirica, i lavoratori dipendenti che prestano la loro attivit\u00e0 con la modalit\u00e0 del telelavoro costituiscono, in Italia, l'1,57% del totale della forza lavoro (contro una media europea del 1,96%). Se si comprendono nel computo anche i lavoratori autonomi e parasubordinati, nonch\u00e9 i telelavoratori \"occasionali\", la percentuale sale al 3,59% (contro la media europea del 6%). Ulteriori approfondimenti sui casi di telelavoro in Italia sono stati forniti dal progetto finanziato dal Ministero del Lavoro Tielledi'\nIn Italia.\nIl principio fondamentale della disciplina \u00e8 quello della volontariet\u00e0: il telelavoro \u00e8 una modalit\u00e0 di svolgimento della prestazione lavorativa che pu\u00f2 essere adottata solo previo accordo, individuale o collettivo, tra le parti.\nIn genere, \u00e8 demandato alla richiesta del singolo lavoratore, ed \u00e8 sempre reversibile, nel senso che il lavoratore pu\u00f2 chiedere di tornare a svolgere la propria mansione nei locali del datore, ovvero questi pu\u00f2 disporre il rientro in sede se la qualit\u00e0 e la quantit\u00e0 del lavoro svolto dal telelavoratore non soddisfa gli standard richiesti.\nNei casi di telelavoro, si applica lo Statuto dei Lavoratori, a prescindere dalla tipologia contrattuale e dalle sede domestica della prestazione lavorativa. \u00c8 perci\u00f2 illegittimo l'uso di webcam o software per controllare la produttivit\u00e0 del lavoratore.\nIn materia di trattamento dei dati aziendali, la norma ISO/IEC 27001 indica i controlli minimi per la postazione di telelavoro e per evitare accessi non autorizzati ai dati aziendali. In caso di telelavoro domiciliare, il datore ha le stesse responsabilit\u00e0 in materia di sicurezza e salute, previste dal d. lgs. 66/2003 per la sede di lavoro originaria.\nIn questo senso, la Direttiva 89/391/CEE e n. 90/270/CEE relativa alle prescrizioni minime in materia di sicurezza e di salute per le attivit\u00e0 lavorative svolte su attrezzature munite di videoterminali, dispone che i datori adottino analisi e misure per mitigare i rischi eventuali per la vista e i problemi di affaticamento fisico e mentale, ma non si applica ai sistemi denominati \"portatili\" ove non siano oggetto d'utilizzazione prolungata in un posto di lavoro.\nNel settore privato.\nLa disciplina del telelavoro, per quanto riguarda il settore privato, ancora manca una disciplina di fonte legislativa ed \u00e8 dettata principalmente dall'accordo interconfederale del 9 giugno 2004, con cui i rappresentanti dei datori di lavoro e i sindacati confederali hanno recepito in Italia l'accordo quadro europeo sul telelavoro del 16.07.2002 (l'Italia \u00e8 stato il quinto paese in ordine temporale ad aver recepito tale accordo). L'accordo quadro mira a fornire una disciplina generale dell'istituto, lasciando ai contratti collettivi di settore l'introduzione di norme pi\u00f9 dettagliate.\nL'accordo quadro pone a carico del datore di lavoro i costi di fornitura, installazione, manutenzione e riparazione delle attrezzature informatiche, comunicative e strumentali, i consumi telefonici ed energetici, nonch\u00e9 quelli necessari per fornire i supporti tecnici necessari allo svolgimento del lavoro. \u00c8 inoltre previsto che il datore di lavoro debba adottare tutte le misure opportune per prevenire l'isolamento del lavoratore e per tutelarne la salute e la riservatezza.\nAl lavoratore \u00e8 posto l'obbligo di aver cura degli strumenti di lavoro e di informare tempestivamente l'azienda in caso di guasti o malfunzionamenti delle attrezzature. \u00c8 inoltre previsto un espresso divieto di raccogliere o diffondere materiale illegale via internet.\nIl prestatore \u00e8 libero di gestire autonomamente il suo tempo di lavoro, fermo restando che i carichi di lavoro assegnati devono essere equivalenti a quelli dei prestatori presenti nei locali dell'azienda. Si \u00e8 precisato infine che ai telelavoratori competono i medesimi diritti dei lavoratori \"tradizionali\", ad esempio per quanto attiene all'attivit\u00e0 sindacale o all'accesso alla formazione.\nNel settore pubblico.\nPer quanto riguarda invece la pubblica amministrazione italiana, vige l'accordo quadro dell'8 giugno 2011, e il telelavoro \u00e8 espressamente regolato dall'articolo 4, comma 3, legge n.191/1998 (cosiddetta \"Bassanini ter\") e dal seguente D.P.R. 8 marzo 1999 n. 70 art. 6, come dettagliato dalla Deliberazione AIPA n.16/2001, che, dapprima distingue tra lavoro a distanza e telelavoro (tale distinzione \u00e8 basata sul criterio della prevalenza nell'utilizzo degli strumenti informatici), e, poi, detta nei successivi articoli la disciplina specifica della materia.\nIl telelavoro \u00e8 volontario e reversibile. L'assegnazione a progetti di telelavoro non muta la natura del rapporto di lavoro in atto. La parte normativa e il trattamento retributivo, tabellare e accessorio, \u00e8 quello previsto dalla contrattazione collettiva, nazionale, integrativa e decentrata, che si applica ai lavoratori del comparto. Il lavoratore ha diritto ad accedere alla e-mail. Eventuali brevi periodi di interruzione del circuito telematico o fermi macchina dovuti a guasti non imputabili al lavoratore saranno considerati utili ai fini del completamento dell'orario di lavoro.\nCon il \u201cdecreto Crescita 2.0\u201d (n.221 del 17 dicembre 2012), le amministrazioni pubbliche oggi sono tenute a redigere un piano per la realizzazione del telelavoro in cui devono specificare \u201cle modalit\u00e0 di realizzazione e le eventuali attivit\u00e0 per cui non \u00e8 possibile l'utilizzo del telelavoro\u201d, presumendo di fatto tutte le attivit\u00e0 come telelavorabili a meno di prova contraria, come fatto dal Governo Obama.\nQuestioni giuslavoristiche.\nTale forma di lavoro subordinato \u00e8 espressamente regolamentata dalla legge 877/1973. La legge sostituisce la necessit\u00e0 di un assoggettamento continuativo al potere direttivo del datore di lavoro, con un assoggettamento predeterminato ad inizio prestazione. Non \u00e8 quindi necessaria l'installazione di webcam per il controllo della presenza, per avere un rapporto di lavoro che rimane subordinato.\nAnche ai telelavoratori, si applica la copertura antinfortunistica INAIL. Il datore deve comunicare all'INAIL la descrizione dettagliata degli ambienti di lavoro, orari e fasce di reperibilit\u00e0, sebbene il telelavoro non \u00e8 un semplice lavorare da casa durante gli orari di ufficio, ma di norma \u00e8 una modalit\u00e0 di orario flessibile e spesso per obiettivi in cui questi elementi non si possono identificare. La responsabilit\u00e0 degli infortuni (cosiddetto \"rischio elettivo\") sembra essere uno dei motivi per cui il telelavoro non si diffonde in Italia: le imprese temono le cause dei lavoratori, i quali a loro volta si sentono poco tutelati..\nUn secondo problema giuslavoristico si pone quando l'azienda vanta tra i propri telelavoratori, sia i dipendenti che i collaboratori esterni (co.co.co, interinali, ecc.). Se i collaboratori esterni accedono alla sede di lavoro, usano le attrezzature e il \"software\" aziendale, se non lavorano \"a contatto\" coi responsabili, \u00e8 possibile ottenere dal giudice del lavoro l'assunzione per erronea qualificazione del contratto individuale, che ha per sottostante un rapporto di lavoro reale di tipo dipendente, e non di tipo autonomo come dichiarato. Nel caso del telelavoro, il collaboratore esterno che accede alla Intranet e agli stessi \"software\" aziendali potrebbe chiedere di essere assimilato al lavoratore dipendente, che in pi\u00f9 degli altri pu\u00f2 disporre di un accesso con \"desktop remoto\" alla propria postazione in ufficio.\nIl Jobs Act introduce benefici per i datori di lavoro privato che facciano ricorso al telelavoro per venire incontro alle esigenze di cure parentali dei loro dipendenti.\nSe i lavoratori a domicilio hanno diritto alla stessa retribuzione di un lavoratore in sede, le tutele in caso di crisi aziendale restano differenziate: i lavoratori a domicilio sono ammessi alla MiniASPI e alla CIG in deroga, ma restano esclusi dalla Cassa Integrazione Guadagni Ordinaria (CIGO) e Straordinaria (CIGS), contratti difensivi o di solidariet\u00e0 che poggiano su questi ammortizzatori. \nCon ddl. del 28 gennaio 2016, allegato alla Legge di Stabilit\u00e0, viene introdotto il cosiddetto \"Jobs Act dei Nuovi Lavori\" per il lavoro autonomo, e una disciplina dello \"smart' working\": parit\u00e0 di retribuzioni e norme senza penalizzazioni di carriera -tra i quali la detassazione del premio di produttivit\u00e0-, tempi di riposo, infortuni e malattie professionali dipendenti dalla prestazione lavorativa, deducibilit\u00e0 delle spese per formazione.\nConsiderazioni generali.\nLa reversibilit\u00e0 del telelavoro limita fortemente i vantaggi del datore che non pu\u00f2 conseguire i risparmi di gestione derivanti dall'eliminazione definitiva della postazione di lavoro, sostituita da un telelavoratore a domicilio (costi di riscaldamento, illuminazione, pulizia uffici, affitto locali di lavoro, connessione Internet a banda larga, manutenzione hardware, ecc.). La legge italiana impone a carico del datore gli obblighi di sicurezza e salute nei luoghi di lavoro, anche quando la prestazione lavorativa \u00e8 eseguita dal domicilio del lavoratore: per questo motivo, al telelavoratore \u00e8 richiesto di eseguire la prestazione in locali con abitabilit\u00e0 e certificazioni sanitarie, con impianti elettrici-telefonici-illuminazione-riscaldamento a norma e certificati, condizioni adeguate di microclima (ventilazione, temperatura, umidit\u00e0), rumore e pi\u00f9 in generale in termini di esposizione a agenti chimici, fisici e biologici.\nTutti questi aspetti, in altri Paesi sono demandati completamente al telelavoratore che, pure nell'ambito di un rapporto di lavoro dipendente, ha completa libert\u00e0 nell'organizzazione del proprio ambiente domiciliare di lavoro con relativi costi a suo carico, oltrech\u00e9 nella scelta degli orari di esecuzione dell'attivit\u00e0 lavorativa. Il datore \u00e8 sgravato di questi costi, che in Italia non sono eliminati, ma si \"spostano\" dai locali di lavoro al domicilio del telelavoratore, quando non si duplicano perch\u00e9 la norma impone la reversibilit\u00e0 del telelavoro e quindi di mantenere anche nella sede un numero di postazioni adeguato all'eventuale rientro dei telelavoratori.\nA ci\u00f2 si aggiunge che, in virt\u00f9 delle responsabilit\u00e0 in tema di sicurezza e salute nel luogo di telelavoro, il datore ottiene un diritto di ispezione e organizzazione del lavoro all'interno di una propriet\u00e0 privata, il domicilio del telelavoratore, in linea teorica inviolabile, ancorch\u00e9 subordinata al suo previo consenso che di fatto \u00e8 obbligato, pena la perdita del posto di lavoro. \u00c8 possibile una semplificazione normativa, che avvicina i costi del telelavoro al resto d'Europa, essendo assurdo assimilare un domicilio privato, in cui il lavoro si svolge presso una semplice postazione informatica (computer portatile, fax e postazione Internet), agli standard di qualit\u00e0 e sicurezza richiesti -ed economicamente sostenibili- per una realt\u00e0 industriale.\nNel mondo.\nIn Europa.\nIl \"European Framework Agreement\" del 16.07.2002 \u00e8 stato recepito in vari Paesi da accordi collettivi di settore: Austria, Danimarca, Germania, Grecia, Italia e Spagna.\nInvece, Belgio, Francia e Lussemburgo hanno esteso l'accordo per legge a tutti i lavoratori.\nIn Germania, gli accordi aziendali (\"Betriebsvereinbarungen)\") sono lo strumento principe per regolare le condizioni di lavoro, incluso il telelavoro.\nFinlandia, Irlanda, Lettonia, Paesi Bassi, Svezia e Regno Unito hanno implementato il quadro europeo con accordi su base volontaria, codici, e linee-guida. Svezia e Paesi Bassi con l'aggiunta di vari accordi di settore vincolanti tra le parti firmatarie.\nIl Regno Unito lo ha recepito in un accordo collettivo nell'Agosto 2003 fra \"Confederation of British Industry\"( CBI), \"Trades Union Congress\" (TUC) e CEEP UK.\nL'Irlanda ha emanato nel 2000 un codice di condotta che recepisce il \"Framework\".\nRegno Unito.\nDal 30 giugno 2014 \u00e8 in vigore il \"Flexible Working Regulations 2014\", che modifica il precedente \"Employment Rights Act\" del 1996 che limitava l'eligibilit\u00e0 della richiesta da parte del lavoratore \u2014 alla quale il datore di lavoro pu\u00f2 opporsi solo in determinate situazioni\u2014 ai lavoratori con in carico la cura di figli sotto i 16 anni e/oppure congiunti.\nCon il nuovo testo, qualsiasi dipendente assunto da almeno 26 settimane \u2014 6 mesi \u2014 ha facolt\u00e0 di richiedere al proprio datore di lavoro di \u00abconsiderare seriamente\u00bb una soluzione di lavoro flessibile, datore che pu\u00f2 rifiutarsi solo in casi ben specificati dalla normativa.\nGli studi dicono che l'approccio del Regno Unito, seguito dai Paesi Bassi, ovvero diritto alla flessibilit\u00e0 per tutti, \u00e8 l'approccio migliore rispetto a programmi che limitano il numero di telelavoratori, perch\u00e9 la disparit\u00e0 di trattamento causa risentimento e una pi\u00f9 diffici le implementazione del lavoro a distanza.\nUn report del 2011, stima in 4.300 pound all'anno per partecipante il risparmio a livello nazionale per ogni persona che telelavora almeno per due giorni alla settimana (con il cosiddetto \u00ab\"workshifting\"\u00bb, come \"Teleworking\", \"Telecomputing\" o e-\"work\"), e un incremento di produttivit\u00e0 del 20%, muovendo dall'ipotesi che quasi il 50% delle persone possono lavorare almeno in parte da casa, con una media di due giorni per settimana.\nOlanda.\nIl 15 aprile 2014, il Parlamento Olandese ha votato a larga maggioranza la legge che introduce il diritto del lavoratore al telelavoro.\nLa legge entra in vigore dal 1\u00ba luglio 2014 e il datore pu\u00f2 rifiutare la richiesta del dipendente nei soli casi di rischi per la sicurezza, problemi nella pianificazione del lavoro e dei servizi, danni economici.\nManca una legislazione specifica in materia di telelavoro. Il \"Arbeidsomstandighedenwet\" del 1998 si applica indifferentemente ai lavoratori regolari in sede e ai telelavoratori, con gli stessi diritti collettivi.\nLa percentuale di aziende che offrono possibilit\u00e0 di telelavoro, \u00e8 passata dal 25% nel 2004, al 60% nel 2010 con almeno 10 occupati, di cui solo il 25% nel settore di hotel, ristorazione e costruzioni, in cui \u00e8 richiesta la presenza fisica del lavoratore, mentre raggiunge su vasta scala nel settore CT e finanziario.\nI Paesi Bassi hanno la pi\u00f9 alta penetrazione al mondo di telelavoratori: 27% sul totale degli occupati, in prevalenza uomini anziani, con elevato grado di istruzione. La promozione del telelavoro \u00e8 iniziata nel 1990 dal Ministero dei Trasporti che ha creato una piattaforma dedicata cui ha invitato a partecipare i maggiori operatori del settore ITC e delle telecomunicazioni, che dal 2006 \u00e8 un ente indipendente da contributi pubblici.\nIl Belgio (Circolare n. Ci.RH.241 / 616 975, Nr. 2/2014 del 16 gennaio 2014) consente la detrazione fiscale delle spese di connessione e acquisto del Computer.\nFrancia.\nIl Ministero dell'Economia, Finanze e Industria ha elaborato un \"Accord cadre europ\u00e9en sur le t\u00e9l\u00e9travail\" cui le parti sociali hanno fatto seguito con la firma del \"Accord national interprofessionnel du 19 juillet 2005 sur le t\u00e9l\u00e9travail\", poi esteso per legge alla maggior parte delle imprese francesi.\nLa norma stabilisce la doppia volontariet\u00e0, di datore e lavoratore, ribadito a pi\u00f9 riprese dalla Corte di Cassazione, e l'obbligo di formalizzare il passaggio al telelavoro con una modifica al contratto di lavoro; e il principio della reversibilit\u00e0 del telelavoro. La legge n\u00b0 2012-387 del 22 marzo 2012 (legge Warsmann) apporta una definizione legale di telelavoro, distinto dal lavoro a domicilio, e stabilisce diritti e doveri di datori e telelavoratori.\nIl 12 marzo 2012 viene votata una legge sul precariato nel settore pubblico, e introdotto (art. 133) il telelavoro nella pubblica amministrazione per i funzionari con le stesse modalit\u00e0 del settore privato (L. 1222-9 del codice del lavoro).\nNel 2004, uno studio condotto da DARESha stimato al 2% la percentuale dei lavoratori francesi che praticano il telelavoro, e al 5% il telelavoro alternato al lavoro in ufficio. Nel 2005, dopo la firma dell'\"accordo interprofessionale nazionale sul telelavoro\", nel paese il telelavoro continua a crescere poco, e come in molti altri paesi occidentali sembra rimanere \"pendolo\", vale a dire che si esercita non a tempo pieno, ma su una parte della settimana (ad esempio uno o due giorni con il telelavoro, il resto del tempo di lavoro classico in ufficio).\nNel 2012, lo studio di Ministero dell'Economia restituisce al 12,4% la quota di lavoratori francesi che praticano il telelavoro al mese almeno per otto ore nelle principali imprese. Altri studi stimano che al 16,7% gli occupati che praticano una qualche forma di telelavoro, e il 40% il numero di aziende con un accordo di Telelavoro. La quota pi\u00f9 rilevante dei telelavoratori \u00e8 formata da risorse qualificate (quadri) che operano nei seguenti settori: IT, servizi alle imprese, banche e assicurazioni.\nPolonia.\nIn Polonia, al 2011 il telelavoro riguarda solo il 3% dei dipendenti (in confronto a una media europea del 15%), fatto attribuito a interpretazioni divergenti delle norme di salute e sicurezza.\nSvizzera.\nIn collaborazione con l'IBM Institute for Business, la celebre \u00abEconomist Intelligence Unit\u00bb stabilisce dal 2000 una graduatoria degli Stati sulla base di oltre 100 indicatori qualitativi e quantitativi. I risultati vengono presentati nel \u00abDigital Economy Ranking\u00bb (denominato \u00abE-Readiness-Ranking\u00bb fino al 2009). Questa base di confronto internazionale \u00e8 la pi\u00f9 vasta di cui si dispone. La Svizzera risulta perdere rapidamente posizioni dal 2006 rispetto a USA, Svezia e Danimarca.\nIl numero di \"knowledge worker\" \u00e8 stimato in 2,35 milioni, il 50% del totale, di cui quasi il 20%, ossia 450.000 persone, sono effettivamente candidabili a lavorare da casa (almeno) un giorno alla settimana, con un abbattimento di costo pari al 30% sul costo medio di 20.000 franchi per postazione di lavoro.\nNegli Stati Uniti.\nNel dicembre 2010, Obama firma il \"Telework Enhancement Act\", che invita tutte le agenzie governative a emanare policy in materia di telelavoro che estendano il pi\u00f9 possibile il numero di lavoratori e di giornate svolte con questa modalit\u00e0 (non in sede), senza penalizzare la \"performance\" del lavoratore o l'operativit\u00e0 dell'agenzia.\nIl \"report Status Telework\" del 2012 stima che vi siano pi\u00f9 di 684.000 impiegati federali candidabili per il telelavoro, circa il 32% del totale, sparsi per 87 agenzie, di cui 144.000 hanno sottoscritto accordi individuali per il telelavoro con la propria agenzia.\nLe stime dicono che pi\u00f9 di cinquanta milioni di lavoratori negli Stati Uniti (circa il 40% della forza lavoro attiva) potrebbero lavorare da casa almeno una parte del tempo, anche se nel 2008 solo 2,5 milioni di dipendenti (senza auto) hanno pensato che la loro casa potesse diventare il loro posto di lavoro principale.\nSecondo i dati federali del 2008, il totale dei telelavoratori dipendenti negli Stati Uniti ammonta solo a 102.000 unit\u00e0."}
{"id": "4274", "revid": "2184574", "url": "https://it.wikipedia.org/wiki?curid=4274", "title": "Tiberio", "text": "Membro della gens Claudia, alla nascita ebbe il nome di Tiberio Claudio Nerone (\"Tiberius Claudius Nero\"). Fu adottato da Augusto nel 4, e il suo nome mut\u00f2 in Tiberio Giulio Cesare (\"Tiberius Iulius Caesar\"); alla morte del padre adottivo, il 19 agosto 14, ottenne il nome di Tiberio Giulio Cesare Augusto (\"Tiberius Iulius Caesar Augustus\") e pot\u00e9 succedergli ufficialmente nel ruolo di \"princeps\", sebbene gi\u00e0 dall'anno 12 fosse stato associato nel governo dell'Impero.\nIn giovent\u00f9 Tiberio si distinse per il suo talento militare conducendo brillantemente numerose campagne lungo i confini settentrionali dell'Impero e in Illirico. Dopo un periodo di volontario esilio sull'isola di Rodi, rientr\u00f2 a Roma nel 2 e condusse altre spedizioni in Illirico e in Germania, dove pose rimedio alle conseguenze della battaglia di Teutoburgo. Asceso al trono, oper\u00f2 molte importanti riforme in ambito economico e politico, e pose fine alla politica di espansione militare, limitandosi a mantenere sicuri i confini grazie anche all'opera del nipote Germanico Giulio Cesare. Dopo la morte di quest'ultimo, Tiberio favor\u00ec sempre pi\u00f9 l'ascesa del prefetto del pretorio Seiano, allontanandosi da Roma per ritirarsi nell'isola di Capri. Quando il prefetto mostr\u00f2 di volersi impadronire del potere assoluto, Tiberio lo fece destituire e uccidere, ma evit\u00f2 ugualmente di rientrare nella capitale.\nTiberio fu duramente criticato dagli storici antichi, quali Tacito e Svetonio, ma la sua figura \u00e8 stata rivalutata dalla storiografia moderna come quella di un politico abile e attento.\nLe fonti storiografiche.\nLe principali fonti storiografiche su Tiberio sono quattro: Publio Cornelio Tacito, che dedica la prima esade dei suoi \"Annales\" al regno di Tiberio; Gaio Svetonio Tranquillo, che si occupa dell'imperatore nella terza delle biografie delle Vite dei Cesari; Velleio Patercolo, contemporaneo di Tiberio, che scrive di quest'ultimo nel secondo libro della sua Historiae romanae ad M. Vinicium libri duo; Cassio Dione, che narra del principato di Tiberio nei libri LVII e LVIII della sua Storia romana. Altri riferimenti minori si possono trovare in diversi autori, fra cui Seneca il Vecchio, Seneca, Valerio Massimo, Plinio il Vecchio, Filone di Alessandria e Flavio Giuseppe. Tiberio stesso scrisse un commentario sulla propria vita, andato per\u00f2 perduto.\nDalla prevalenza delle fonti Tiberio emerge come un personaggio negativo, i cui vizi sono messi in luce in contrasto all'immagine di facciata del \"civilis princeps\". Questa caratterizzazione era gi\u00e0 presente in opere storiografiche precedenti, come quelle di Aufidio Basso, Servilio Noniano o le memorie di Agrippina minore, o ancora \u00e8 possibile che essa derivi da un'unica fonte, ma non c'\u00e8 un consenso definitivo sulla questione. Di contro, alcuni scrittori, come Filone di Alessandria, ci hanno trasmesso un'immagine pi\u00f9 positiva di Tiberio, quella di un monarca anziano, buono, intelligente e giusto.\nBiografia.\nOrigini familiari e giovinezza.\nTiberio nacque a Roma il 16 novembre del 42 a.C. dall'omonimo Tiberio Claudio Nerone, cesariano, pretore nello stesso anno, e da Livia Drusilla, di circa trent'anni pi\u00f9 giovane del marito. Tanto dal ramo paterno che da quello materno apparteneva alla \"gens Claudia\", un'antica famiglia patrizia giunta a Roma dalla Sabina nei primi anni della Repubblica romana e distintasi nel corso dei secoli per il raggiungimento di numerosi onori e alte magistrature. Fin dall'origine, la gens Claudia si era divisa in numerose famiglie, tra le quali si distinse quella che assunse il \"cognomen\" \"Nero\" (\"Nerone\", che in lingua sabina significa \"forte e valoroso\"), a cui apparteneva Tiberio.\nEgli poteva dunque dirsi membro di una stirpe che aveva dato alla luce personalit\u00e0 di altissimo rilievo, come Appio Claudio Cieco, e che annoverava tra i pi\u00f9 grandi assertori della superiorit\u00e0 del patriziato. Il padre era stato tra i pi\u00f9 ferventi sostenitori di Gaio Giulio Cesare e, dopo la sua morte, si era schierato dalla parte di Marco Antonio, luogotenente di Cesare in Gallia, entrando in contrasto con Ottaviano, erede designato dallo stesso Cesare.\nDopo la costituzione del secondo triumvirato tra Ottaviano, Antonio e Marco Emilio Lepido e le conseguenti proscrizioni, i contrasti tra i sostenitori di Ottaviano e quelli di Antonio si concretizzarono in una situazione di conflitto, ma il padre di Tiberio continu\u00f2 ad appoggiare l'ex luogotenente di Cesare. Allo scoppio del \"bellum Perusinum\", suscitato dal console Lucio Antonio e da Fulvia, moglie di Marco Antonio, il padre di Tiberio si un\u00ec dunque agli antoniani, fomentando il malcontento che stava nascendo in molte regioni d'Italia. Dopo la vittoria di Ottaviano, che riusc\u00ec a sconfiggere Fulvia asserragliata a Perugia e a restaurare il proprio controllo su tutta la penisola italica, egli fu costretto a fuggire, portando assieme a s\u00e9 la moglie e il figlio omonimo. La famiglia si rifugi\u00f2 dunque a Napoli, e part\u00ec poi alla volta della Sicilia, controllata da Sesto Pompeo. I tre furono poi costretti a raggiungere l'Acaia, dove si stavano radunando le truppe antoniane che avevano lasciato l'Italia.\nIl piccolo Tiberio, costretto a prendere parte alla fuga e a patire le insicurezze del viaggio, ebbe dunque un'infanzia disagevole e agitata, fino a quando gli accordi di Brindisi, che ristabilivano una pace precaria, permisero agli antoniani fuoriusciti di fare ritorno in Italia. Nel 39 a.C. Ottaviano decise di divorziare da sua moglie Scribonia, dalla quale aveva avuto la figlia Giulia, per prendere in sposa la madre del piccolo Tiberio, Livia Drusilla, della quale era sinceramente innamorato. \u00c8 possibile che dietro le nozze ci fosse anche un disegno politico: Ottaviano sperava cos\u00ec di riavvicinarsi alla fazione degli antoniani, mentre l'anziano padre di Tiberio intendeva, concedendo sua moglie a Ottaviano, allontanare sempre pi\u00f9 il rivale da Sesto Pompeo, che era lo zio di Scribonia.\nTiberio e il fratello minore Druso furono mandati a vivere presso l'anziano padre: nel 33 a.C. quest'ultimo mor\u00ec senza aver ricevuto alcuna promozione politica e fu proprio il figlio maggiore a pronunciarne la \"laudatio funebris\" dai rostri del Foro. Tiberio si trasfer\u00ec dunque nella casa di Ottaviano assieme alla madre e al fratello, proprio mentre le tensioni tra Ottaviano e Antonio sfociavano in un nuovo , che si concluse nel 31 a.C. con lo scontro decisivo di Azio. Nel 29 a.C., durante la cerimonia del trionfo di Ottaviano dopo la definitiva vittoria su Antonio ad Azio, fu Tiberio a precedere il carro del vincitore, conducendo il cavallo interno di sinistra, mentre Marcello, nipote di Ottaviano, montava quello esterno di destra, trovandosi dunque al posto d'onore. Diresse in seguito anche i giochi urbani e prese parte a quelli troiani, tenuti nel circo, come capo della squadra dei fanciulli pi\u00f9 grandi. Il 24 aprile del 27 a.C. fu vestito della toga virile; durante lo stesso anno, dedic\u00f2 dei giochi funebri al padre e al nonno materno Marco Livio Druso Claudiano. \nLa sua educazione incluse retorica, filosofia, diritto, e storia. Suo precettore fu Messalla Corvino, il cui stile, caratterizzato da una sintassi chiara e semplice, non fu imitato da Tiberio, la cui oratoria fu descritta come oscura e verbosa. Fra i suoi insegnanti di filosofia si ricordano Nestore e, forse, il peripatetico Ateneo, mentre suo maestro di retorica fu Teodoro di Gadara. Dalla sua formazione, acquis\u00ec gusti letterari antiquati e inusuali. Si dedic\u00f2 infatti alla composizione di testi poetici, a imitazione del poeti greci Euforione di Calcide, Riano e Partenio di Nicea, in uno stile tortuoso e arcaizzante, con grande uso di vocaboli rari e desueti.\nCarriera militare e civile (26 - 6 a.C.).\nPrimi passi nella vita pubblica (26 - 16 a.C.).\nIniziato alla vita civile, si distinse come difensore e accusatore in numerosi processi giudiziari. Fra il 26 a.C. e il 25 a.C. difese davanti ad Augusto il re Archelao di Cappadocia, gli abitanti di Tralle e i Tessali; furono i rapporti di suo padre con gli abitanti di Tralle e i possibili legami di clientela di Archelao con Tiberio Nerone a promuovere il patrocinato del giovane Tiberio. Intervenne in Senato anche a favore di due citt\u00e0 d'Asia e dell'isola di Chio. Nel 25 a.C. Augusto decise di inviare in Spagna i sedicenni Tiberio e Marcello, in qualit\u00e0 di tribuni militari, per introdurli ai soldati e alla vita militare. L\u00ec i due giovani, che Augusto vedeva come suoi possibili successori, parteciparono alle fasi iniziali della guerra cantabrica, portata a termine, nel 19 a.C., da Marco Vipsanio Agrippa. Entrambi i giovani presiedettero ai \"ludi castrenses\" per celebrare la vittoria.\nUn anno pi\u00f9 tardi, nel 24 a.C., all'et\u00e0 di diciotto o diciannove anni, Tiberio fu nominato questore, in anticipo di cinque anni rispetto al tradizionale \"cursus honorum\" delle magistrature. In tale capacit\u00e0, Tiberio supervision\u00f2 le forniture di grano in occasione di una carestia, impressionando Augusto e preparando il terreno a quest'ultimo, nel 22 a.C., per l'assunzione della cura annonae. Nel frattempo fu anche incaricato di condurre le ispezioni negli \"ergastula\", prigioni sotterranee in cui venivano rinchiusi uomini liberi, i cui padroni si erano resi odiosi a tutta la popolazione dell'Italia. Nel 22 a.C., Tiberio, che poteva gi\u00e0 vantare diversi successi in campo oratorio, ag\u00ec come accusatore di Fannio Cepione, che aveva cospirato con Lucio Licinio Varrone Murena contro Augusto, assicurandone la condanna.\nNell'inverno del 21-20 a.C. Augusto ordin\u00f2 al ventunenne Tiberio di condurre un esercito legionario, reclutato in Macedonia e Illirico, e di muovere in Oriente, verso l'Armenia. Dopo la sconfitta di Marco Antonio e la caduta del sistema che egli aveva imposto in Oriente, esso era infatti tornato sotto l'influenza dei Parti, che favorirono l'ascesa al trono di Artaxias II. Augusto ordin\u00f2 dunque a Tiberio di scacciare Artaxias, di cui gli Armeni filoromani chiedevano la deposizione, e imporre sul trono il fratello minore Tigrane, di tendenze filoromane. I Parti, spaventati dall'avanzata delle legioni romane, scesero a compromessi e sottoscrissero una pace con lo stesso Augusto, giunto intanto in Oriente da Samo, restituendo le insegne e i prigionieri di cui si erano impossessati dopo la vittoria su Marco Licinio Crasso nella battaglia di Carre del 53 a.C.. Ugualmente, anche la situazione armena si risolse prima dell'arrivo di Tiberio e del suo esercito grazie al trattato di pace tra Augusto e il sovrano partico Fraate IV: il partito filoromano pot\u00e9 prendere il sopravvento e alcuni agenti inviati da Augusto eliminarono Artaxias. Al suo arrivo, dunque, Tiberio non dovette far altro che incoronare Tigrane, che prese il nome di Tigrane III, come re cliente, in una cerimonia pacifica e solenne, tenutasi davanti agli occhi delle legioni romane.\nAl suo ritorno a Roma, il giovane generale fu celebrato con grandi feste e con la costruzione di monumenti in suo onore, mentre Ovidio, Orazio e Properzio scrissero composizioni in versi per celebrarne l'impresa. Il merito della vittoria spett\u00f2 comunque ad Augusto, quale comandante in capo dell'esercito: egli fu infatti proclamato \"imperator\" per la nona volta, pot\u00e9 annunciare in Senato il vassallaggio dell'Armenia senza tuttavia decretarne l'annessione e scrisse infine nelle sue \"Res gestae divi Augusti\": Nel 19 a.C. fu conferito a Tiberio il rango di ex pretore, ovvero gli \"ornamenta praetoria\", ed egli pot\u00e9 dunque sedere in Senato, tra gli \"ex praetores\"; inoltre, nel 17 a.C., Tiberio fu inoltre eletto per la carica di \"praetor urbanus\".\nRezia, Illirico e Germania (16 - 7 a.C.).\nRezia e Vindelicia.\nNel 16 a.C. Tiberio accompagn\u00f2 Augusto in Gallia Comata, dove trascorse i tre anni successivi, fino al 13 a.C., per assisterlo nell'organizzazione e governo delle province galliche. Il \"princeps\" fu accompagnato dal figliastro anche in una campagna punitiva oltre il Reno, presumibilmente dopo il 29 giugno dello stesso anno, contro le trib\u00f9 dei Sigambri e dei loro alleati, Tencteri e Usipeti, che nell'inverno del 17-16 a.C. avevano causato la sconfitta del proconsole Marco Lollio e la parziale distruzione della legio V Alaudae e la perdita delle insegne legionarie.\nNel 15 a.C. Tiberio, insieme al fratello Druso, probabilmente in qualit\u00e0 di \"legatus\" o di proconsole, condusse una campagna contro i Reti, stanziati tra il Norico e la Gallia, e i Vindelici. Druso aveva gi\u00e0 in precedenza scacciato dal territorio italico i Reti, resisi colpevoli di numerose scorrerie, ma Augusto decise di inviare anche Tiberio affinch\u00e9 la situazione fosse definitivamente risolta. I due, nel tentativo di accerchiare il nemico attaccandolo su due fronti senza lasciargli vie di fuga, progettarono una grande \"operazione a tenaglia\" che misero in pratica anche grazie all'aiuto dei loro generali. Tiberio e Druso sconfissero i Reti in una serie di battaglie, deportando i maschi adulti e lasciandosi alle spalle abbastanza uomini per popolare le terre conquistate ma non abbastanza da permettere di ribellarsi; Tiberio si mosse probabilmente da Vindonissa lungo la valle del Reno, finch\u00e9 il 1 agosto non riport\u00f2 una vittoria decisiva, ma \u00e8 possibile che la campagna sia proseguita sino al 14 a.C., quando Tiberio sconfisse i Vindelici sul lago di Costanza. Questi successi permisero ad Augusto di sottomettere le popolazioni dell'arco alpino fino al Danubio, e gli valsero una nuova acclamazione imperatoria.. Su una montagna vicina al Principato di Monaco, presso l'attuale La Turbie, venne eretto il Trofeo di Augusto, per commemorare la pacificazione delle Alpi da un estremo all'altro e ricordare i nomi di tutte le trib\u00f9 sottomesse.\nDall'Illirico alla Macedonia, alla Tracia.\nNel 13 a.C. Tiberio fu nominato console assieme a Publio Quintilio Varo, e fu incaricato di organizzare le celebrazioni per il ritorno di Augusto dalla Gallia. Durante i giochi, Tiberio posizion\u00f2 il giovane Gaio Cesare, nipote e figlio adottivo di Augusto, di fianco al \"princeps\", col disappunto di quest'ultimo, che giudicava un simile gesto prematuro. Nel 12 a.C. fu inviato da Augusto nell'Illirico: il valoroso Agrippa, infatti, che aveva a lungo combattuto contro le popolazioni ribelli della Pannonia, mor\u00ec appena tornato in Italia. La notizia della morte del generale provoc\u00f2 una nuova ondata di ribellioni tra le genti sconfitte da Agrippa, in particolare Dalmati e Breuci, e Augusto assegn\u00f2 al figliastro il compito di pacificarle.\nTiberio, assunto il comando dell'esercito nel 12 a.C., sgomin\u00f2 le forze nemiche e attu\u00f2 una politica di durissima repressione contro gli sconfitti; grazie alla sua abilit\u00e0 strategica e all'astuzia che dimostr\u00f2 pot\u00e9 ottenere una vittoria totale nel giro di soli quattro anni, avvalendosi dell'aiuto di generali esperti come Marco Vinicio, governatore della Macedonia e Lucio Calpurnio Pisone. Nel 12 a.C. sottomise i pannoni Breuci, avvalendosi dell'aiuto fornitogli dalla trib\u00f9 degli Scordisci, sottomessa poco tempo prima dal proconsole Marco Vinicio. Priv\u00f2 i suoi nemici delle armi e vendette come schiavi la maggior parte dei loro giovani, dopo averli deportati, misure estremamente dure forse adottate per incutere timore negli altri popoli locali, e ottenne da Augusto gli \"ornamenta triumphalia\".\nL'11 a.C. vide Tiberio impegnato prima contro i Dalmati, che si erano nuovamente ribellati, e poco dopo ancora contro i Pannoni che avevano approfittato della sua assenza per cospirare nuovamente. Il giovane generale fu dunque notevolmente impegnato nel combattere contemporaneamente contro pi\u00f9 popoli nemici e fu costretto pi\u00f9 volte a spostarsi da un fronte all'altro, dalla costa dalmata e il fiume Sava. Nel 10 a.C. i Daci si spinsero oltre il Danubio, effettuando gravi razzie nei territori di Pannoni e Dalmati. Questi ultimi, dunque, vessati anche dai tributi imposti loro da Roma, si ribellarono nuovamente. Tiberio, che si era recato in Gallia insieme ad Augusto al principio dell'anno, fu cos\u00ec costretto a far ritorno sul fronte illirico, per affrontarli e batterli ancora una volta. Al termine dell'anno pot\u00e9 finalmente fare ritorno a Roma insieme al fratello Druso e ad Augusto.\nConclusasi la lunga campagna, anche la Dalmazia, ormai definitivamente inglobata nello Stato romano e avviata al processo di romanizzazione, fu affidata come provincia imperiale al diretto controllo di Augusto: era infatti necessario che vi fosse stanziato permanentemente un esercito pronto a respingere eventuali assalti lungo i confini e a reprimere possibili nuove rivolte. Augusto, tuttavia, evit\u00f2 in un primo momento di ufficializzare la \"salutatio imperatoria\" che i legionari avevano tributato a Tiberio e si rifiut\u00f2 di tributare al figliastro anche la cerimonia del trionfo, contro il parere che il Senato aveva espresso.\nA Tiberio fu comunque concesso di percorrere la via Sacra su un carro ornato delle insegne trionfali e un'ovazione, celebrata forse il 16 gennaio del 9 a.C.: si tratt\u00f2 di un uso del tutto nuovo che, sebbene inferiore al festeggiamento del trionfo vero e proprio, costituiva comunque un notevole onore. Nell'estate del 9 a.C. Tiberio soppresse un'altra rivolta dei Dalmati e dei Pannoni. Recatosi a \"Ticinum\" ad incontrare Augusto e Livia, Tiberio fu avvisato che il fratello Druso, mentre si trovava sulle rive dell'Elba a combattere contro le popolazioni germaniche, era caduto da cavallo fratturandosi il femore.\nTiberio accorse in Germania, dove si trovava Druso, dopo aver percorso, in un giorno solo, circa centottantadue miglia. Druso, alla notizia dell'arrivo del fratello, ordin\u00f2 che le legioni lo accogliessero degnamente, e spir\u00f2 pi\u00f9 tardi tra le sue braccia. Fu dunque lo stesso Tiberio a condurre il corteo funebre che riport\u00f2 la salma di Druso a Roma, precedendo tutti a piedi. A Roma, pronunci\u00f2 una \"laudatio funebris\" per il fratello defunto nel Foro.\nGermania.\nNegli anni 8 - 7 a.C. Tiberio si rec\u00f2 nuovamente, mandato da Augusto, in Germania per continuare l'opera iniziata dal fratello Druso e combattere le popolazioni germaniche, dopo la sua prematura scomparsa. Attravers\u00f2 dunque il Reno e le trib\u00f9 dei barbari, spaventate, con l'eccezione dei Sigambri, avanzarono proposte di pace, ma ricevettero tuttavia un netto rifiuto, in quanto sarebbe stato inutile concludere una pace senza l'adesione dei pericolosi Sigambri stessi; quando anch'essi inviarono degli uomini, Tiberio li fece massacrare e deportare, forse presso \"Castra Vetera\" e \"Novaesium\". Per i risultati ottenuti in Germania, Tiberio e Augusto guadagnarono nuovamente l'acclamazione a \"imperator\" e Tiberio pot\u00e9 celebrare il trionfo nel 7 a.C., il primo trionfo celebrato da un membro della famiglia di Augusto dai tempi di Azio, inteso anche per promuovere Tiberio stesso come il nuovo Agrippa; inoltre, fu designato console per il 7 a.C. Pot\u00e9 dunque portare a termine l'opera di consolidamento del potere romano sulla regione costruendo numerosi forti, tra cui quelli di Oberaden e Haltern, ed espandendo dunque l'influenza romana fino al fiume Weser.\nAllontanamento dalla vita politica (6 a.C. - 4 d.C.).\nPerseguendo gli interessi politici della famiglia, Tiberio nell'11 a.C. dopo la morte di Agrippa era stato costretto da Augusto a divorziare dalla prima moglie, Vipsania Agrippina, figlia di Marco Vipsanio Agrippa, che aveva sposato probabilmente nel 20 a.C. o nel 19 a.C. e da cui aveva avuto un figlio, Druso minore, nel 14 a.C., spos\u00f2 dunque Giulia maggiore, figlia dello stesso Augusto e quindi sua sorellastra, vedova dello stesso Agrippa. Tiberio era sinceramente innamorato della prima moglie Vipsania e se ne allontan\u00f2 con grande rammarico; il sodalizio con Giulia, vissuto dapprima con concordia e amore, si guast\u00f2 ben presto, dopo la morte del figlio ancora infante che era nato loro ad Aquileia. Il carattere di Tiberio, particolarmente riservato, si contrapponeva inoltre a quello licenzioso di Giulia, circondata da numerosi amanti.\nNel 6 a.C. Augusto decise di rinnovare l\"'imperium proconsulare maius\" di Tiberio e di conferirgli la \"tribunicia potestas\" (\"potest\u00e0 tribunizia\") per cinque anni: essa rendeva sacra e inviolabile la persona di Tiberio, e conferiva inoltre il diritto di veto. In questo modo Augusto sembrava voler avvicinare a s\u00e9 il figliastro e poteva inoltre porre un freno all'esuberanza dei giovani nipoti, Gaio e Lucio Cesare, figli di Agrippa e Giulia, che aveva adottato e che apparivano come i favoriti nella successione.\nMalgrado questo onore, Tiberio decise di ritirarsi dalla vita politica e abbandonare la citt\u00e0 di Roma, per andarsene in un volontario esilio sull'isola di Rodi, che lo aveva affascinato fin dai giorni in cui vi era approdato, di ritorno dall'Armenia. Tiberio stesso in seguito giustific\u00f2 la sua partenza sostenendo che non voleva essere d'intralcio ai giovani nipoti d'Augusto, ma comunque le motivazioni dietro questo gesto strano e improvviso hanno generato molto dibattito fra gli antichi e fra i moderni. Questa scelta caus\u00f2 scalpore, poich\u00e9 Tiberio la prese proprio nel momento in cui stava ottenendo numerosi successi, mentre si trovava nel mezzo della giovinezza e in piena salute. Augusto e Livia tentarono inutilmente di trattenerlo; il \"princeps\" arriv\u00f2 addirittura a parlare della questione in Senato. Tiberio, in risposta, decise di smettere di mangiare e rimase a digiuno per quattro giorni, fino a quando non gli fu concesso di lasciare l'Urbe per recarsi dove desiderava. \nPer tutto il periodo della sua permanenza a Rodi (per quasi otto anni), Tiberio mantenne un atteggiamento sobrio e defilato, evitando di porsi al centro dell'attenzione o di prender parte alle vicende politiche dell'isola: se non in un unico caso, infatti, non fece mai uso dei poteri di cui era stato investito. Quando, tuttavia, nell'1 a.C. smise di goderne, decise di chiedere il permesso di rivedere i suoi parenti: stimava infatti che, seppure partecipe delle vicende politiche, non avrebbe pi\u00f9 potuto in alcun modo mettere a repentaglio il primato di Gaio e Lucio Cesare. Ricevette tuttavia un rifiuto. Decise allora di fare appello alla madre, che tuttavia non pot\u00e9 ottenere altro che Tiberio venisse nominato legato di Augusto a Rodi, e che dunque la sua disgrazia fosse almeno in parte celata.\nSi rassegn\u00f2 cos\u00ec a continuare a vivere come un privato cittadino, timoroso e sospetto, evitando tutti coloro che venivano a fargli visita sull'isola, dove frequent\u00f2 l'astrologo Trasillo, che gli predisse che sarebbe stato richiamato a Roma per essere nominato ufficialmente erede di Augusto. Nel 2 a.C. la moglie Giulia fu condannata all'esilio sull'isola di Ventotene e il suo matrimonio con lei fu di conseguenza annullato da Augusto: Tiberio, per quanto contento della notizia, cerc\u00f2 di dimostrarsi magnanimo nei confronti di Giulia, nel tentativo di riconquistare la stima di Augusto, o forse conscio che, con l'allontanamento di Giulia, la sua posizione a Roma sarebbe stata ancora pi\u00f9 precaria. Nell'1 a.C. decise di far visita a Gaio Cesare che era appena giunto a Samo, dopo che Augusto gli aveva conferito l\"imperium\" proconsolare e lo aveva incaricato di compiere una missione in Oriente dove, morto Tigrane III, il problema armeno si era riaperto. Tiberio lo onor\u00f2 mettendo da parte ogni rivalit\u00e0 e umiliandosi ma Gaio, spinto dall'amico Marco Lollio, fermo oppositore di Tiberio, lo tratt\u00f2 con distacco. \nSoltanto nell'1 d.C., dopo sette anni dalla sua partenza, a Tiberio fu concesso di fare ritorno a Roma, grazie anche all'intercessione della madre Livia, ponendo fine a quello che aveva smesso di essere un esilio volontario. Gaio Cesare, che, infatti, si era allontanato da Lollio, decise di acconsentire al ritorno; Augusto, che aveva rimesso la questione nelle mani del nipote, lo richiam\u00f2 cos\u00ec in patria, facendogli per\u00f2 giurare che non si sarebbe interessato in alcun modo al governo dello Stato.\nA Roma, intanto, i giovani \"nobiles\" che sostenevano i due Cesari avevano sviluppato un forte sentimento di odio verso Tiberio e continuavano a vederlo come un ostacolo all'ascesa di Gaio Cesare. Qualcuno, durante un banchetto, aveva promesso a Gaio Cesare che, se l'avesse ordinato, sarebbe andato a Rodi a uccidere Tiberio, e molti altri nutrivano lo stesso proposito. Al suo ritorno nell'Urbe Tiberio dovette dunque agire con grande cautela, senza mai abbandonare il proposito di riacquisire il prestigio e l'influenza che aveva perduto nell'esilio di Rodi.\nProprio quando la loro popolarit\u00e0 aveva raggiunto i massimi livelli, Lucio e Gaio Cesare morirono, rispettivamente nel 2 e nel 4, non senza che si sospettasse che Livia Drusilla avesse avuto qualche ruolo nella loro morte: il primo si era misteriosamente ammalato, mentre il secondo era stato colpito a tradimento in Armenia, mentre discuteva con i nemici una proposta di pace. Tiberio, che al suo ritorno aveva lasciato la sua vecchia casa per trasferirsi nei giardini di Mecenate (dei quali resta oggi il cosiddetto Auditorium, fatto forse decorare con pitture di giardino proprio da Tiberio) e aveva evitato in ogni modo di partecipare alla vita pubblica, fu adottato da Augusto insieme all'ultimo figlio di Giulia maggiore, Agrippa Postumo. Augusto, sotto giuramento, dichiar\u00f2 che adottava Tiberio per il bene dello Stato.\nIl \"princeps\" lo costrinse per\u00f2 ad adottare a sua volta il nipote Germanico Giulio Cesare, figlio del fratello Druso Maggiore, sebbene Tiberio avesse gi\u00e0 un figlio, concepito dalla prima moglie, Vipsania, di nome Druso minore e pi\u00f9 giovane di un anno soltanto. L'adozione di Tiberio, che prese il nome di Tiberio Giulio Cesare, fu celebrata il 26 giugno del 4 con grandi festeggiamenti e Augusto ordin\u00f2 che si distribuisse alle truppe oltre un milione di sesterzi. Il ritorno di Tiberio al potere supremo dava, infatti, non solo al Principato una naturale stabilit\u00e0, continuit\u00e0 e una concordia interna, ma nuovo slancio alla politica augustea di conquista e gloria all'esterno dei confini imperiali.\nNuovi successi militari (4 - 12).\nIn Germania (4 - 6).\nSubito dopo la sua adozione, Tiberio fu nuovamente investito dell\"imperium\" proconsolare e della \"tribunicia potestas\" e inviato da Augusto in Germania, poich\u00e9 i precedenti generali (Lucio Domizio Enobarbo, legato dal 3 all'1 a.C., e Marco Vinicio dall'1 al 3) non erano riusciti a espandere ulteriormente la zona d'influenza romana rispetto alle conquiste che Druso maggiore aveva portato a termine tra il 12 e il 9 a.C. Tiberio desiderava inoltre riacquistare il favore delle truppe dopo un decennio di assenza.\nDopo un trionfale viaggio durante il quale fu pi\u00f9 volte festeggiato dalle legioni che gi\u00e0 aveva comandato in precedenza, Tiberio giunse in Germania, dove, nel corso di due campagne svolte tra il 4 e il 5, occup\u00f2 in modo permanente, con nuove azioni militari, tutte le terre della zona settentrionale e centrale comprese tra i fiumi Reno ed Elba. Nel 4 sottomise Canninefati, Cattuari e Bructeri, e riport\u00f2 sotto il dominio romano i Cherusci, che se ne erano sottratti. Alla fine riusc\u00ec a svernare nel cuore della Germania, probabilmente alle foci del Lippe. Assieme al legato Gaio Senzio Saturnino, decise di avanzare ancora di pi\u00f9 nel territorio germanico per superare il fiume Weser, e organizz\u00f2 nel 5 una grande operazione che prevedeva l'impiego delle forze terrestri e della flotta proveniente dal Mare del Nord: pot\u00e9 cos\u00ec stringere in una morsa i Longobardi assieme a Cimbri, Cauci e Senoni, che furono costretti a deporre le armi e ad arrendersi al potere di Roma. Augusto e Tiberio guadagnarono cos\u00ec un'altra \"salutatio imperatoria\".\nL'ultimo atto necessario era quello di occupare anche la parte meridionale della Germania, ovvero la Boemia dei Marcomanni di Maroboduo, al fine di completare il progetto di annessione e portare il confine dal fiume Reno all'Elba. Tiberio aveva progettato un complesso piano d'attacco che prevedeva l'impiego di numerose legioni, quando scoppi\u00f2 una grande rivolta in Dalmazia e Pannonia, che ferm\u00f2 dunque l'avanzata di Tiberio e del suo legato Senzio Saturnino in Moravia. La campagna, progettata come una \"manovra a tenaglia\", costituiva infatti una grande operazione strategica in cui gli eserciti di Germania (2-3 legioni), Rezia (2 legioni) e Illirico (4-5 legioni) dovevano riunirsi in un punto convenuto e sferrare l'ultimo attacco. Lo scoppio della rivolta dalmato-pannonica, per\u00f2, impediva che le legioni dell'Illirico raggiungessero la Germania, e c'era inoltre il rischio che Maroboduo si alleasse ai ribelli per marciare contro Roma: Tiberio, dunque, quando era a pochi giorni di marcia dal territorio nemico, concluse in fretta un trattato di pace con il capo marcomanno, e si diresse al pi\u00f9 presto in Illirico.\nNell'Illirico (6 - 9).\nDopo un quindicennio di relativa tranquillit\u00e0, nel 6 l'intero settore dalmato-pannonico riprese le armi contro il potere di Roma: la causa della nuova insurrezione era il malgoverno dei magistrati inviati da Roma a gestire le province, che erano state vessate mediante l'imposizione di gravosi tributi. Inoltre, probabilmente, a causare lo scoppio della rivolta fu la resistenza locale ad una romanizzazione eccessivamente veloce. L'insurrezione ebbe inizio nella zona sudorientale dell'Illirico, fra il popolo dei dalmati Desiziati, comandati da un certo Batone, a cui si unirono le trib\u00f9 dei pannoni Breuci, sotto il comando di un certo Pinnes e di un secondo Batone. Poich\u00e9 si temeva che i ribelli avrebbero invaso l'Italia, un'ondata di panico invest\u00ec Roma e la penisola, e lo stesso Augusto annunci\u00f2 in Senato che il nemico sarebbe giunto a Roma nel giro di dieci giorni.\nCon il timore di altre ribellioni ovunque nell'Impero, il reperimento delle reclute divent\u00f2 problematico, tanto da dover essere utilizzata la \"ferma\" obbligatoria e nuove tassazioni per far fronte a una simile emergenza. Le forze messe in campo dai Romani furono tanto ingenti, come dai tempi delle guerre annibaliche o cimbriche di Gaio Mario non si ricordava: dieci legioni e oltre ottanta unit\u00e0 ausiliarie, pari a circa cento/centoventimila armati. \nTiberio mand\u00f2 avanti i suoi luogotenenti perch\u00e9 sbarrassero la strada ai nemici nel caso avessero deciso di marciare contro l'Italia: Marco Valerio Messalla Messallino riusc\u00ec a sconfiggere un esercito di 20\u00a0000 uomini e si asserragli\u00f2 a \"Siscia\", mentre Aulo Cecina Severo difese la citt\u00e0 di \"Sirmium\" (Sirmio) evitandone la caduta, e respinse Batone il Pannone presso il fiume Drava. Tiberio giunse sul teatro della guerra sul finire dell'anno, quando gran parte del territorio, con l'eccezione di poche piazzeforti, era nelle mani dei ribelli, e anche la Tracia era scesa in guerra a fianco dei Romani. Probabilmente nello stesso periodo giunsero dall'Italia dei rinforzi guidati da Germanico in qualit\u00e0 di questore; al suo seguito si trovava Velleio Patercolo.\nTramite precise azioni strategiche, Tiberio riusc\u00ec a circondare i ribelli inviati a prendere Siscia presso il \"Mons Claudius\", Da Sirmio, dunque, Cecina e Marco Plauzio Silvano condussero cinque legioni verso Siscia, sconfiggendo le forze congiunte dei ribelli nella battaglia delle paludi Volcee. Tiberio separ\u00f2 subito le forze che aveva a disposizione (dieci legioni, settanta coorti di ausiliari, quattordici unit\u00e0 di cavalleria, diecimila veterani), probabilmente consapevole che un sostenere un simile esercito sarebbe stato difficile e inutilmente dispendioso. L'esercito, suddiviso in unit\u00e0 pi\u00f9 piccole, inflisse ripetute sconfitte ai nemici, ristabilendo l'egemonia romana sulla valle della Sava e consolidando le conquiste ottenute mediante la costruzione di alcuni forti. In previsione dell'inverno, dunque, separ\u00f2 nuovamente le legioni, inviandole a presidiare i confini, e trattenendone cinque con s\u00e9 a Siscia. Tiberio stesso scort\u00f2 le legioni di Silvano a Sirmium nell'inverno fra il 7 e l'8.\nNell'8 Tiberio riprese le manovre militari e accett\u00f2 la resa, in agosto, di Batone il Pannone, che consegn\u00f2 Pinnes ai Romani, per poi venire catturato e giustiziato per ordine Batone il Dalmata, che prese il comando anche delle forze dei Pannoni. Tuttavia Silvano, poco pi\u00f9 tardi, riusc\u00ec a sconfiggere gli stessi pannoni Breuci, che erano stati tra i primi popoli a ribellarsi. Alla fine dello stesso anno, Tiberio si rec\u00f2 a Roma a fare rapporto ad Augusto. In primavera Tiberio giunse a Roma; Augusto and\u00f2 incontro al figlio adottivo nel suburbio, e l'ingresso del generale in citt\u00e0 fu celebrato con le solennit\u00e0 dell\"'adventus\". \nNel 9 Tiberio riprese le ostilit\u00e0 suddividendo in tre colonne l'esercito e ponendosi assieme a Germanico alla guida di una di esse. Mentre i suoi luogotenenti spegnevano gli ultimi residui focolari di ribellione, egli si addentr\u00f2 nel territorio dalmata alla ricerca del capo ribelle Batone il Dalmata: ricongiuntosi con la colonna guidata dal nuovo legato Marco Emilio Lepido, lo raggiunse nella citt\u00e0 di \"Andretium\", dove il ribelle si arrese ponendo fine, dopo quattro anni, al conflitto. Per la vittoria, Tiberio fu insignito ancora una volta del titolo di \"imperator\" e ottenne il trionfo, che celebr\u00f2 tuttavia solo pi\u00f9 tardi, mentre a Germanico furono concessi gli \"ornamenta triumphalia\".\nAncora in Germania (10 - 12).\nNel 9, dopo che Tiberio aveva brillantemente sconfitto i ribelli dalmati, l'esercito romano di stanza in Germania, guidato da Publio Quintilio Varo, fu attaccato e sconfitto in un'imboscata da un esercito germanico guidato da Arminio mentre attraversava la selva di Teutoburgo. Tre legioni, costituite dagli uomini pi\u00f9 esperti e addestrati, furono totalmente annientate, e le conquiste romane oltre il Reno andarono perdute, poich\u00e9 rimasero del tutto prive di un esercito di guarnigione che le custodisse. Augusto, inoltre, temeva che dopo una simile disfatta romana Galli e Germani, alleatisi, marciassero contro l'Italia; fondamentale perch\u00e9 questo timore potesse risultare vano fu l'apporto del sovrano dei Marcomanni Maroboduo, che tenne fede ai patti stipulati con Tiberio nel 6 e rifiut\u00f2 l'alleanza con Arminio. Tiberio, pacificato l'Illirico, torn\u00f2 a Roma, dove decise di posticipare la celebrazione del trionfo che gli era stato tributato in modo tale da rispettare il lutto imposto per la disfatta di Varo. \nIl popolo avrebbe comunque desiderato che prendesse un soprannome, come Pannonico, Invitto o Pio, che ricordasse le sue grandi imprese; Augusto, tuttavia, respinse le richieste rispondendo che un giorno avrebbe preso anch'egli l'appellativo di Augusto, e poi, nel 10, lo invi\u00f2 sul Reno, per evitare che il nemico germanico attaccasse la Gallia e che le province appena pacificate potessero rivoltarsi nuovamente ancora una volta in cerca dell'indipendenza. Giunto in Germania, Tiberio pot\u00e9 constatare la gravit\u00e0 della disfatta di Varo e delle sue conseguenze, che impedivano di progettare una nuova riconquista delle terre che andavano fino all'Elba. \nAdott\u00f2, dunque, una condotta particolarmente prudente, prendendo ogni decisione assieme al consiglio di guerra ed evitando di far ricorso, per la trasmissione di messaggi, a uomini del luogo come interpreti; sceglieva allo stesso modo con cura i luoghi in cui erigere gli accampamenti, in modo tale da fugare qualsiasi pericolo di rimanere vittima di una nuova imboscata; mantenne, infine, tra i legionari una disciplina ferrea, punendo in modo estremamente rigoroso tutti coloro che trasgredivano i suoi rigidi ordini. In questo modo pot\u00e9 ottenere numerose vittorie e confermare il confine lungo il fiume Reno, mantenendo fedeli a Roma i popoli germanici, tra cui Batavi, Frisi e Cauci, che abitavano quei luoghi.\nLa successione (12 - 14).\nLa successione fu una delle pi\u00f9 grandi preoccupazioni della vita di Augusto, spesso affetto da malattie che avevano fatto pi\u00f9 volte temere una sua morte prematura. Il \"princeps\" aveva sposato nel 42 a.C. Clodia Pulcra, figliastra di Antonio, ma l'aveva ripudiata l'anno successivo (41 a.C.), per sposare prima Scribonia e, poco dopo, Livia Drusilla. Per alcuni anni Augusto sper\u00f2 di avere come erede il nipote Marco Claudio Marcello, figlio di sua sorella Ottavia, che fece sposare con sua figlia Giulia, nel 25 a.C.\nMarcello fu cos\u00ec adottato, ma mor\u00ec ancora in giovanissima et\u00e0 due anni pi\u00f9 tardi. Augusto costrinse allora Agrippa a sposare la giovanissima Giulia, scegliendo dunque come successore il fidato amico, cui attribu\u00ec l\"imperium\" proconsolare e la \"tribunicia potestas\". Tuttavia anche Agrippa mor\u00ec prima di Augusto, nel 12 a.C., mentre si distinguevano per le loro imprese Druso, favorito dello stesso Augusto, e Tiberio. Dopo la prematura morte di Druso, il \"princeps\" diede la figlia Giulia in sposa a Tiberio, ma adott\u00f2 i figli di Agrippa, Gaio e Lucio Cesare: anch'essi morirono per\u00f2 in giovane et\u00e0, non senza che si sospettasse un coinvolgimento di Livia.\nAugusto, dunque, non pot\u00e9 che adottare Tiberio, poich\u00e9 l'unico altro discendente diretto di sesso maschile ancora in vita, il figlio di Agrippa, Agrippa Postumo, appariva brutale e del tutto privo di buone qualit\u00e0, ed era stato mandato al confino nell'isola di Pianosa. Secondo Svetonio, tuttavia, Augusto, per quanto affezionato al figliastro, ne biasimava spesso alcuni aspetti, ma scelse comunque di adottarlo per pi\u00f9 motivi:\nTiberio, dunque, dopo aver portato a termine le operazioni in Germania, celebr\u00f2 in Roma il trionfo per la campagna in Dalmazia e Pannonia nell'ottobre del 12, in occasione del quale si prostr\u00f2 pubblicamente di fronte ad Augusto, e ottenne nel 13 il rinnovo della \"tribunicia potestas\" e l\"imperium proconsulare maius\", titoli che ne completavano di fatto la successione, elevandolo al rango effettivo di coreggente, insieme allo stesso Augusto: poteva, dunque, amministrare le province, comandare gli eserciti, ed esercitare pienamente il potere esecutivo. Tuttavia gi\u00e0 dal momento della sua adozione Tiberio aveva iniziato a prendere parte attiva al governo dello Stato, coadiuvando il patrigno nella promulgazione delle leggi e nell'amministrazione.\nNel 14, Augusto, ormai prossimo alla morte, chiam\u00f2 a s\u00e9 Tiberio sull'isola di Capri: l'erede, che non ci era mai stato, ne rimase profondamente affascinato. L\u00ec si decise che Tiberio si sarebbe nuovamente recato in Illirico per dedicarsi alla riorganizzazione amministrativa della provincia; i due ripartirono assieme per Roma, ma Augusto, colto da un improvviso malore, fu costretto a fermarsi nella sua villa di Nola, l\"Octavianum\", mentre Tiberio prosegu\u00ec per l'Urbe e part\u00ec poi per l'Illirico, com'era stato concordato. Proprio mentre si avvicinava alla provincia Tiberio fu urgentemente richiamato indietro perch\u00e9 il patrigno, che non si era pi\u00f9 potuto spostare da Nola, era ormai in fin di vita. L'erede pot\u00e9 giungere da Augusto e i due tennero assieme ancora un ultimo colloquio, prima che il principe morisse (il 19 agosto). Secondo altre versioni, invece, Tiberio giunse a Nola quando Augusto era gi\u00e0 morto.\nTiberio annunci\u00f2 dunque la morte di Augusto, mentre sopraggiungeva anche la notizia del misterioso assassinio di Agrippa Postumo da parte del centurione addetto alla sua custodia; nel 16 uno schiavo di Postumo, Clemente, si spacci\u00f2 per il proprio padrone, ma fu fatto uccidere in segreto da Tiberio. Temendo inoltre eventuali attentati alla sua persona, Tiberio si attribu\u00ec una scorta militare, e convoc\u00f2 il Senato per il 17 settembre perch\u00e9 si discutesse delle onoranze funebri da rendere ad Augusto e se ne leggesse il testamento: egli lasciava come eredi del suo patrimonio Tiberio e Livia (che assumeva il nome di Augusta), ma assegnava numerosi donativi anche al popolo di Roma e ai legionari che militavano negli eserciti.\nI senatori decisero allora di tributare solenni onoranze funebri al \"princeps\" defunto, il cui corpo fu cremato nel Campo Marzio, e iniziarono poi a rivolgere preghiere a Tiberio perch\u00e9 assumesse il ruolo e il titolo che era stato di suo padre, e guidasse dunque lo Stato romano; Tiberio inizialmente rifiut\u00f2, secondo Tacito e Svetonio volendo in realt\u00e0 essere supplicato dai senatori, perch\u00e9 non sembrasse che il governo dello Stato subisse svolte in senso autocratico e perch\u00e9 il sistema repubblicano rimanesse almeno formalmente intatto. Alla fine Tiberio accett\u00f2 l'offerta dei senatori, prima di irritarne gli stessi animi, probabilmente essendosi reso conto che vi era l'assoluta necessit\u00e0 di un'autorit\u00e0 centrale: il corpo (l'Impero) aveva bisogno di una testa (Tiberio). Risulta, pertanto, pi\u00f9 probabile la tesi sostenuta dagli autori filotiberiani, che raccontano che le esitazioni di Tiberio nell'assumere la guida dello Stato furono dettate da una reale modestia, pi\u00f9 che da una premeditata strategia, forse suggerita dallo stesso Augusto.\nIl principato (14-37).\nIl \"princeps\" e Germanico (14-19).\nDopo la seduta del Senato del 17 settembre del 14, dunque, Tiberio divenne il successore di Augusto alla guida dello Stato romano, mantenendo la \"tribunicia potestas\" e l\"imperium proconsulare maius\" insieme agli altri poteri di cui aveva usufruito Augusto, e assumendo il titolo di \"princeps\". Rimase imperatore per quasi ventitr\u00e9 anni, fino alla sua morte, nel 37. Il suo primo atto fu quello di ratificare la divinizzazione di suo padre adottivo, Augusto (\"divus Augustus\"), come in precedenza era stato fatto con Gaio Giulio Cesare, confermandone inoltre il lascito ai soldati.\nFin dall'inizio del suo principato, Tiberio si trov\u00f2 a dover convivere con l'incredibile prestigio che Germanico, il figlio di suo fratello, Druso maggiore, che egli stesso aveva adottato per ordine di Augusto, andava acquisendo presso tutto il popolo di Roma. Quando questi ebbe portato a termine le sue campagne sul fronte settentrionale, dove si era guadagnato la stima dei suoi collaboratori e dei legionari, riuscendo a recuperare due delle tre \"Aquile legionarie\" perdute nella battaglia di Teutoburgo, la sua popolarit\u00e0 era tale da consentirgli, se avesse voluto, di prendere il potere scacciando il padre adottivo, che in alcuni contesti era gi\u00e0 malvisto poich\u00e9 la sua ascesa al principato era stata segnata dalla morte di tutti gli altri parenti che Augusto aveva indicato come eredi. Il risentimento spinse quindi Tiberio ad affidare al figlio adottivo uno speciale compito in Oriente, in modo da allontanarlo ulteriormente da Roma; il Senato decise di conseguenza di conferire al giovane l\"imperium proconsulare maius\" su tutte le province orientali. Tiberio, tuttavia, non aveva fiducia in Germanico, che in Oriente si sarebbe trovato lontano da qualsiasi controllo ed esposto alle influenze dell'intraprendente moglie Agrippina maggiore, e decise dunque di affiancargli un uomo di sua fiducia: la scelta di Tiberio ricadde su Gneo Calpurnio Pisone, che era stato collega nel consolato dello stesso Tiberio nel 7 a.C., aspro e inflessibile. Germanico, dunque, part\u00ec nel 18 verso l'Oriente assieme a Pisone, che fu nominato governatore della provincia di Siria.\nGermanico, tornato in Siria nel 19 dopo aver soggiornato in Egitto durante l'inverno, entr\u00f2 in aperto conflitto con Pisone, che aveva annullato tutti i provvedimenti che il giovane figliastro di Tiberio aveva preso; Pisone, in risposta, decise di lasciare la provincia per fare ritorno a Roma. Poco dopo la partenza di Pisone, Germanico cadde malato ad Antiochia e mor\u00ec il 10 ottobre dopo lunghe sofferenze; prima di spirare, lo stesso Germanico confess\u00f2 la propria convinzione di essere stato avvelenato da Pisone, e rivolse un'ultima preghiera ad Agrippina affinch\u00e9 vendicasse la sua morte. Officiati i funerali, dunque, Agrippina torn\u00f2 con le ceneri del marito a Roma, dove grandissimo era il compianto di tutto il popolo per il defunto. Tiberio, tuttavia, evit\u00f2 di manifestare pubblicamente i suoi sentimenti, e non partecip\u00f2 neppure alla cerimonia in cui le ceneri di Germanico furono riposte nel mausoleo di Augusto. In effetti Germanico potrebbe essere deceduto di morte naturale, ma la popolarit\u00e0 crescente enfatizz\u00f2 molto l'avvenimento, che comunque \u00e8 anche ingigantito dallo storico Tacito.\nSubito, per\u00f2, si manifest\u00f2 il sospetto, alimentato dalle parole pronunciate da Germanico morente, che fosse stato Pisone a causarne la morte avvelenandolo. Si diffuse dunque anche la voce di un coinvolgimento dello stesso Tiberio, quasi fosse il mandante del delitto di Germanico, avendo lo stesso scelto personalmente di inviare Pisone in Siria: quando dunque lo stesso Pisone fu processato, accusato anche di aver commesso numerosi reati in precedenza, l'imperatore tenne un discorso particolarmente moderato, in cui evit\u00f2 di schierarsi a favore o contro la condanna del governatore. A Pisone non pot\u00e9 comunque essere imputata l'accusa di veneficio, che appariva, anche agli accusatori, impossibile da dimostrare; il governatore, tuttavia, certo di dover essere condannato per gli altri reati che aveva commesso, decise di suicidarsi prima che venisse emesso un verdetto.\nLa popolarit\u00e0 di Tiberio, dunque, usc\u00ec danneggiata dall'episodio, proprio perch\u00e9 Germanico era molto amato. Tacito scrisse cos\u00ec di lui, decenni dopo la sua morte:\nI due, infatti, avevano modi di fare particolarmente contrastanti: Tiberio si distingueva per la freddezza, la riservatezza e pragmatismo, Germanico per la sua popolarit\u00e0, la semplicit\u00e0 e il fascino.\nIl Syme sostiene che sia indubbiamente vero che Tiberio scelse Pisone quale suo confidente, conferendogli un \"secreta mandata\" per evitare che la giovane et\u00e0 dell'erede al trono potesse portare Germanico a un'inutile e dispendiosa guerra contro i Parti. La situazione, per\u00f2, sfugg\u00ec di mano a Pisone, forse anche a causa degli attriti tra le mogli del legato imperiale e del detentore dell\"imperium proconsolare\", tanto che l'inimicizia tra i due degener\u00f2 in un conflitto aperto. E la successiva morte di Germanico, non fece altro che determinare ripercussioni negative sulla figura del \"princeps\" nella storiografia successiva.\nSuccessione di Druso (19-23).\nLa morte di Germanico apr\u00ec la strada per la successione all'unico figlio naturale di Tiberio, Druso, che aveva, fino a quel momento, accettato un ruolo secondario rispetto al cugino Germanico. Egli era soltanto di un anno pi\u00f9 giovane del defunto, ma ugualmente abile, come risulta dal modo con cui fronteggi\u00f2 la rivolta in Pannonia.\nIntanto, Lucio Elio Seiano, nominato prefetto del Pretorio insieme al padre nel 16, riusc\u00ec presto a conquistarsi la fiducia di Tiberio. Accanto a Druso, dunque, favorito per la successione, si and\u00f2 a collocare anche la figura di Seiano, che acquis\u00ec un grande influsso sull'opera di Tiberio: il prefetto del Pretorio, infatti, che mostrava nel carattere una riservatezza del tutto simile a quella dell'imperatore, era invece animato da un forte desiderio di potere, e ambiva lui stesso a divenire il successore di Tiberio. Seiano vide inoltre crescere enormemente il suo potere quando le nove coorti pretoriane furono raggruppate nella stessa citt\u00e0 di Roma, presso la \"Porta Viminalis\". Tra Druso e Seiano si venne quindi a creare una situazione di aperta rivalit\u00e0; il prefetto, allora, inizi\u00f2 a meditare l'ipotesi di assassinare Druso e gli altri possibili successori di Tiberio, sedusse la moglie dello stesso Druso, Claudia Livilla e intraprese con lei una relazione. Poco tempo dopo, nel 23, lo stesso Druso mor\u00ec avvelenato; l'opinione pubblica arriv\u00f2 a sospettare, pur senza alcun fondamento, che potesse essere stato Tiberio a ordinare l'assassinio di Druso, ma appariva pi\u00f9 verosimile che vi fosse stata coinvolta Claudia Livilla. Otto anni pi\u00f9 tardi Tiberio venne a sapere che a uccidere il figlio era stata proprio la nuora Livilla, insieme al suo pi\u00f9 fidato consigliere, Seiano.\nDopo Druso: il ritiro a Capri e l'ascesa di Seiano (23-31).\nTiberio, dunque, si trov\u00f2 ancora una volta, all'et\u00e0 di 64 anni, privo di un erede, perch\u00e9 i gemelli di Druso, nati nel 19, erano troppo giovani, e uno di loro era morto poco dopo il padre. Scelse allora di proporre come suoi successori i giovani figli di Germanico, che erano stati adottati da Druso e che Tiberio pose sotto la tutela dei senatori. Seiano ebbe, allora, un potere sempre maggiore, tanto da poter sperare di divenire imperatore egli stesso dopo la morte di Tiberio, e inizi\u00f2 una serie di persecuzioni prima contro i figli e la moglie di Germanico, Agrippina, poi verso gli amici dello stesso Germanico; molti di loro furono infatti costretti all'esilio, o scelsero di darsi la morte per evitare una condanna.\nTiberio, addolorato per la morte del figlio ed esasperato per l'ostilit\u00e0 del popolo di Roma, nel 26 decise di ritirarsi prima in Campania e l'anno successivo a Capri su consiglio dello stesso Seiano, per non fare mai pi\u00f9 ritorno nell'Urbe. Egli aveva gi\u00e0 sessantasette anni e sembra che il piano di allontanarsi da Roma lo accarezzasse gi\u00e0 da diverso tempo. Si racconta che dopo aver visto il figlio morire agonizzante, avesse parlato di abdicare. Non poteva pi\u00f9 sopportare di vedere intorno a s\u00e9 gente che gli ricordava Druso, senza dimenticare che la vicinanza della madre Livia era divenuta per lui insopportabile. Una malattia che gli sfigurava il viso ne aveva, infine, aumentato la sucettibilit\u00e0 e l'ombrosit\u00e0 del carattere. Ma il suo ritiro fu un errore molto grave, sebbene Tiberio non avesse diminuito la cura con cui affrontava i problemi dell'Impero dalla villa di Capri.\nIl prefetto del pretorio, intanto, godendo della totale fiducia dell'imperatore, prese il controllo di tutte le attivit\u00e0 politiche, divenendo rappresentante incontrastato del potere imperiale. Egli era riuscito, inoltre, a convincere il \"princeps\" a concentrare tutte le nove coorti pretorie, in precedenza distribuite tra Roma e altre citt\u00e0 italiche, nell\"Urbe\" (all'interno dei \"Castra Praetoria\"), a sua totale disposizione, ora che Tiberio aveva lasciato Roma.\nTiberio, invece, si impegn\u00f2 a mantenersi informato sulla vita politica di Roma, e riceveva regolarmente missive che lo informavano delle discussioni intraprese in Senato; egli stesso, grazie all'istituzione di un vero e proprio servizio postale, poteva esprimere il proprio parere, ed era anche in grado di impartire ordini ai suoi emissari nell'Urbe. L'allontanamento di Tiberio da Roma port\u00f2, comunque, a una progressiva esautorazione del Senato, a tutto vantaggio di Seiano.\nIl prefetto del pretorio, infatti, inizi\u00f2 a perseguitare i propri oppositori accusandoli di lesa maest\u00e0 ed eliminandoli, dunque, dalla scena politica; grande credito acquisirono i delatori, ovvero coloro che fungevano da accusatori, e permettevano la condanna dell'imputato. Una tale situazione port\u00f2 alla creazione di un clima di generale sospetto, che, a sua volta, foment\u00f2 ulteriormente le voci sui coinvolgimenti dell'imperatore nei numerosi processi politici intentati da Seiano e dai suoi collaboratori. Nel 29, quando Livia Drusilla, che con il suo carattere autoritario aveva sempre influenzato il governo, mor\u00ec all'et\u00e0 di ottantasei anni, il figlio si rifiut\u00f2 di far ritorno a Roma per le esequie e proib\u00ec la sua divinizzazione. Seiano, allora, pot\u00e9 procedere indisturbato in una serie di azioni contro Agrippina maggiore e il suo figlio primogenito Nerone: contro il giovane furono riversate numerose accuse infamanti, tra cui quelle di omosessualit\u00e0 e di tentata sovversione, ed egli fu dunque condannato al confino sull'isola di Ponza, dove mor\u00ec nel 30 patendo la fame. Agrippina, invece, accusata di adulterio, fu deportata nell'isola Pandataria dove mor\u00ec nel 33.\nNei progetti di Seiano rientrava appunto il proposito di assicurarsi la successione nel ruolo di imperatore. Eliminati i discendenti diretti di Tiberio, il prefetto era ormai l'unico candidato alla successione: dopo aver gi\u00e0 tentato inutilmente di imparentarsi con la famiglia imperiale sposando la vedova di Druso minore, Claudia Livilla, inizi\u00f2 ad aspirare al conferimento della \"tribunicia potestas\", che avrebbe formalmente sancito la sua successiva nomina a imperatore, rendendo la sua persona sacra e inviolabile, e ottenne, intanto, nel 31 il consolato assieme allo stesso Tiberio. Contemporaneamente, per\u00f2, la vedova di Druso maggiore, Antonia minore, facendosi portavoce dei sentimenti di gran parte della classe senatoriale, comunic\u00f2 in una lettera a Tiberio tutti gli intrighi e i fatti di sangue di cui Seiano, che stava ordendo una cospirazione ai danni dello stesso imperatore, era responsabile; Tiberio, allertato decise allora di destituire il potente prefetto, e organizz\u00f2 un'abile manovra con l'aiuto del prefetto dell'Urbe Macrone.\nPer non destare sospetti, l'imperatore nomin\u00f2 Seiano pontefice, promettendo di conferirgli al pi\u00f9 presto la \"tribunicia potestas\"; contemporaneamente, per\u00f2, lasci\u00f2 anticipatamente la carica di console, costringendo cos\u00ec anche il collega a rinunciarvi. Il 17 ottobre del 31, infine, Tiberio, nominando segretamente il prefetto dell'Urbe prefetto del pretorio e capo delle coorti urbane, lo invi\u00f2 a Roma con l'ordine di accordarsi con Grecinio Lacone, prefetto dei \"Vigiles\", e col nuovo console designato Publio Memmio Regolo, affinch\u00e9 convocasse per il giorno successivo il Senato nel tempio di Apollo sul Palatino. In tal modo Tiberio, garantendosi il sostegno delle coorti urbane e dei vigili, si era premunito contro un'eventuale reazione dei pretoriani in favore di Seiano.\nQuando Seiano giunse in Senato, venne informato da Macrone dell'arrivo di una lettera di Tiberio annunciante il conferimento della potest\u00e0 tribunizia. Cos\u00ec, mentre questi prendeva giubilante il proprio posto tra i senatori, Macrone, rimasto fuori dal tempio, allontan\u00f2 i pretoriani di guardia facendoli sostituire dai vigili di Lacone. Poi, consegnata la lettera di Tiberio al console perch\u00e9 la leggesse al Senato, raggiunse i \"castra praetoria\" per annunciare la propria nomina a prefetto del pretorio. Nella lettera, volutamente molto lunga e vaga, Tiberio trattava di vari argomenti, di tanto in tanto intessendo le lodi di Seiano, a volte muovendogli qualche critica; solo alla fine, l'imperatore accusava all'improvviso il prefetto di tradimento, ordinandone la destituzione e l'arresto. Seiano, sbigottito per l'inatteso voltafaccia venne immediatamente condotto via in catene dai \"vigiles\" e poco dopo sommariamente processato dal Senato riunito nel tempio della Concordia: fu condannato a morte e alla \"damnatio memoriae\".\nLa sentenza venne eseguita nella stessa notte nel Carcere Mamertino per strangolamento, e il corpo esanime del prefetto fu poi lasciato al popolo, che ne fece scempio trascinandolo per le strade dell'Urbe. A seguito dei provvedimenti che Seiano aveva preso contro Agrippina e la famiglia di Germanico, infatti, la plebe aveva sviluppato una forte avversione nei confronti del prefetto. Il Senato dichiar\u00f2 il 18 ottobre festa pubblica, ordinando l'innalzamento di una statua alla Libertas con la seguente dedica:\nPochi giorni pi\u00f9 tardi furono brutalmente strangolati nel Carcere Mamertino i tre giovani figli del prefetto; la sua ex moglie, Apicata, si suicid\u00f2, dopo aver inviato una lettera a Tiberio rivelando le colpe di Seiano e Claudia Livilla in occasione della morte di Druso minore. Livilla fu dunque processata, e, per evitare una sicura condanna, si lasci\u00f2 morire di fame. Alla morte di Seiano e dei suoi familiari seguirono poi una serie di processi contro gli amici e i collaboratori del defunto prefetto, che furono condannati a morte o costretti al suicidio.\nGli ultimi anni: un nuovo esilio (31-37).\nTiberio, intanto, trascorse l'ultima parte del suo regno sull'isola di Capri, circondato da uomini di studio, giuristi, letterati e anche astrologi: l\u00ec fece costruire dodici ville, per poi risiedere in quella che preferiva, la villa Jovis. Tacito e Svetonio raccontano che a Capri Tiberio pot\u00e9 lasciare libero sfogo ai suoi inenarrabili vizi, abbandonandosi alla gola e alla sfrenata libidine; sembra tuttavia pi\u00f9 verosimile che Tiberio abbia mantenuto la sua consueta riservatezza, evitando gli eccessi come aveva sempre fatto, non trascurando i propri doveri nei confronti dello Stato e continuando a lavorare nel suo interesse.\nDopo la caduta di Seiano si riapr\u00ec la questione della successione, e nel 33 anche Druso Cesare, il maggiore dei figli di Germanico rimasti in vita, mor\u00ec di inedia dopo essere stato condannato al confino nel 30 con l'accusa di aver cospirato contro Tiberio. Quando Tiberio, nel 35, deposit\u00f2 il suo testamento, potendo scegliere fra tre possibili eredi, incluse nel testamento il nipote Tiberio Gemello, figlio di Druso minore, e il nipote collaterale Gaio, figlio di Germanico. Rest\u00f2 dunque escluso dal testamento il fratello dello stesso Germanico, Claudio, che era considerato del tutto inadatto al ruolo di \"princeps\", in quanto debole di corpo e di dubbia sanit\u00e0 mentale. Il favorito nella successione apparve subito il giovane Gaio di venticinque anni, meglio noto come Caligola, poich\u00e9 Tiberio Gemello, peraltro sospettato di essere in realt\u00e0 figlio di Seiano (per le relazioni adulterine con la moglie di Druso minore, Claudia Livilla), aveva dieci anni di meno: due ragioni sufficienti per non lasciargli il Principato. Il prefetto del pretorio Macrone, infatti, dimostr\u00f2 subito la sua simpatia per Gaio, guadagnandosene con ogni mezzo la fiducia.\nNel 37, Tiberio lasci\u00f2 Capri, come aveva gi\u00e0 fatto in precedenza, forse con l'idea di rientrare finalmente in Roma per trascorrervi i suoi ultimi giorni; intimorito per\u00f2 dalle reazioni che il popolo avrebbe avuto, si ferm\u00f2 a sole sette miglia dall'Urbe, e decise di tornare indietro verso la Campania. Qui fu colto da malore, e trasportato nella villa di Lucullo a Miseno; dopo un iniziale miglioramento, il 16 marzo cadde in uno stato di delirio e fu creduto morto. Secondo Tacito, mentre molti gi\u00e0 si apprestavano a festeggiare l'ascesa di Caligola, Tiberio si riprese ancora una volta, suscitando scompiglio tra coloro che avevano gi\u00e0 acclamato il nuovo imperatore; il prefetto Macrone, tuttavia, mantenendo la lucidit\u00e0, ordin\u00f2 che Tiberio fosse soffocato tra le coperte. Secondo un'altra versione, contemporanea a Tiberio, l'imperatore mor\u00ec invece di morte naturale.\nLa plebe romana reag\u00ec con grande gioia alla notizia della morte di Tiberio, festeggiandone la scomparsa. Molti monumenti che celebravano le imprese dell'imperatore furono distrutti, cos\u00ec come numerose statue che lo raffiguravano. In molti tentarono di far cremare il corpo di Tiberio a Miseno, ma fu comunque possibile trasportarlo a Roma, dove fu cremato nel Campo Marzio e sepolto, tra le ingiurie, nel Mausoleo di Augusto il 4 aprile, presidiato dai pretoriani. Mentre l'imperatore defunto riceveva queste modeste onoranze funebri il 29 marzo, Caligola era gi\u00e0 stato acclamato \"princeps\" dal Senato.\nPolitica interna.\nTiberio non si distinse mai per nessuna tendenza al rinnovamento. Durante il suo regno dimostr\u00f2, anzi, un rigido rispetto per la tradizione augustea, cercando di osservare tutte le istruzioni di Augusto. Suo scopo era quello di salvaguardare l'Impero, assicurandone la tranquillit\u00e0 interna ed esterna, oltre a consolidare il nuovo ordinamento evitando, tuttavia, che esso assumesse le caratteristiche di un dominato. Per mettere in atto questo suo piano utilizz\u00f2 quali collaboratori e consiglieri personali molti di quegli ufficiali che lo avevano seguito nel corso delle lunghe e numerose campagne militari, durate quasi quarant'anni. Vi \u00e8 da aggiungere che l'amministrazione dello Stato durante i primi anni di principato fu riconosciuta da tutti ottima per buon senso e moderazione. Lo stesso Tacito apprezz\u00f2 le capacit\u00e0 del nuovo \"princeps\" almeno fino alla morte del figlio Druso avvenuta nel 23.\nLa stessa cosa dicasi nelle relazioni tra Tiberio e la \"nobilitas\" senatoriale, che furono, tuttavia, diverse da quelle instauratesi con Augusto. Il nuovo imperatore, infatti, appariva, per meriti e ascendenze, diverso dal patrigno, che aveva posto fine alle guerre civili, riportato la pace nell'Impero, e ottenuto di conseguenza una grandissima autorevolezza. Tiberio dovette quindi basare il rapporto tra \"princeps\" e nobilt\u00e0 senatoriale su una \"moderatio\" che accresceva il potere di entrambi, sovrapponendolo a quello del tradizionale ordine gerarchico; stabil\u00ec, inoltre, una netta distinzione tra gli onori che andavano tributati agli imperatori viventi e il culto di quelli defunti divinizzati. Nonostante questi provvedimenti, che contribuivano a mantenere in vita la \"finzione repubblicana\", non mancarono, accanto agli adulatori, esponenti della classe senatoriale che osteggiarono fortemente l'opera di Tiberio. Tuttavia nei primi anni Tiberio, seguendo il modello augusteo, cerc\u00f2 sinceramente una cooperazione con il Senato, partecipando sovente alle sue sedute e rispettandone la libert\u00e0 di discussione, consultandolo anche su questioni che era in grado di risolvere da solo e ampliandone le stesse funzioni amministrative. Egli sosteneva infatti che il buon \"princeps\" deve servire il Senato (\"bonum et salutarem principem senatui servire debere\").\nLe magistrature conservarono, comunque, la loro dignit\u00e0, e il Senato, che Tiberio consultava spesso prima di prendere decisioni in qualsiasi ambito, fu favorito mediante pi\u00f9 provvedimenti:\nDurante il periodo della sua permanenza a Capri, tuttavia, Tiberio, per evitare che il Senato prendesse provvedimenti a lui non graditi, soprattutto nell'ambito dei numerosi processi di lesa maest\u00e0 condotti da Seiano, stabil\u00ec che ogni decisione approvata dal Senato dovesse essere applicata soltanto dieci giorni pi\u00f9 tardi, in modo da avere egli stesso la possibilit\u00e0 di controllare, nonostante la lontananza da Roma, l'attivit\u00e0 dei senatori.\nIl principe si consultava spesso con il Senato tramite i \"senatus consulta\", talvolta su questioni fuori della sua competenza, ad esempio sulle questioni di carattere religioso, ambito nel quale Tiberio mostr\u00f2 una particolare avversione per i culti orientali: nel 19 furono infatti resi illegali i culti caldei e giudaici, e coloro che li professavano furono costretti all'arruolamento o espulsi dall'Italia. Ordin\u00f2 di bruciare ogni paramento e oggetto sacro adoperato per i culti in questione, e, mediante l'arruolamento, pot\u00e9 inviare i giovani di religione ebraica nelle regioni pi\u00f9 lontane e malsane, in modo da infliggere un duro colpo alla diffusione del culto.\nTiberio riform\u00f2 almeno in parte l'ordinamento augusteo contro il celibato, incentrato sulla \"lex Papia Poppea\": egli, pur senza abolire le disposizioni del patrigno, nomin\u00f2 una commissione che si occup\u00f2 di riformare l'ordinamento e di rendere meno severe le pene da comminare ai celibi, o a coloro che, pur sposati, non avevano figli; furono, tuttavia, ugualmente presi dei provvedimenti che tenessero a freno il lusso e garantissero la moralit\u00e0 dei costumi.\nTra i provvedimenti pi\u00f9 importanti rientra, poi, l'approvazione della \"lex de maiestate\", che prevedeva che fossero perseguibili e passibili di condanna tutti coloro che avessero recato offesa alla maest\u00e0 del popolo romano. Sulla base di una legge tanto vaga poteva ritenersi colpevole sia chi si fosse reso responsabile di una sconfitta militare o di una sedizione, sia chi avesse male amministrato lo Stato. La legge, che tornava in vigore dopo essere stata abrogata, divenne presto uno strumento nelle mani dell'imperatore, del Senato, e soprattutto del prefetto Seiano, per incriminare gli oppositori politici. Tiberio, tuttavia, si mostr\u00f2 pi\u00f9 volte contrario alle sentenze politiche, evitando che i processi fossero determinati da raccomandazioni e incitando pi\u00f9 volte i magistrati ad agire in totale onest\u00e0.\nAmministrazione finanziaria e provinciale.\nTiberio risult\u00f2 eccellente nella gestione finanziaria, tanto da lasciare alla sua morte un avanzo memorabile nelle casse dello Stato: per fare solo pochi esempi, i beni del re Archelao di Cappadocia divennero propriet\u00e0 imperiale, come pure alcune miniere della Gallia della moglie Giulia, una miniera d'argento tra i Ruteni, una d'oro di un certo Sesto Mario in Spagna confiscata nel 33, e altre ancora. Affid\u00f2 l'amministrazione del patrimonio dello Stato a funzionari particolarmente oculati, il cui incarico durava spesso fino alla vecchiaia; fu sempre pronto e generoso nell'intervento in ogni circostanza interna difficile, come durante le carestie che la plebe urbana pat\u00ec o come quando nel 36 costitu\u00ec un sussidio, in seguito a un incendio sull'Aventino, di cento milioni di sesterzi. Nel 33, dopo aver preso alcuni provvedimenti contro l'usura, riusc\u00ec ad attenuare una grave crisi agraria e finanziaria provocata da una riduzione della circolazione monetaria, istituendo con il proprio patrimonio personale un fondo di prestito di altri cento milioni di sesterzi, dal quale i debitori potevano attingere per tre anni senza interessi, purch\u00e9 possedessero, a garanzia, terreni di valore doppio rispetto alla somma chiesta in prestito. Egli, appena possibile, cerc\u00f2 di razionalizzare la spesa pubblica per gli spettacoli riducendo le paghe degli attori e diminuendo il numero delle coppie di gladiatori che partecipavano ai giochi; ridusse di conseguenza dall'1% allo 0,5% l'impopolare tassa sulle vendite, e lasci\u00f2, alla sua morte, 2\u00a0700 milioni di sesterzi nelle casse del Tesoro. Ai governatori provinciali che lo invitavano a imporre nuove imposte, egli si oppose fermamente, rispondendo che \"\u00e8 compito del buon pastore tosare le pecore, non scorticarle\".\nSeppe scegliere, inoltre, degli amministratori competenti e cur\u00f2 in modo particolare il governo delle province. I governatori che avevano ottenuto buoni risultati e che si erano dunque distinti per onest\u00e0 e abilit\u00e0 poterono, infatti, spesso ricevere delle proroghe al mandato. Tacito, tuttavia, vide in quest'uso la volont\u00e0 da parte dell'indeciso Tiberio di allontanare da s\u00e9 la preoccupazione del governo delle province e di evitare che pi\u00f9 persone potessero godere dei benefici che derivavano dall'aver ricoperto un'alta magistratura. La riscossione delle imposte nelle province fu affidata ai cavalieri, che si organizzavano in apposite societ\u00e0 d'appalto; Tiberio evit\u00f2 in ogni modo l'imposizione di nuove tasse ai provinciali, e scongiur\u00f2 in questo modo il pericolo di rivolte. Fece, infine, costruire strade in Africa, in Spagna soprattutto nella parte nord-ovest, in Dalmazia e Mesia fino alle \"Porte di ferro\" lungo il Danubio, e altre furono riparate come in Gallia Narbonense.\nPolitica estera e militare.\nTiberio si mantenne fedele al \"consilium coercendi intra terminos imperii\" di Augusto, ovvero alla decisione di mantenere i confini dell'impero invariati, cercando di salvaguardare i territori interni e di assicurarne la tranquillit\u00e0 e oper\u00f2 soltanto i cambiamenti necessari per la sicurezza. Egli riusc\u00ec a evitare guerre o spedizioni militari inutili, con le conseguenti spese, riponendo una fiducia maggiore nella diplomazia. Allontan\u00f2 i re clienti e i governatori che si erano rivelati inadatti al loro ruolo, e cerc\u00f2 di garantire un sistema amministrativo pi\u00f9 efficiente. Le uniche modifiche territoriali interessarono, infatti, il solo Oriente, quando alla morte dei re clienti, Cappadocia, Cilicia e Commagene furono incorporate nei confini imperiali. Tutte le rivolte che si susseguirono nel suo lungo principato, durato 23 anni, furono soffocate nel sangue dai suoi generali, come quella di Tacfarinas e dei suoi Musulami dal 17 al 24, o in Gallia di Giulio Floro e Giulio Sacroviro nel 21, o in Tracia tra i re clienti degli Odrisi attorno al 21.\nDurante l'impero di Tiberio, le forze militari erano dislocate con la seguente disposizione: la tutela dell'Italia era affidata a due flotte, quella di Ravenna (\"classis Ravennatis\") e quella di Capo Miseno (\"classis Misenensis\"), e Roma, in particolare, era difesa dalle nove coorti pretorie, che Seiano fece riunire in un accampamento alle porte dell'Urbe, e da tre coorti urbane. Il Nordovest dell'Italia era invece presidiato da un'ulteriore flotta, all'ancora sulle coste della Gallia, costituita dalle navi rostrate che Augusto aveva catturato ad Azio. Le restanti forze erano stanziate nelle province, con l'obiettivo di salvaguardare i confini e reprimere eventuali rivolte interne: otto legioni erano schierate nella zona del Reno a protezione dalle invasioni germaniche e dalle rivolte galliche, tre legioni si trovavano in Spagna, e due tra le province dell'Egitto e dell'Africa, dove Roma poteva anche contare sull'aiuto del regno di Mauretania. A Oriente, quattro legioni erano stanziate tra la Siria e il fiume Eufrate. Nell'Europa orientale, infine, due legioni erano stanziate in Pannonia, due in Mesia, a protezione del confine danubiano, e due in Dalmazia. Dislocati ovunque sul territorio, in modo da poter intervenire dove ce ne fosse bisogno, erano altre piccole flotte di triremi, battaglioni di cavalleria e gruppi di ausiliari reclutati tra gli abitanti delle province.\nIn Germania.\nRiguardo alla politica estera lungo i confini settentrionali, Tiberio segu\u00ec il principio di mantenere e consolidare una barriera contro i Germani lungo la linea del Reno, ponendo fine dopo pochi anni dalla salita al trono alle operazioni militari improduttive e pericolose che Germanico aveva intrapreso negli anni 14-16. Tacito che ammirava Germanico, e aveva poca simpatia per Tiberio, imput\u00f2 la decisione del \"princeps\" alla sola invidia per i successi raggiunti dal nipote. Tiberio che gli riconosceva il merito di aver ridato lustro al prestigio romano tra i Germani, ritenne al contrario e a ragione, che un nuovo tentativo di stabilire il confine sull'Elba avrebbe implicato un allontanamento dalla politica di Augusto, considerata da Tiberio come un \"praeceptum\", oltre a comportare un notevole aumento della spesa militare e l'obbligo di condurre poi una successiva campagna in Boemia contro Maroboduo, re dei Marcomanni. Tiberio, inoltre, non lo reputava n\u00e9 utile n\u00e9 necessario. I dissensi interni delle trib\u00f9 germaniche produssero di l\u00ec a poco una guerra tra Catti e Cherusci, una successiva tra Arminio e Maroboduo, fino a quando quest'ultimo fu esiliato nel 19, mentre il primo assassinato (nel 21). Scullard ritiene, infatti, che tale decisione fu motivata oltrech\u00e9 saggia.\nNel 14, mentre era in corso la rivolta delle legioni in Pannonia, anche gli uomini stanziati lungo il confine germanico si ribellarono ai loro comandanti, dando inizio a una serie di efferate violenze e massacri. Germanico, allora, che era a capo dell'esercito stanziato in Germania e godeva di grande prestigio, s'incaric\u00f2 di riportare alla calma la situazione, confrontandosi personalmente con i soldati in rivolta. Essi chiedevano, come i loro compagni pannoni, la riduzione della durata del servizio militare e l'aumento della paga: Germanico decise di concedere loro il congedo dopo venti anni di servizio e di inserire nella riserva tutti i soldati che avevano combattuto per oltre sedici anni, esonerandoli cos\u00ec da ogni obbligo con l'eccezione di quello di respingere gli assalti nemici; raddoppi\u00f2 allo stesso tempo i lasciti a cui, secondo i testamento di Augusto, i militari avevano diritto. Le legioni, che avevano da poco appreso della recente morte di Augusto, arrivarono addirittura a garantire il proprio appoggio al generale se avesse desiderato impadronirsi del potere con la forza, ma egli rifiut\u00f2 dimostrando allo stesso tempo grande rispetto per il padre adottivo Tiberio e una grande fermezza. La rivolta, che aveva attecchito tra molte delle legioni di stanza in Germania, risult\u00f2 comunque difficile da reprimere, e si concluse con la strage di molti legionari ribelli. I provvedimenti presi da Germanico per soddisfare le esigenze delle legioni furono poi ufficializzati in un secondo momento da Tiberio, che assegn\u00f2 le stesse indennit\u00e0 anche ai legionari pannoni.\nRipreso il controllo della situazione, Germanico decise di organizzare una spedizione contro le popolazioni germaniche che, venute a conoscenza delle notizie della morte di Augusto e della ribellione delle legioni, avrebbero potuto decidere di lanciare un nuovo attacco contro l'Impero. Assegnata, dunque, parte delle legioni al luogotenente Aulo Cecina Severo, attacc\u00f2 le trib\u00f9 di Bructeri, Tubanti e Usipeti, sconfiggendole nettamente e compiendo numerose stragi; attacc\u00f2, poi, i Marsi, ottenendo nuove vittorie e pacificando cos\u00ec la regione a ovest del Reno: pot\u00e9 in questo modo progettare per il 15 una spedizione a est del grande fiume, con la quale avrebbe potuto vendicare Varo e frenare ogni volont\u00e0 espansionistica dei Germani.\nNel 15, dunque, Germanico attravers\u00f2 il Reno assieme al luogotenente Cecina Severo, che sconfisse nuovamente i Marsi, mentre il generale ottenne una netta vittoria sui Catti. Il principe dei Cherusci Arminio, che aveva sconfitto Varo a Teutoburgo, incit\u00f2 allora tutte le popolazioni germaniche alla rivolta, invitandole a combattere contro gli invasori romani; si form\u00f2, tuttavia, anche un piccolo partito filoromano, guidato dal suocero di Arminio, Segeste, che offr\u00ec il proprio aiuto a Germanico. Questi si diresse verso Teutoburgo, dove pot\u00e9 ritrovare una delle aquile legionarie perdute nella battaglia di sei anni prima, e rese gli onori funebri ai caduti le cui ossa erano rimaste insepolte. Decise, poi, di inseguire Arminio per affrontarlo in battaglia; il principe germanico, per\u00f2, attacc\u00f2 gli squadroni di cavalleria che Germanico aveva mandato in avanscoperta sicuro di poter cogliere il nemico impreparato, e fu dunque necessario che l'intero esercito legionario intervenisse per evitare una nuova disastrosa sconfitta. Germanico, allora, decise di tornare a ovest del Reno assieme ai suoi uomini; mentre si trovava sulla strada del ritorno presso i cosiddetti \"pontes longi\", Cecina fu attaccato e sconfitto da Arminio, che lo costrinse a retrocedere all'interno dell'accampamento. I Germani, allora, convinti di poter avere la meglio sulle legioni, assaltarono l'accampamento stesso, ma furono a loro volta duramente sconfitti, e Cecina pot\u00e9 condurre le legioni sane e salve a ovest del Reno.\nNonostante avesse riportato una sostanziale vittoria, Germanico era cosciente che i Germani erano ancora in grado di riorganizzarsi, e decise, nel 16, di condurre una nuova campagna che avesse l'obiettivo di annientare definitivamente le popolazioni tra il Reno e l'Elba. Per giungere indisturbato nelle terre dei nemici, decise di approntare una flotta che conducesse le legioni fino alla foce del fiume Amisia: in tempi rapidi furono approntate oltre mille navi agili e veloci, in grado di trasportare numerosi uomini ma dotate anche di macchine da guerra per la difesa. Non appena i Romani sbarcarono in Germania, le trib\u00f9 del luogo, riunite sotto il comando di Arminio, si prepararono a fronteggiare gli invasori e si riunirono a battaglia presso Idistaviso; gli uomini di Germanico, ben pi\u00f9 preparati dei loro nemici, fronteggiarono allora i Germani, e riportarono una schiacciante vittoria. Arminio e i suoi si ritirarono presso il \"Vallo Angrivariano\", ma subirono un'altra durissima sconfitta da parte dei legionari romani: le genti che abitavano tra il Reno e l'Elba erano cos\u00ec state debellate. Germanico ricondusse dunque i suoi in Gallia, ma, sulla strada del ritorno, la flotta romana fu dispersa da una tempesta e costretta a subire notevoli perdite; l'inconveniente occorso ai Romani diede nuovamente ai Germani la speranza di poter ribaltare le sorti della guerra, ma i luogotenenti di Germanico poterono facilmente avere la meglio sui loro nemici. Sebbene Roma non fosse dunque riuscita a espandere la sua area d'influenza, il confine stabilito dal Reno era, cos\u00ec, protetto da altre eventuali rivolte germaniche; a segnare in modo ancora pi\u00f9 netto la fine delle ribellioni delle genti del luogo intervenne, nel 19, la morte di Arminio, che, dopo aver sconfitto in guerra il re filoromano dei Marcomanni, Maroboduo, fu tradito e ucciso dai suoi compagni quando aspirava ormai al regno.\nIn Oriente.\nA Oriente la situazione politica, dopo un periodo di relativa tranquillit\u00e0 successivo agli accordi tra Augusto e i sovrani partici, torn\u00f2 a farsi conflittuale: a causa delle lotte intestine, Fraate IV e i suoi figli morirono mentre a Roma regnava ancora Augusto, e i Parti chiesero dunque che Vonone, figlio di Fraate inviato tempo prima come ostaggio, potesse tornare in Oriente, per salire al trono in qualit\u00e0 di unico membro ancora in vita della dinastia arsacide. Il nuovo sovrano, per\u00f2, estraneo alle tradizioni locali, risult\u00f2 inviso ai Parti stessi, e fu quindi sconfitto e scacciato da Artabano II, e costretto a rifugiarsi in Armenia. Qui i re imposti sul trono da Roma erano morti, e Vonone fu dunque scelto come nuovo sovrano; tuttavia, ben presto Artabano fece pressione su Roma perch\u00e9 Tiberio destituisse il nuovo re armeno, e l'imperatore, per evitare di dover intraprendere una nuova guerra contro i Parti, fece arrestare Vonone dal governatore romano di Siria.\nA turbare la situazione orientale intervennero anche le morti del re della Cappadocia Archelao, che era venuto a Roma a rendere omaggio a Tiberio, di Antioco III, re di Commagene, e di Filopatore, re di Cilicia: i tre Stati, che erano vassalli di Roma, si trovavano in una situazione di instabilit\u00e0 politica, e si acuivano i contrasti tra il partito filoromano e i fautori dell'autonomia.\nLa difficile situazione orientale rendeva necessario un intervento romano, e Tiberio nel 18 invi\u00f2 il figlio adottivo, Germanico, che fu nominato console e insignito dell\"imperium proconsolaris maius\" su tutte le province orientali. Contemporaneamente l'imperatore nomin\u00f2 un nuovo governatore per la provincia di Siria, Gneo Calpurnio Pisone, che era stato suo collega durante il consolato del 7 a.C. Giunto in Oriente, Germanico, con il consenso dei Parti, incoron\u00f2 ad Artaxata un nuovo sovrano d'Armenia: il regno, infatti, dopo la deposizione di Vonone era rimasto privo di una guida, e Germanico confer\u00ec la carica di re al giovane Zenone, figlio del sovrano del Ponto Polemone I. Stabil\u00ec, inoltre, che Commagene ricadesse sotto la giurisdizione di un pretore, pur mantenendo la propria formale autonomia, che la Cappadocia fosse istituita come provincia a s\u00e9 stante, e che la Cilicia entrasse invece a far parte della provincia di Siria. Germanico aveva cos\u00ec brillantemente risolto tutti i problemi che avrebbero potuto far temere l'accendersi di nuove situazioni di conflitto nella regione orientale. Ricevette, intanto, un'ambasceria da parte del re dei Parti Artabano, che era intenzionato a confermare e rinnovare l'amicizia e l'alleanza dei due imperi: in segno di omaggio alla potenza romana Artabano decise di recarsi in visita da Germanico in riva al fiume Eufrate, e chiese che in cambio Vonone fosse scacciato dalla Siria, dov'era rimasto dal momento del suo arresto, poich\u00e9 fomentava nuove discordie; Germanico accett\u00f2 di rinnovare l'amicizia con i Parti, e acconsent\u00ec dunque all'allontanamento dalla Siria di Vonone, che aveva stretto un legame di amicizia con il governatore Pisone. L'ex re dell'Armenia fu dunque confinato nella citt\u00e0 di Pompeiopoli in Cilicia, e mor\u00ec poco tempo dopo, ucciso da alcuni cavalieri romani mentre tentava la fuga. Mitridate, con l'aiuto del fratello Farasmane, riusc\u00ec a impossessarsi del trono di Armenia: i servi di Arsace, corrotti, uccisero il loro padrone, gli Iberi invasero il regno e sconfissero, alleatisi con i popoli locali, l'esercito dei Parti guidato da Orode, figlio di Artabano. Artabano, temendo un nuovo massiccio intervento da parte dei Romani, rifiut\u00f2 di inviare altre truppe contro Mitridate, e abbandon\u00f2 le proprie pretese sul regno di Armenia. Contemporaneamente, gli odi che Roma fomentava tra i Parti contro Artabano costrinsero il re a lasciare il trono e a ritirarsi, mentre il controllo del regno passava all'arsacide Tiridate. Poco tempo pi\u00f9 tardi, tuttavia, quando Tiridate era sul trono da circa un anno, Artabano, radunato un grosso esercito, marci\u00f2 contro di lui; l'arsacide inviato da Roma, impaurito, fu costretto a ritirarsi, e Tiberio dovette accettare che lo Stato dei Parti continuasse a essere governato da un sovrano ostile ai Romani.\nIn Africa.\nNel 17, il numida Tacfarinas, che aveva servito come ausiliario nell'esercito romano, inizi\u00f2 a raccogliere attorno a s\u00e9 numerosi briganti, ma divenne poi guida dell'intero popolo dei Musulami, nomadi che abitavano le zone vicine al Sahara. Organizzato un esercito con il quale compiere razzie e tentare di intaccare il dominio romano, Tacfarinas attir\u00f2 dalla sua parte i Mauri guidati da Mazippa; il proconsole d'Africa Marco Furio Camillo, allora, si affrett\u00f2 a marciare contro Tacfarinas e i suoi alleati, nel timore che i ribelli rifiutassero di ingaggiare battaglia, e li sconfisse nettamente, meritandosi anche le insegne trionfali.\nL'anno successivo, Tacfarinas riprese le ostilit\u00e0, iniziando una serie di attacchi e razzie contro villaggi e accumulando un grosso bottino; cinse infine d'assedio una coorte dell'esercito romano, e riusc\u00ec a sconfiggerla duramente. Allora, il nuovo proconsole, che era succeduto a Camillo, invi\u00f2 il corpo dei veterani contro Tacfarinas, che fu sconfitto. Il numida, allora, intraprese una tattica di guerriglia contro i Romani, ma, dopo alcuni successi iniziali, fu nuovamente sconfitto, e ricacciato nel deserto.\nDopo alcuni anni di pace, nel 22 Tacfarinas invi\u00f2 ambasciatori presso Tiberio a Roma, affinch\u00e9 chiedessero per lui e per i suoi uomini la possibilit\u00e0 di risiedere stabilmente all'interno dei territori romani; se Tiberio non avesse accettato le condizioni, il numida minacciava di scatenare una nuova guerra che avrebbe protratto a oltranza. L'imperatore, tuttavia, consider\u00f2 la minaccia di Tacfarinas come un oltraggio al potere di Roma, e ordin\u00f2 di condurre una nuova offensiva contro i ribelli numidi. Il comandante dell'esercito romano, Bleso, decise di adottare una strategia simile a quella che Tacfarinas aveva a sua volta adottato nel 18: egli divise il suo esercito in tre colonne, con le quali pot\u00e9 attaccare ripetutamente i nemici e costringerli alla ritirata. Il successo sembr\u00f2 essere definitivo, tanto che Tiberio acconsent\u00ec alla proclamazione a \"imperator\" di Bleso.\nLa guerra contro Tacfarinas ebbe fine soltanto nel 24: nonostante le sconfitte sofferte fino ad allora, il ribelle numida continuava a resistere, e decise di condurre ancora un'offensiva contro i Romani. Cinse dunque d'assedio una piccola cittadina, ma fu subito attaccato dall'esercito romano e costretto a retrocedere; molti capi ribelli, tuttavia, furono catturati e uccisi. All'inseguimento dei fuggiaschi si lanciarono i battaglioni di cavalleria e le coorti leggere, rinforzate anche dagli uomini inviati dal re Tolomeo di Mauretania, che alleato dei Romani, aveva deciso di scendere in guerra contro Tacfarinas, che aveva danneggiato anche il suo regno. Raggiunti, i ribelli numidi diedere nuovamente battaglia, ma furono duramente sconfitti; Tacfarinas, certo dell'inevitabilit\u00e0 di una sconfitta definitiva, si gett\u00f2 nel mezzo delle schiere nemiche, e cadde trafitto dai colpi. Con la morte dell'uomo che l'aveva saputa organizzare, la rivolta ebbe fine.\nIn Gallia.\nNel 21 gli abitanti della Gallia, oppressi dalla richiesta di esosi tributi e imposte, si ribellarono spinti da Giulio Floro e Giulio Sacroviro. I due organizzatori della rivolta, uno membro della trib\u00f9 dei Treviri, l'altro di quella degli Edui, godevano della cittadinanza romana, che i loro antenati avevano ricevuto per i servigi prestati allo Stato, e conoscevano il sistema politico e militare romano. Per avere maggiori speranze di successo, decisero di estendere la ribellione a tutte le trib\u00f9 della Gallia, e intrapresero dunque numerosi viaggi, guadagnando alla propria causa anche i Belgi. Tiberio tent\u00f2 di evitare un intervento diretto di Roma, ma quando i Galli arruolati nelle milizie ausiliarie iniziarono a defezionare, le legioni marciarono contro Floro e lo sconfissero presso la selva \"Arduenna\". Il capo dei Treviri, vedendo che per il suo esercito non v'era alcuna via di fuga, decise di uccidersi; per i suoi, rimasti senza una guida autorevole, ebbe dunque fine la ribellione. Sacroviro assunse allora il comando generale della ribellione, radunando attorno a s\u00e9 tutte le trib\u00f9 ancora disposte a combattere contro Roma; presso \"Augustodunum\" fu attaccato dall'esercito romano e, dopo aver dato prova di notevole valore, fu sconfitto. Anch'egli, per non finire nelle mani dei nemici, decise di togliersi la vita assieme ai suoi pi\u00f9 fedeli collaboratori; morti coloro che l'avevano saputa organizzare, la ribellione delle Gallie fin\u00ec, senza che si fosse ottenuta nessuna riduzione delle gravose imposte che gli abitanti del territorio dovevano pagare.\nNell'area Illirico-balcanica.\nNel 14, non appena le legioni stanziate nella regione dell'Illirico vennero a conoscenza della notizia della morte di Augusto, scoppi\u00f2 una rivolta fomentata dai legionari Percennio e Vibuleno. Essi speravano infatti di poter scatenare una nuova guerra civile da cui trarre notevoli guadagni e, allo stesso tempo, intendevano migliorare le condizioni in cui si trovavano tutti i militari: chiedevano infatti che si riducessero gli anni di servizio militare, e che il loro salario giornaliero venisse portato a un denario. Tiberio, da poco salito al potere, rifiut\u00f2 di intervenire personalmente, e invi\u00f2 presso le legioni il figlio Druso assieme ad alcuni cittadini romani e due coorti pretorie assieme a Lucio Elio Seiano, figlio del prefetto del pretorio Seio Strabone. Druso pose fine alla rivolta uccidendo i capi Percennio e Vibuleno e attuando ulteriori repressioni contro i ribelli; ai legionari non furono fatte sul momento particolari concessioni, ma essi poterono poi beneficiare delle stesse indennit\u00e0 che Germanico concesse pi\u00f9 tardi alle legioni di Germania.\nNell'area dell'ex Illirico, Tiberio dispose nel 15 che le province senatorie di Acaia e Macedonia fossero unite alla provincia imperiale di Mesia, prorogando l'incarico del governatore Gaio Poppeo Sabino (che rimase in carica 21 anni dal 15 al 36) e dei suoi successori.\nAnche in Tracia la situazione di tranquillit\u00e0 dell'epoca augustea si ruppe alla morte del re Remetalce I, alleato di Roma: il regno fu diviso in due parti, che furono assegnate al figlio e al fratello del re defunto, Cotys V e Rescuporide. A Cotys spett\u00f2 la regione vicina alla costa e alle colonie greche, a Rescuporide quella selvaggia e incolta dell'interno, esposta agli attacchi degli ostili popoli confinanti. Rescuporide, allora, deciso a impossessarsi delle terre spettate al nipote, inizi\u00f2 a condurre contro il suo regno una serie di azioni violente; nel 19, Tiberio, nel tentativo di evitare lo scoppio di una nuova guerra che avrebbe probabilmente richiesto l'intervento di truppe romane, invi\u00f2 emissari ai due re traci, favorendo l'avvio delle trattative di pace. Rescuporide, tuttavia, non desistette dal suo proposito, ma fece anzi imprigionare Cotys impossessandosi del suo regno, e chiese poi che Roma riconoscesse la sua sovranit\u00e0 su tutta la Tracia. Tiberio invit\u00f2 allora lo stesso Rescuporide a raggiungere l'Urbe per giustificare l'arresto di Cotys, ma il re trace si rifiut\u00f2 e uccise il nipote. Tiberio invi\u00f2 allora da Rescuporide il governatore della Mesia Pomponio Flacco, che, vecchio amico del re trace, lo convinse a recarsi a Roma; ivi Rescuporide fu processato e condannato al confino per l'uccisione di Cotys, e mor\u00ec pi\u00f9 tardi mentre si trovava ad Alessandria. Il regno di Tracia fu diviso tra Remetalce III, figlio di Rescuporide che aveva apertamente osteggiato i piani del padre, e i giovanissimi figli di Cotys, in nome dei quali fu nominato reggente l'ex pretore Trebelleno Rufo."}
{"id": "4278", "revid": "57872", "url": "https://it.wikipedia.org/wiki?curid=4278", "title": "Toirano", "text": "Toirano (\"Tuiran\" in ligure) \u00e8 un comune italiano di abitanti della provincia di Savona in Liguria.\nGeografia fisica.\nIl territorio di Toirano \u00e8 situato nella valle omonima, sulla destra del torrente Varatella e alla confluenza di quest'ultimo con il Barescione. \u00c8 dominato dal monte San Pietro dei Monti (891\u00a0m), incisa lateralmente dalla valle del torrente Vero, ove si aprono quasi un'ottantina di cavit\u00e0 ampie e minori e tra queste le celebri grotte della Basura (\" b\u00e0sura \" nel dialetto locale strega ) e del Colombo.\nStoria.\nLa valle ospitava probabilmente un insediamento gi\u00e0 in epoca romana: lo testimonierebbero i ritrovamenti di tracce murarie nella localit\u00e0 di Poggi datate al I secolo e alcune tombe a incinerazione nella localit\u00e0 di Crociata. Successivamente, fece parte del \"limes\" dei Bizantini a difesa dai Longobardi. Secondo alcuni studiosi alla confluenza del torrente Barescione con il Varatella era stato posto un presidio bizantino denominato \"C\"astron Baractel\u00eca\"\" citato dal cronista bizantino Giorgio Ciprio nel VII secolo . La zona pi\u00f9 antica del Borgo di Toirano si chiama \"Turaccu\" (italianizzato in \"Toracco\"), che in latino medievale significa \"piede di torre\".\nNel Medioevo parte degli abitanti appartennero ai vescovi di Albenga; altri si costituirono in Comune, che si diede statuti propri tra il XII e il XIII secolo. In seguito fu conteso tra la Repubblica di Genova e il Marchesato di Finale, finch\u00e9 nel 1385 fu assegnato definitivamente ai Genovesi da papa Urbano VI, seguendone le sorti sotto la giurisdizione della podesteria della Pietra.\nCon la dominazione francese il territorio di Toirano rientr\u00f2 dal 2 dicembre 1797 nel Dipartimento della Maremola, con capoluogo Pietra, all'interno della Repubblica Ligure. Dal 28 aprile del 1798 fece parte del II cantone, come capoluogo, della Giurisdizione delle Arene Candide e dal 1803 centro principale del VI cantone della Maremola nella Giurisdizione di Colombo. Annesso al Primo Impero francese, il territorio di Toirano dal 13 giugno 1805 al 1814 fu inserito nel Dipartimento di Montenotte.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel VII mandamento di Loano del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nSubisce gli ultimi aggiustamenti al territorio comunale nel 1905 con l'aggregazione della frazione di Carpe dal comune di Balestrino e ancora nel 1929 quando fu unito al territorio il soppresso comune di Boissano. Quest'ultimo fu ripristinato (e quindi distaccato da Toirano) nel 1946.\nIl 12 agosto 1944 il paese sub\u00ec un pesante bombardamento da parte delle forze aeree anglo-americane che distrussero buona parte delle contrade \"Fascetta\" e \"Braida\" causando 43 vittime civili e un soldato tedesco.\nDal 1973 al 31 dicembre 2008 ha fatto parte della Comunit\u00e0 montana Pollupice, e con le nuove disposizioni della Legge Regionale n\u00ba 24 del 4 luglio 2008, fino al 2011 della Comunit\u00e0 montana Ponente Savonese. Dal 2014 al 2016 ha fatto parte dell'Unione dei comuni della Riviera delle Palme e degli ulivi.\nMonumenti e luoghi d'interesse.\nAncora oggi conservato \u00e8 il caratteristico borgo medievale, del quale restano le basi di alcune torri ed il ponte a tre arcate detto delle \"Giaire\", oltre ad alcuni tratti dell'antica cinta muraria visibili nella contrada \"Toracco\".\nAree naturali.\nTra i territori comunali di Toirano, Bardineto, Bormida, Boissano, Calizzano, Castelvecchio di Rocca Barbena, Giustenice, Loano, Magliolo, Osiglia, Pietra Ligure e Rialto \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale, faunistico e geologico. Il sito \u00e8 collocato nell'area boschiva tra il monte Carmo di Loano e il monte Settepani in cui insistono foreste, praterie, versanti rupestri, cavit\u00e0 di interesse speleologico e formazioni carsiche; nella stessa area \u00e8 presente la Foresta regionale della Borbottina. Oltre alle zone boschive comprensivi di faggi, pini silvestri e abeti bianchi, sono segnalate le presenze del rododendro, del ginepro nano del Bric dell'Agnellino, la campanula di Savona (\"Campanula sabatia\"), la genziana ligure (\"Gentiana ligustica\"), le orchidee, la primula marginata (\"Primula marginata\"), lo zafferano ligure (\"Crocus ligusticus\") e l'arnica montana (\"Arnica montana\"). Tra le specie animali il pesce sanguinerola (\"Phoxinus phoxinus\") e il gambero di fiume (\"Austropotamobius pallipes\"); tra i mammiferi il gatto selvatico (\"Felis silvestris\") e alcuni rinolofi della specie dei chirotteri (\"Rhinolophus ferrumequinum\", \"Rhinolophus euryale\", \"Rhinolophus hipposideros\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2020, i cittadini stranieri residenti a Toirano sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl comune \u00e8 stato insignito, dal 2007, della Bandiera arancione dal Touring Club Italiano.\nCultura.\nIstruzione.\nMusei.\nMuseo Etnografico della Val Varatella - Aperto dal 1997 presso lo storico Palazzo D'Aste Del Carretto, espone una ricca collezione di oggetti e materiali donati dalla popolazione locale, suddivisi in diciotto sezioni, riguardanti le attivit\u00e0 agricole, in particolare l'olivicultura, artigianali, aspetti della vita domestica, costume e devozione popolare. Dal 2008 sono aperte al pubblico cinque sale di rappresentanza del palazzo D'Aste - Del Carretto dove sono visibili arredi dei secoli XVII, XVIII e XIX.\nGeografia antropica.\nIl territorio comunale \u00e8 costituito, oltre il capoluogo, dall'unica frazione di Carpe per una superficie territoriale di 18,97\u00a0km\u00b2.\nConfina a nord con il comune di Bardineto, a sud con Borghetto Santo Spirito e Ceriale, ad ovest con Castelvecchio di Rocca Barbena e Balestrino e ad est con Boissano.\nInfrastrutture e trasporti.\nStrade.\nIl territorio di Toirano \u00e8 attraversato principalmente dalla strada provinciale 60 che permette il collegamento stradale con Borghetto Santo Spirito, a sud, e Bardineto verso nord. Ulteriori collegamenti viari del territorio comunale sono la provinciale 25 per Boissano e la provinciale 34 per Loano.\nSport.\nLa principale societ\u00e0 di riferimento \u00e8 la Associazione Sportiva Dilettantistica Toirano. In ambito calcistico tra gli anni settanta e ottanta si afferm\u00f2, nei campionati dilettantistici del savonese, la Boissano Toirano Calcio dai colori biancorossi, la quale si sciolse in seguito alle difficolt\u00e0 di gestione. Al di l\u00e0 dei tentativi di ristabilire la realt\u00e0 calcistica ad undici, \u00e8 attiva ora la Associazione Sportiva Dilettantistica Toirano per il calcio a cinque. La A.S.D. Toirano inoltre \u00e8 attiva nella pallavolo, ginnastica acrobatica, giocoleria e attivit\u00e0 circensi, tennis e fitness."}
{"id": "4289", "revid": "92723", "url": "https://it.wikipedia.org/wiki?curid=4289", "title": "Tarso", "text": ""}
{"id": "4293", "revid": "1318658", "url": "https://it.wikipedia.org/wiki?curid=4293", "title": "Tago", "text": "Il Tago (\"Tajo\" in spagnolo e \"Tejo\" in portoghese) \u00e8 il fiume pi\u00f9 lungo della Penisola iberica, che attraversa con un corso di circa 1008 km; di cui 716 percorsi in Spagna e 292 in Portogallo.\nEtimologia.\nIl fiume era gi\u00e0 conosciuto dai romani con il nome latino di \"Tagus\". L'origine \u00e8 incerta: studi locali lo associano all'albero di tasso (\"tejo\" in lingua spagnola). La tradizione classica faceva s\u00ec che il nome fosse interpretato (probabilmente con un procedimento paretimologico) col significato di \"solco, gola, scanalatura\" (come se il fiume tagliasse in due la Penisola iberica).\nPercorso.\nNasce in territorio spagnolo nella Sierra de Albarrac\u00edn e sfocia nell'oceano Atlantico presso Lisbona. Le sue acque raggiungono l'oceano attraverso un canale, dopo 1008 \u00a0km.\nNel suo percorso attraversa le citt\u00e0 spagnole di Aranjuez e Toledo e quelle portoghesi di Abrantes, Santar\u00e9m e Lisbona.\nSpettacolari i ponti che attraversano il Tago a nord e a sud di Lisbona. A nord il ponte Vasco da Gama attraversa l'estuario del Tago per una lunghezza di ben 18\u00a0km. A sud, il ponte 25 de Abril (costruito sotto la dittatura di Salazar portandone il nome, fu cos\u00ec ribattezzato dopo la rivoluzione dei garofani) sovrasta la citt\u00e0 e il quartiere Alc\u00e2ntara. Il Tago \u00e8 interessato dalla pi\u00f9 grande opera di ingegneria idraulica della Spagna, il Trasvase Tajo-Segura, un travaso di acque che collega il Tago ad altri corsi d'acqua, come il Segura, realizzato per irrigare l'arida regione di Castiglia-La Mancia; quest'opera ha permesso la nascita del gruppo di riserve idriche del Mar de Castilla."}
{"id": "4294", "revid": "1543377", "url": "https://it.wikipedia.org/wiki?curid=4294", "title": "The Byrds", "text": "The Byrds fu un gruppo musicale statunitense attivo dal 1964 al 1973. Raggiunsero presto una certa notoriet\u00e0 grazie soprattutto alla cover di un brano di Bob Dylan, \"Mr Tambourine Man\", che contribu\u00ec in maniera significativa alla nascita e alla divulgazione del folk rock. Caratteristica fondamentale del loro sound fu il pionieristico utilizzo della chitarra Rickenbacker a 12 corde, denominato jingle-jangle. La band abbracci\u00f2 poi anche altri generi musicali come il rock psichedelico e il country rock, arrivando a coniare nuovi stili come il raga rock (il rock influenzato dalle armonie indiane) o lo space rock. I membri del gruppo nel corso degli anni hanno poi raggiunto anche successo come solisti o in altre band. Nel 1991 sono stati introdotti nella Rock and Roll Hall of Fame. La rivista \"Rolling Stone\" li ha classificati al 55\u00ba posto tra i cento migliori artisti rock di sempre.\nStoria del gruppo.\nI primi anni.\nIl gruppo nacque originariamente come trio con il nome di \"Jet Set\" , fondato da Jim McGuinn \u2013 che nel 1966 adott\u00f2 il nome di Roger McGuinn (chitarra Rickenbacker a 12 corde e voce) - dal cantante e chitarrista David Crosby, e dal cantante polistrumentista Gene Clark (autore di molti brani, voce, chitarra, tamburello e percussioni); successivamente venne cambiato il nome e si aggiunsero altri due membri: Chris Hillman (basso, chitarra, mandolino) e Michael Clarke (batteria, percussioni).\nMossero i primi passi suonando in piccoli locali della costa occidentale degli Stati Uniti raggiungendo presto una certa notoriet\u00e0; le loro prime incisioni, poco pi\u00f9 che nastri demo, avvennero nel 1964 negli World Pacific Studios e molto del materiale registrato durante quelle \"session\" verr\u00e0 pubblicato solo nel 1969 nell'album.\nIl successo con \"Mr. Tambourine Man\" e \"Turn! Turn! Turn!\".\nDopo lo sfolgorante successo ottenuto nel 1965 con il disco singolo \"Mr. Tambourine Man\" (versione in chiave rock di una canzone di Bob Dylan, per la quale vennero utilizzati dei session men), e contenuta nell'omonimo album \"Mr. Tambourine Man\", venne pubblicato nel 1966 il secondi album, \"Turn! Turn! Turn!,\" la cui \"title track\" \"Turn! Turn! Turn!\" era una cover di un brano di Pete Seeger.\nDopo \"Mr. Tambourine Man\", realizzarono altre cover di brani di Dylan come \"All I Really Want To Do\", \"Chimes of Freedom\", \"My Back Pages.\"\nDurante la lavorazione del terzo album, \"Fifth Dimension\", Gene Clark, fino a quel momento il compositore pi\u00f9 prolifico del gruppo, decide di lasciare il gruppo per intraprendere la carriera solista.\nIl \"raga rock\" e la musica psichedelica.\nPer loro furono coniate varie etichette: ad esempio, quella di ideatori del raga-rock, il \"rock orientaleggiante\", il cui suono era prodotto specialmente dalla chitarra modello Rickenbacker a dodici corde elettrificata suonata come fosse un sitar dal leader del gruppo Roger McGuinn.. Sull'onda delle esperienze psichedeliche seguirono altri album: \"Fifth Dimension\", \"Younger Than Yesterday\" e \"The Notorious Byrd Brothers\".\nIl country-rock.\nSono stati tra i fondatori del country-rock, soprattutto con l'album \"Sweetheart of the Rodeo\" (con l'apporto di Gram Parsons entrato in formazione solo per quest'album) e i due successivi \"Dr. Byrds &amp; Mr. Hyde\" e \"Ballad of Easy Rider\", ispirato alle vicende del film \"Easy Rider\" di Dennis Hopper. Uno dei loro maggiori successi in questa chiave \u00e8 la ballad \"The Bells of Rhymney\" scritta da Pete Seeger.\nLo smembramento del gruppo.\nSuccessivamente sono subentrati nella formazione altri membri: Gram Parsons (voce, chitarra e tastiere), Clarence White (chitarra solista), Gene Parsons (voce, batteria e banjo, e nessuna parentela con Gram), Skip Battin (voce e basso).\nDissapori e incomprensioni \u2013 specialmente tra Roger McGuinn e David Crosby \u2013 e la presunta paura di volare da parte di Gene Clark hanno fatto s\u00ec che i Byrds si smembrassero ben presto in pi\u00f9 organici musicali, dando vita a gruppi differenti rispetto a quello iniziale (come ad esempio Flying Burrito Brothers, Crosby, Stills, Nash &amp; Young e Dillard &amp; Clark, duo nato dopo lo scioglimento della Doug Dillard Band, e Manassas di Stephen Stills).\nDopo essere rimasto per qualche tempo nelle mani di Roger McGuinn, il nome \"Byrds\" \u00e8 infine passato, dopo una lunga vertenza giudiziaria, nelle mani di Michael Clarke, uno dei co-fondatori, e infine al trio McGuinn, Crosby &amp; Hillman.\n\"There is a Season\" e gli anni successivi.\nNell'autunno del 2006 l'etichetta discografica Columbia Records ha pubblicato per la serie \"Legacy\" un album composto da quattro CD ed un DVD, \"There is a Season\" (frase che compare in un verso della loro canzone \"Turn! Turn! Turn!\"), che racchiude l'intera loro storia musicale, dagli esordi nei primi anni sessanta come \"Jet Set\" e poi come \"Beefeaters\" e fino alle reunion degli anni ottanta, spesso avvenute tuttavia con formazioni rimaneggiate rispetto all'organico originale.\nI brani inclusi nei CD sono novantanove e comprendono cinque inediti da esibizioni in concerto.\nNella primavera del 2008 in casa di Roger McGuinn venne ritrovata la registrazione del concerto che i Byrds tennero nel 1971 alla Royal Albert Hall di Londra. Sul palco, in quella circostanza, suonavano oltre a McGuinn i chitarristi Clarence White, Skip Battin e il batterista Gene Parsons. I nastri, riposti in uno scatolone e quindi dimenticati per anni, sono stati affidati da McGuinn a Bob Irwin dell'etichetta Sundazed che li pubblic\u00f2 in formato CD nel giugno dello stesso anno dopo averli rimasterizzati.\nStile musicale.\nSotto il profilo tecnico, i Byrds si richiamano alla tradizione americana dei \u201cgruppi vocali\u201d degli anni quaranta, tradizione rivisitata attraverso il richiamo alle strutture armoniche dei californiani Beach Boys e all'ingegnosit\u00e0 melodica dei Beatles, gruppo quest'ultimo che a met\u00e0 degli anni sessanta era la punta di diamante del fenomeno della British invasion. In questa operazione furono aiutati dalle esperienze musicali di David Crosby e Gene Clark, precedentemente protagonisti della scena acustica folk pop.\nLe influenze che ne determinarono lo stile provengono anche dall'assunzione in chiave rock di Bob Dylan, ed \u00e8 proprio una \"cover\" del cantautore, \"Mr Tambourine Man\", a segnare la nascita del folk rock, genere musicale che fu il tratto distintivo costante della formazione. Ma i Byrds seppero essere eclettici spaziando di volta in volta fra gli stili pi\u00f9 vari: ripresero il bluegrass, il folk e il country tradizionali eseguendoli con l'ausilio di chitarre elettriche; recuperarono da Pete Seeger \"Turn! Turn! Turn!\" portando il motivo al trionfo; esplorarono in \"The Notorious Byrd Brothers\" una miscela di folk e sperimentazione elettronica, furono precursori dell'acid rock e con il brano \"Eight Miles High\" del rock psichedelico, nel brano \"Mind Gardens\" si misurarono con il raga rock, percorsero impasti jazz e sonorit\u00e0 caraibiche in \"So You Want to Be a Rock 'n' Roll Star\"; e il loro \"Sweetheart of the Rodeo\" \u00e8 considerato l'atto di nascita del genere country rock. In questa ricerca molto ha giocato il ruolo di Roger McGuinn, chitarrista che con il suo strumento a dodici corde ha saputo muoversi con versatilit\u00e0 fra pop e folk, fra jazz e country fino all'acid rock.\nCover e Tribute band.\nI Byrds \u2013 che nel 1965 ottennero il loro contratto con la Columbia Records grazie alla raccomandazione del musicista jazz Miles Davis, allora una delle \"stelle\" della casa discografica \u2013 al pari di altri gruppi pop, hanno collezionato un discreto numero di \"cover band\" e \"tribute band\", specialmente negli Stati Uniti come ad esempio gli The Wheezetones, gruppo di Lincoln, Nebraska, specializzato in \"medley\" di standard americani e particolarmente abile nel ricostruire le sonorit\u00e0 e le vocalit\u00e0 del repertorio del gruppo originario. Questo \u00e8 stato possibile essenzialmente grazie all'uso di una strumentazione analoga, inclusa la fondamentale chitarra elettrica a dodici corde, usata dal gruppo originario.\nAltro esempio i ByrdBrains, complesso di Portland capace di riprodurre fedelmente\u00a0\u2013 tanto nell'impasto sonoro delle chitarre Rickenbacker e Stratocaster quanto nel comparto vocale (con particolare riferimento al controcanto in falsetto) - le atmosfere tipiche del gruppo californiano, specialmente riguardo alla produzione discografica degli esordi."}
{"id": "4298", "revid": "125496502", "url": "https://it.wikipedia.org/wiki?curid=4298", "title": "Texas", "text": "Il Texas (, in inglese o [\u02c8t\u025bks\u0259z], in spagnolo [\u02c8texas]) \u00e8 uno dei cinquanta Stati federati degli Stati Uniti d'America, posto nella parte meridionale del Paese; confina a sud con il Messico, a est con Louisiana e Arkansas, a nord-est con l'Oklahoma e a ovest con il Nuovo Messico. A sud-est \u00e8 bagnato dal Golfo del Messico. Con 696\u00a0241\u00a0km\u00b2 e con 28\u00a0701\u00a0845 abitanti, il Texas \u00e8 il secondo stato degli Stati Uniti sia per superficie sia per popolazione. La capitale \u00e8 Austin, mentre la citt\u00e0 pi\u00f9 popolosa \u00e8 Houston, con la popolazione urbana che sfiora l'80%, e la quasi met\u00e0 dei texani che vive nelle aree urbane di Dallas-Fort Worth e Houston. \nL'animale simbolo \u00e8 il \"Longhorn del Texas\". Lo Stato, con una superficie superiore a quella dell'Ucraina e pi\u00f9 che doppia rispetto a quella dell'Italia, presenta una grande variet\u00e0 di paesaggi naturali tra cui pianure fluviali, deserti, paludi costiere, foreste subtropicali, praterie, montagne e regioni aride. Situato a nord del Rio Grande, il Texas fu inizialmente una colonia spagnola e in seguito divenne parte del Messico.\nDopo un breve periodo d'indipendenza come Repubblica del Texas, entr\u00f2 a far parte degli Stati Uniti nel 1845. Tra il 1861 e il 1865 partecip\u00f2 alla guerra di secessione americana al fianco dei confederati. La sua economia si basa sull'allevamento del bestiame, sull'industria petrolifera e sull'alta tecnologia (industria aerospaziale, biotecnologie) e attira numerosi immigrati latino-americani. In ambito politico il Texas fa parte degli Stati conservatori dominati dal Partito Repubblicano. La cultura riflette numerose influenze da amerindi, afro-americani, anglosassoni e ispanici e l'identit\u00e0 dello Stato si basa su un folklore vivo (rodeo, western, country), associato all'ormai mitica immagine del cowboy.\nStoria.\nAntichit\u00e0 ed epoca precolombiana.\nLa storia del Texas prima della comparsa dell'uomo in larga parte coincide con quella del resto del mondo; tra 225 milioni e 65 milioni di anni fa, fu anch'esso abitato dai dinosauri e dai ritrovamenti archeologici si pensa che qui ne vissero almeno 16 specie.\nL'uomo comparve solo circa 11\u00a0200 anni fa. I ritrovamenti pi\u00f9 antichi sono il \"Midland Man\", un maschio scoperto nel 1953 nella contea di Midland, una femmina trovata nella contea di Williamson nel 1983 e un uomo e un ragazzo scoperti poco tempo dopo vicino a Waco.\nDopo la fine del Pleistocene (tra il 9200 e il 6000 a.C.) il territorio fu abitato da alcuni paleoindiani che possono essere collegati alle culture Clovis e Folsom. Essi conducevano una vita nomade, cacciavano grandi mammiferi scomparsi (come mammut e bisonti dalle lunghe corna) per mezzo di frecce e atlatl e si rifornivano di selce soprattutto nel sito di Alibates Flint.\nIl periodo dei grandi cambiamenti climatici che va all'incirca dal 6000 a.C. al 700 a.C. fu caratterizzato dall'estinzione dei grandi mammiferi e dalla relativa crescita della popolazione a partire dal III millennio a.C. Molte incisioni risalenti a questa epoca sono visibili sulle pareti delle grotte o sulle rocce, soprattutto nei siti di Hueco Tanks e Seminole Canyon.\nAlcune popolazioni che vivevano nel Texas orientale incominciarono a stabilirsi in questa regione nei primi secoli d.C; essi praticavano l'agricoltura e costruivano tumuli funerari. Questa fase mostra l'influenza che ebbero sulla storia del Texas le civilt\u00e0 del bacino del Mississippi come i Mound Builders.\nA partire dall'VIII secolo l'arco e la freccia fecero la loro comparsa nella regione, la produzione della ceramica venne sviluppata e increment\u00f2 la dipendenza alimentare dei nativi dalla caccia al bisonte. Numerosi utensili in ossidiana vennero ritrovati in vari siti texani, testimonianza di scambi commerciali con il vicino Messico e le Montagne Rocciose.\nDopo il 1000 tra le popolazioni del Texas orientale si svilupp\u00f2 la civilt\u00e0 degli indiani Caddo. Era basata sull'agricoltura e raggiunse l'apice intorno al 1400.\nPoco prima dell'arrivo degli europei, il Texas si presentava occupato da numerosi popoli nativi, tra cui Alabama, Apache, Aranama, Atakapa, Caddo, Comanche, Coahuiltecan, Cherokee, Choctaw, Coushatta, Hasinai, Jumanos, Karankawa, Kickapoo, Kiowa, Tonkawa e Wichita.\nEsplorazione europea (XVI\u00a0\u2013 XVII secolo).\nEsplorazione spagnola.\nA causa delle sue imponenti dimensioni e della posizione strategica, gli europei incominciarono a interessarsi al Texas sin da quando arrivarono per la prima volta nel Nuovo Mondo. Dopo la conquista delle Grandi Antille, gli spagnoli si rivolsero verso il Continente americano. Credendo forse che in questa terra sconosciuta si trovasse il mitico Stretto di Ani\u00e1n, che avrebbe dovuto essere una rotta navigabile verso l'Asia, essi si accinsero a esplorare l'attuale Texas.\nL'esplorazione ebbe inizio nel 1519, quando Alonso \u00c1lvarez de Pineda raggiunse per primo la costa del Golfo del Messico e ne disegn\u00f2 una mappa.\nNel 1528 il conquistador \u00c1lvar N\u00fa\u00f1ez Cabeza de Vaca, un superstite della spedizione di P\u00e1nfilo de Narv\u00e1ez, fu il primo europeo ad arrivare in questa zona. Fu seguito da Francisco V\u00e1zquez de Coronado che esplor\u00f2 il nord nel 1541 in cerca di oro e pietre preziose, ma la sua ricerca si rivel\u00f2 infruttuosa. L'anno seguente, i sopravvissuti della spedizione di Hernando de Soto provenienti da est esplorarono la zona e altri viaggi vennero effettuati sotto la guida dei Francescani durante il XVI e XVII secolo.\nTexas francese.\nNel 1685 l'esploratore francese Ren\u00e9 Robert Cavelier de La Salle, nel corso di una spedizione alla ricerca della foce del Mississippi, sbarc\u00f2 nella baia di Matagorda e fond\u00f2 una colonia che chiam\u00f2 \"Fort Saint Louis\". La sua spedizione arriv\u00f2 in seguito sul Rio Grande e sul fiume Trinity e perdette due navi durante una tempesta: una di esse, chiamata \"La Belle\", venne ritrovata nel 1995 e costituisce un sito archeologico. La Salle part\u00ec poi alla volta del Canada, ma nel marzo 1687 venne ucciso nel corso di una ribellione sulla costa del Texas. Avvertiti della presenza francese alle porte della Nuova Spagna, la corona spagnola invi\u00f2 quindi una decina di spedizioni tra il 1685 e 1689 per trovare l'insediamento francese. Infine nel 1689 Alonso De Le\u00f3n ritrov\u00f2 \"Fort Saint Louis\", che nel frattempo era stato abbandonato a causa delle epidemie e dell'ostilit\u00e0 degli indiani, e lo distrusse l'anno successivo nel corso di un secondo viaggio.\nLa Francia continu\u00f2 a rivendicare il Texas fino al trattato di Parigi del 1763.\nTexas spagnolo (1680-1821).\nIl Texas nel 1716 fu integrato nella colonia della Nuova Spagna e rimase sotto il suo dominio fino all'indipendenza del Messico nel 1821. L'installazione degli spagnoli, che in realt\u00e0 aveva avuto inizio gi\u00e0 nel corso del XVIII secolo, era una risposta all'espansione francese in Louisiana e nei territori circostanti, causata dal desiderio di preservare le ricche miniere d'argento del Messico. Materialmente si manifest\u00f2 mediante l'arrivo di nuovi coloni, la fondazione di forti e missioni gesuitiche e francescane e lo scontro con le ostilit\u00e0 dei popoli nativi.\nI primi insediamenti.\nIl pi\u00f9 antico insediamento europeo in Texas fu Ysleta del Sur Pueblo, successivamente trasformato in riserva, situato nella parte occidentale della regione lungo il Rio Grande. Fu fondato nel 1682 dai frati francescani e dagli indiani Tigua.\nNel 1690 fu fondata la missione francescana di San Francisco de los Tejas lungo il fiume San Pedro Creek, in ci\u00f2 che \u00e8 successivamente diventata la contea di Houston, ma a causa della minaccia degli indiani Nabedache che abitavano la zona i religiosi furono costretti a lasciare il sito nel 1731 e si trasferirono a San Antonio.\nIl 24 giugno 1699 fu edificata nel basso corso del Rio Grande la missione di San Juan Bautista, che fungeva anche da presidio militare per gli spagnoli. Essa divenne quindi il primo insediamento militare nella zona e l\u00ec venne installato un governatore. In seguito furono costruiti nuovi presidi a est, come Fort Taovaya, Los Adaes, San Augustin de Ahumada, Concepcion e San Luis de Amarillas.\nNel 1718 fu inaugurata la missione di San Antonio de Valero, che nel 1803 venne trasformata in una postazione militare e prese il nome di Alamo in onore di Alamo de Parras, la citt\u00e0 natale dei soldati, situata nello stato messicano di Coahuila. Seguirono successivamente altre istituzioni religiose come la missione di San Juan Capistrano (1716) o la missione Nuestro Se\u00f1ora del Esp\u00edritu Santo de Z\u00fa\u00f1iga (1722). Sotto la guida di Jos\u00e9 de Escand\u00f3n vennero anche fondati numerosi villaggi da parte dei coloni tra il 1749 e il 1755 nella regione del Nuevo Santander, che corrispondeva al Texas meridionale e al Tamaulipas messicano.\nDurante tutto il XVIII secolo continu\u00f2 l'esplorazione del Texas da parte di contrabbandieri e commercianti di legname che mantenevano contatti con i nativi. In particolare Zebulon Pike esplor\u00f2 una parte del Texas tra il 1806 e il 1807.\nRelazioni con le potenze vicine e i nativi americani.\nIl trattato di Parigi del 1763, che pose fine alla guerra dei sette anni tra potenze europee, cambi\u00f2 notevolmente la geopolitica del Nord America: la Francia perse il Canada e la Louisiana, le rive occidentali del Mississippi vennero cedute alla Spagna e il resto della Louisiana divenne statunitense nel 1803. La Nuova Spagna non doveva pi\u00f9 temere la presenza francese.\nI missionari, i pionieri e gli avventurieri introdussero i primi cavalli nel Texas spagnolo, oltre a oggetti di metallo e vetro che trasformarono radicalmente la vita dei nativi americani. Il cavallo rinforz\u00f2 diverse trib\u00f9 nomadi e contribu\u00ec a cambiare la loro distribuzione geografica. I primi contatti tra Europei e nativi furono spesso pacifici, ma ben presto le truppe spagnole e i loro coloni dovettero affrontare i Comanche e gli Apache, confronto che dur\u00f2 per tutto il XVIII secolo.\nDopo la loro indipendenza nel 1783, gli Stati Uniti incominciarono la loro espansione a ovest, e nel 1795 la navigazione commerciale sul Mississippi venne aperta agli americani. La vendita della Louisiana nel 1803 corrispose a un importante aumento del territorio degli Stati Uniti verso ovest. L'influenza americana si tradusse ugualmente con l'arrivo di avventurieri come Philip Nolan o di commercianti e scienziati come William Dunbar e Peter Custis. Il trattato Adams-On\u00eds del 1819 fiss\u00f2 infine il confine tra i territori degli Stati Uniti e i territori spagnoli.\nLo sviluppo del Texas.\nNel XVIII secolo la colonia del Texas non era molto popolata: si contavano 500 \"tejanos\" nel 1731, e solo 1\u00a0000 nel 1760. Per incoraggiare l'installazione di nuovi coloni il governo decise cos\u00ec di offrire loro il titolo di \"hidalgo\" o benefici finanziari. Venne permesso anche agli anglo-sassoni di stabilirsi nel Texas, guidati da \"empresarios\" quali Haden Edwards o Moses Austin.\nVi erano numerose difficolt\u00e0 economiche, causate soprattutto dall'isolamento e dal monopolio spagnolo del commercio. Gli spagnoli avevano scavato miniere in cui erano impiegati soprattutto schiavi indigeni, realizzato opere di irrigazione lungo il Rio Grande, fondato \"ranch\" e imposto il sistema delle \"hacienda\", grandi aziende agricole autarchiche che disponevano di diversi edifici raggruppati intorno a una piazza. Anche le missioni cambiarono, divenendo anche centri di produzione agricola e artigianale che utilizzavano il lavoro dei popoli nativi.\nLa tradizione dell'allevamento estensivo in Texas risale alla colonizzazione spagnola. Gli animali erano seguiti dai \"charro\", antenati dei \"cowboy\", che conoscevano gi\u00e0 l'arte del rodeo per catturare i bovini selvatici mediante il \"lazo\".\nTexas messicano (1821-1836).\nNel 1821, il Messico si emancip\u00f2 dalla tutela coloniale spagnola a seguito di una guerra di indipendenza. Dopo un travagliato periodo, il paese si dot\u00f2 di una costituzione nel 1824 e divenne una Repubblica federale con il Cattolicesimo come religione di Stato.\nIl Texas venne raggruppato con il vicino Coahuila per motivi demografici, dando forma al Coahuila y Tejas con capitale a Saltillo. Tra il 1821 e il 1822, Moses Austin e suo figlio Stephen Fuller Austin fecero arrivare 300 famiglie anglo-sassoni nel Texas, i cosiddetti \"Old Three Hundred\".\nLa colonia aveva come capoluogo San Felipe de Austin, quando Stephen Austin istitu\u00ec un posto di giustizia e una milizia, i precursori della Texas Ranger Division. In totale 24 \"empresarios\" presero parte alla crescita della popolazione nella regione, oltre allo sviluppo e alla difesa contro gli indiani. Molti di questi immigrati erano anglo-americani possidenti di schiavi. Il governo messicano si era accorto che gli anglo-americani si rifiutavano di diventare cittadini, cercando di vivere separatamente e non rispettando le leggi sulla schiavit\u00f9, formalmente abolita nel 1829. Il presidente messicano Anastasio Bustamante minacci\u00f2 il Texas di un intervento militare, prese misure per scoraggiare la colonizzazione anglo-americana e infine viet\u00f2 l'installazione di americani in Texas. Per prevenire l'immigrazione dagli Stati Uniti, vennero costruiti dei forti lungo il confine. Tuttavia queste misure non ostacolarono l'afflusso di americani in Texas: erano 7\u00a0000 nel 1830, ma il loro numero sal\u00ec a 30\u00a0000 nel 1834. Per contro i messicani erano soltanto 7\u00a0800.\nIl Texas divenne una sfida geopolitica per gli Stati Uniti: gli speculatori americani volevano la grande terra del Texas e il governo vedeva la sua annessione come un modo per mantenere l'equilibrio tra abolizionisti e schiavisti. Nel 1827 e nel 1829, i presidenti John Quincy Adams e Andrew Jackson cercarono di acquistare la regione dal governo messicano, ma senza successo.\nNel 1832, i ribelli attaccarono la guarnigione texana d'Anahuac e il 26 giugno vinsero la battaglia di Velasco. Nell'ottobre dello stesso anno, 55 delegati del Texas si riunirono a San Felipe e scrissero una petizione al governo messicano, chiedendo l'abrogazione delle leggi di colonizzazione e il riconoscimento del Texas come uno Stato a pieno diritto. Un secondo convegno si tenne l'anno seguente per scrivere una Costituzione del Texas. Essa venne consegnata al Presidente Antonio L\u00f3pez de Santa Anna a Citt\u00e0 del Messico da Stephen Fuller Austin, che venne per\u00f2 arrestato il 21 novembre 1833 con l'accusa di tradimento.\nIl governo messicano si trov\u00f2 costretto a fare concessioni ai texani: l'articolo 11 delle leggi di colonizzazione venne abrogato, consentendo agli immigrati americani di stabilirsi nel territorio e l'inglese venne accettato come seconda lingua. Il Texas venne diviso in tre dipartimenti (San Antonio-Bexar, Brazos e Nacogdoches) e la capitale nel marzo 1833 venne spostata a Monclova. Quando per\u00f2 il governo messicano volle abolire il sistema federale per istituire una gestione centralizzata, la guerra civile si riaccese nuovamente.\nLa rivoluzione del Texas e l'indipendenza.\nLa rivoluzione del Texas ebbe inizio nell'ottobre 1835 con la battaglia di Gonzales, che vedeva opposte le truppe anglo-americane alla truppe messicane.\nIl 7 novembre dello stesso anno i rappresentanti delle diverse colonie texane si incontrarono a San Felipe de Austin e dichiararono di voler difendere la Costituzione messicana del 1824. Venne cos\u00ec istituito un governo provvisorio e un parlamento eletto e nel 1836, Samuel Houston fu nominato capo delle forze armate per condurre la guerra di indipendenza. Il generale messicano Antonio L\u00f3pez de Santa Anna decise di condurre una spedizione punitiva con lo scopo di sedare la ribellione e dal 26 febbraio al 6 marzo condusse l'assedio di Fort Alamo, un'ex missione di San Antonio occupata dai ribelli. I 5 000 soldati messicani ebbero la meglio sugli insorti ed entrarono nel forte. La battaglia caus\u00f2 circa 200 morti sul fronte dei texani, tra cui il celebre Davy Crockett, e i sopravvissuti vennero catturati e giustiziati su ordine del generale nemico. Gli uomini morti ad Alamo divennero rapidamente eroi per gli indipendentisti, che si dimostrarono pronti a guidare una loro vendetta. Nel frattempo, il 2 marzo a Washington-on-the-Brazos, 59 delegati texani firmarono una dichiarazione di indipendenza dal Messico.\nL'ultimo scontro ebbe luogo il 21 aprile 1836 nella battaglia di San Jacinto: Sam Houston condusse un esercito di 900 uomini alla vittoria contro l'esercito messicano del generale Santa Anna che venne catturato poco dopo la battaglia. Santa Anna dovette firmare i trattati di Velasco il 14 maggio 1836, che stabilirono l'indipendenza del Texas. Sam Houston divenne il primo Presidente della Repubblica del Texas, ufficialmente riconosciuta dal governo degli Stati Uniti dal marzo 1837, ma non dal Messico.\nLa Repubblica del Texas (1836-1845).\nNel 1837 Sam Houston pose la capitale della nuova Repubblica del Texas a Houston, e in seguito la trasfer\u00ec ad Austin nel 1839.\nIl giovane Stato aveva difficolt\u00e0 a garantire la sicurezza delle sue frontiere: nel 1842 il Messico lo invase e l'11 settembre le truppe nemiche sotto il comando del generale Adri\u00e1n Woll presero San Antonio. La citt\u00e0 fu liberata successivamente da una milizia guidata da Mathew Caldwell. In seguito a questi eventi il Texas domand\u00f2 la propria adesione agli Stati Uniti d'America, alla quale era favorevole la maggior parte della popolazione. Essi non accettarono subito poich\u00e9 gli abolizionisti americani non vedevano di buon occhio l'entrata di un ulteriore Stato schiavista nell'Unione, ma quando nel 1844 James K. Polk divenne presidente degli Stati Uniti, il Congresso vot\u00f2 a favore dell'ammissione del Texas e cos\u00ec il 29 dicembre 1845 divenne ufficialmente uno Stato americano.\nIl governo statunitense non nascondeva la propria intenzione di fissare la nuova frontiera sul Rio Grande (e non sulle rive del fiume Nueces) e di annettere la California messicana. Domand\u00f2 inoltre al governo messicano un'indennit\u00e0 per compensare le perdite subite durante la rivoluzione messicana. Questi fattori, unitamente alla perdita del Texas, furono alla base della guerra messicano-statunitense del 1846-1848.\nL'epoca delle guerre (1846-1870).\nL'8 maggio 1846, le forze del generale statunitense Zachary Taylor si diressero verso il Rio Grande in risposta alla presa di Fort Brown da parte dei messicani di Mariano Arista, riportando una vittoria nella battaglia di Palo Alto vicino all'attuale Brownsville.\nGli statunitensi invasero il Messico e ne occuparono la capitale il 14 settembre 1847. Nel trattato di pace di Guadalupe Hidalgo, firmato il 2 febbraio 1848, i messicani furono costretti a cedere i territori dell'Alta California e di Santa Fe de Nuevo M\u00e9xico, ricevendo in cambio 15 milioni di dollari di risarcimento.\nNel 1850 venne firmato un compromesso per risolvere le controversie territoriali sorte dopo la guerra messicano-statunitense. Tra le cinque misure previste in esso, una defin\u00ec i confini del Texas, il quale ricevette dallo Stato un assegno di dieci milioni di dollari di risarcimento per i terreni che fu costretto a cedere alle regioni vicine (Utah, Nuovo Messico ed ex Territorio del Missouri). Solo l'Oklahoma Panhandle rest\u00f2 oggetto di contesa fino a quando venne creato il Territorio dell'Oklahoma nel 1890. Dopo il 1848 il numero dei texani aument\u00f2 notevolmente in seguito all'immigrazione favorita dallo sviluppo delle piantagioni di cotone.\nCome Stato schiavista, il Texas entr\u00f2 negli Stati Confederati d'America il 1\u00ba marzo 1861. Durante la Guerra di secessione (1861-1865) ebbe un ruolo importante nella fornitura di viveri e armi e nella sostituzione dei soldati confederati caduti al fronte. Verso la met\u00e0 del 1863 venne occupato il nord del Mississippi, con l'effetto di tagliare fuori l'esercito texano a est del fiume. L'ultima importante battaglia dell'intera guerra ebbe luogo a Palmito Ranch il 13 maggio 1865, un mese dopo la resa del generale Lee ad Appomattox.\nLa Confederazione capitol\u00f2 nel 1865 e il Texas fu reintegrato nell'Unione il 30 marzo 1870. Come nel resto degli Stati sudisti, anche qui il periodo della ricostruzione fu caratterizzato dalla segregazione razziale, dalla violenza contro i neri e da una profonda crisi agricola.\nIl Texas dal 1870 in poi.\nIl 10 gennaio 1901 il Texas entr\u00f2 in un periodo di sviluppo economico causato dal rinvenimento del petrolio. Il primo pozzo fu il cosiddetto \"Spindletop\", situato presso Beaumont, che rivel\u00f2 l'esistenza di un grande giacimento nel sottosuolo caratterizzato da un'elevata produttivit\u00e0 giornaliera. Altri giacimenti vennero scoperti successivamente in tutto lo Stato e, dopo la seconda guerra mondiale, anche sotto le acque del Golfo del Messico, consentendo cos\u00ec un grande sviluppo in questo settore. Parte dei proventi del petrolio furono utilizzati, tra l'altro, per finanziare un fondo di sviluppo delle universit\u00e0 statali. Al suo apice, nel 1972, la produzione media era di tre milioni di barili al giorno.\nLa Grande depressione degli anni trenta ebbe effetti negativi anche per l'economia e la societ\u00e0 texana, aumentando notevolmente la disoccupazione. Molti agricoltori abbandonarono la regione colpita dal Dust Bowl e le pianure furono rese inadatte alla coltivazione a causa dell'erosione e della siccit\u00e0.\nIl 16 aprile 1947 nel porto di Texas City avvenne uno dei peggiori incidenti di questo Stato: una nave francese carica di nitrato d'ammonio prese fuoco e caus\u00f2 una tremenda esplosione, uccidendo almeno 576 persone. Questo episodio viene ricordato come Disastro di Texas City.\nDopo la seconda guerra mondiale, il Texas svilupp\u00f2 una moderna rete di universit\u00e0 e scuole, sotto la guida del governatore John B. Connally. Lo Stato federale concesse fondi per la ricerca anche nell'ambito delle presidenze di John F. Kennedy e Lyndon B. Johnson.\nIl 22 novembre 1963, l'allora Presidente John Fitzgerald Kennedy venne assassinato da Lee Harvey Oswald nella citt\u00e0 di Dallas.\nGeografia fisica.\nIl Texas si estende tra i 25\u00b050' e 36\u00b030' di latitudine nord e tra i 93\u00b031' e i 106\u00b038' di longitudine ovest. L'estremit\u00e0 settentrionale del Texas \u00e8 posta circa alla stessa latitudine della citt\u00e0 di Tunisi, mentre il sud \u00e8 alla stessa latitudine della citt\u00e0 di Luxor in Egitto. La citt\u00e0 situata pi\u00f9 a ovest \u00e8 El Paso. Con i suoi 696\u00a0241\u00a0km\u00b2, il Texas \u00e8 il secondo Stato pi\u00f9 grande degli USA dopo l'Alaska, il che spiega la sua grande variet\u00e0 di paesaggi. Esso si estende da nord a sud per 1\u00a0300\u00a0km e da est a ovest per 1\u00a0400\u00a0km e presenta oltre 1\u00a0000\u00a0km di coste affacciate sul Golfo del Messico (a sud-ovest). La maggior parte del Texas \u00e8 posto sul fuso orario degli stati centrali (UTC-6) e solo la regione pi\u00f9 occidentale (contee di El Paso e Hudspeth) appartiene al fuso orario delle montagne (UTC-7).\nIl Texas appartiene a diverse regioni: alla Sun Belt per il suo clima e il suo dinamismo economico; al Far West per i suoi paesaggi e il suo folklore, ma anche al Deep South per la sua storia e la sua cultura. Infine \u00e8 legato anche ai paesi della Mesoamerica a causa del suo passato e della posizione geografica.\nMorfologia.\nIl Texas costituisce una zona di transizione tra le Grandi Pianure e le Montagne Rocciose. I rilievi sono posti in senso longitudinale e la massima elevazione \u00e8 Guadalupe Peak (2 667 metri sul livello del mare). Tuttavia le pianure, le colline e gli altopiani costituiscono il paesaggio dominante, tenendo conto che l'altitudine media \u00e8 di 520 m.\nLe coste del Golfo del Messico sono basse e frastagliate da baie ed estuari. Sono fiancheggiate da diverse grandi isole, la pi\u00f9 grande delle quali \u00e8 Padre Island (542\u00a0km\u00b2).\nIl Texas meridionale \u00e8 occupato da parte della piana costiera che si estende dalla Florida al Messico, relativamente pianeggiante o leggermente ondulato, con altitudini inferiori ai 300 metri e favorevole alle attivit\u00e0 umane.\nIl Texas centrale \u00e8 costituito da altopiani pianeggianti delimitati da scarpate (scarpata di Balcones, scarpata di Caprock) e rappresenta la zona di transizione tra le Grandi Pianure e la piana costiera. L'altopiano di Edwards ricopre una vasta regione del Texas centro-meridionale e funge da raccordo con le Grandi Pianure. Pi\u00f9 a nord \u00e8 posto il Llano Estacado, considerato una delle pi\u00f9 grandi mesas del Nord America, e il Panhandle, composto di altopiani e pianure disseminate da canyon. Qui si trova quello di Palo Duro, il secondo pi\u00f9 esteso degli Stati Uniti dopo il Grand Canyon del Colorado.\nInfine \u00e8 da segnalare anche il Trans-Pecos, un complesso di catene montuose, altopiani e graben aridi o semi-aridi situato nell'estremit\u00e0 orientale dello Stato.\nIdrografia.\nIl Texas \u00e8 bagnato da circa 3 700 fiumi e 15 sistemi fluviali, per una lunghezza totale di 307\u00a0385\u00a0km. La maggior parte di essi scorre in direzione nord-ovest/sud-est. Il Rio Grande \u00e8 quello principale sia per lunghezza sia per importanza. Nasce sulle Montagne Rocciose, nello Stato del Colorado, e scorre per 3 034\u00a0km, di cui 2 018 segnano il confine tra Stati Uniti e Messico. La sua portata media \u00e8 di 160\u00a0m\u00b3 al secondo. Il suo maggiore affluente \u00e8 il Pecos che scorre per una lunghezza totale di 1\u00a0490\u00a0km, compreso il suo corso iniziale in Nuovo Messico (la sua sorgente \u00e8 infatti sui Monti Sangre de Cristo). Con i suoi 607\u00a0000\u00a0km\u00b2 il bacino idrografico del Rio Grande \u00e8 uno dei pi\u00f9 estesi di tutto l'ovest americano, includendo anche una porzione di Messico settentrionale. Forma un piccolo delta sabbioso prima di gettarsi nel Golfo del Messico.\nIl Brazos \u00e8 il fiume pi\u00f9 lungo completamente contenuto in questo Stato: misura 2 060\u00a0km ed \u00e8 l'undicesimo negli Stati Uniti. Il suo bacino idrografico si estende su una superficie di circa 116\u00a0000\u00a0km\u00b2.\nUn altro importante fiume \u00e8 il Colorado del Texas, che ha le sue sorgenti vicino a Lamesa. Nel suo tragitto attraversa la citt\u00e0 di Austin prima di gettarsi nel Golfo del Messico dopo un percorso di 1\u00a0380\u00a0km. Altri fiumi texani sono il Sabine (893\u00a0km), il Trinity (885\u00a0km), il Neches (669\u00a0km) e il Rio Nueces (507\u00a0km). Tutti concludono il loro corso nel Golfo del Messico.\nLo Stato \u00e8 attraversato anche da numerosi affluenti del Mississippi. Uno di essi, il Red River, si estende per 2 190\u00a0km di lunghezza, di cui 1\u00a0030 rappresentano il confine settentrionale dello Stato.\nIl Canadian \u00e8 invece un affluente del fiume Arkansas, a sua volta affluente del Mississippi, e attraversa il Texas Panhandle. Infine, nelle regioni aride dell'ovest, alcuni fiumi hanno un carattere temporaneo.\nIl lago Caddo \u00e8 il pi\u00f9 grande lago naturale del Texas: si trova nella regione orientale e possiede una superficie di 103\u00a0km\u00b2. Diverse dighe sono presenti sul fiume Colorado, dando forma a bacini quali il lago Buchanan (90,4\u00a0km\u00b2) e il lago Travis (77\u00a0km\u00b2). In totale sono presenti pi\u00f9 di 180 laghi e bacini artificiali, situati soprattutto nella zona orientale.\nDa segnalare anche il bacino Sam Rayburn, uno dei pi\u00f9 importanti bacini artificiali texani, esteso per 5,9\u00a0km di lunghezza e con una superficie di 463\u00a0km\u00b2.\nLe infiltrazioni d'acqua nelle rocce calcaree hanno inoltre dato vita alla formazione di grotte e caverne in diverse regioni come l'altopiano di Edwards (Inner Space Cavern, Natural Bridge Cavern, Wonder Cave). La falda acquifera qui situata si estende su circa 10\u00a0300\u00a0km\u00b2 e fornisce acqua a oltre due milioni di persone.\nClima.\nA causa delle sue dimensioni, il Texas \u00e8 caratterizzato da una notevole variet\u00e0 climatica, e tanto le precipitazioni, quanto le temperature, variano con la latitudine e l'altitudine sul livello del mare.\nLe precipitazioni annuali sono comprese tra i 1\u00a0538,5\u00a0mm della Contea di Jasper nell'est, e i 239,5\u00a0mm di El Paso nell'estremo occidente. Il record massimo di temperatura \u00e8 di 49\u00a0\u00b0C, registrato a Seymour il 12 agosto 1936 e a Monahans il 28 giugno 1994. Il record minimo \u00e8 invece di -31\u00a0\u00b0C, misurato a Tulia il 12 febbraio 1899 e a Seminole l'8 febbraio 1933.\nIl sud-est del Texas presenta un clima temperato umido e in esso si riscontra una vegetazione simile a quella della vicina Louisiana. Le precipitazioni sono superiori ai 1.000\u00a0mm annui e sono distribuite abbastanza regolarmente nel corso dei vari mesi, con un massimo in estate e lungo la costa. La temperatura media annua \u00e8 al di sopra dei 15\u00a0\u00b0C. Le estati sono calde e umide, gli inverni freschi. L'escursione termica annuale \u00e8 relativamente elevata, soprattutto nell'entroterra. Tra maggio e settembre, queste regioni sono colpite da tempeste e uragani che causano spesso gravi danni materiali. Tipiche del clima texano sono le supercelle, ovvero una tipologia di temporale molto violenta e distruttiva.\nL'ovest si presenta pi\u00f9 arido, con una temperatura un po' moderata a causa dell'altitudine. L'irrigazione \u00e8 necessaria per l'agricoltura, e la vegetazione si \u00e8 adattata alla siccit\u00e0.\nLa maggior parte dello Stato appartiene alla regione naturale delle Grandi Pianure. La zona settentrionale presenta un clima di tipo continentale con un'elevata escursione termica. La neve copre il suolo per tutto l'inverno e cade con una media di circa 58 centimetri annui. Nella stagione fredda il blizzard pu\u00f2 paralizzare le reti di trasporto e le cold waves possono far abbassare improvvisamente le temperature. Un altro tipico elemento del clima texano \u00e8 rappresentato dai \"tornado\", fenomeni violenti e puntuali riguardanti questa parte della \"Tornado Alley\"; essi nascono dall'unione dell'aria tropicale con l'aria pi\u00f9 fredda proveniente da nord. In estate i venti caldi causano fenomeni quali la siccit\u00e0 e l'erosione del suolo, come nel Dust Bowl degli anni 1930, mentre le improvvise piogge talvolta possono causare inondazioni da parte dei fiumi.\nAmbiente.\nIl Texas a causa delle sue dimensioni presenta una notevole variet\u00e0 di ecosistemi. I principali sono paludi e lagune lungo la costa, foreste nella regione orientale e centrale, praterie a nord e deserti e montagne a ovest. Alcune aree sono state dichiarate parchi naturali: il parco nazionale di Big Bend, il Parco nazionale dei Monti Guadalupe e il Parco statale del Canyon di Palo Duro ne sono alcuni esempi.\nAnche la fauna e la flora del Texas sono molto diversificate. Sono originarie di questo Stato circa un centinaio di specie di mammiferi e altrettante di rettili, di cui i pi\u00f9 pericolosi sono il crotalo e il mocassino d'acqua. Circa 550 specie di uccelli vivono qui, quasi i tre quarti di quelle viventi negli Stati Uniti. Anche gli animali divenuti ormai simboli dello Stato rivelano la sua grande biodiversit\u00e0: il mimo settentrionale per gli uccelli, il pesce persico del Guadalupe per i pesci, l'armadillo a nove fasce, il pipistrello senza coda messicano e il longhorn per quanto concerne i mammiferi, la lucertola cornuta del Texas tra i rettili e la farfalla monarca e il \"Sinistrofulgur pulleyi\" per gli invertebrati. Le piante riconosciute come simbolo dello Stato sono invece il peperoncino, il fico d'India, il lupino, la cipolla dolce e il pecan. Infine molte sono le specie protette dal governo, come il bisonte, il Puma, l'antilocapra e il lupo rosso.\nL'ambiente del Texas \u00e8 tuttavia minacciato dai cambiamenti climatici e dalle attivit\u00e0 umane: la frequenza delle tempeste e degli uragani erode la costa, che \u00e8 anche soggetta ai mutamenti del terreno, e l'inquinamento industriale minaccia i fiumi, le baie e le falde acquifere sotterranee. Houston \u00e8 la citt\u00e0 pi\u00f9 inquinata dello Stato. L'intensit\u00e0 di irrigazione e l'eccessivo sfruttamento dei pascoli minaccia invece il nord e l'ovest dello Stato.\nGeologia.\nLa parte del Texas geologicamente pi\u00f9 antica \u00e8 quella del \"Llano Uplift\", situato nel centro del Texas Hill Country: le rocce granitiche del Precambriano che si trovano in questo sito hanno un'et\u00e0 di circa 1,1 miliardi di anni e costituiscono i resti di un'antica catena montuosa erosa. La zona pi\u00f9 conosciuta agli abitanti e ai turisti \u00e8 l'Enchanted Rock.\nAlla fine del Paleozoico (290 milioni di anni fa), la collisione del Nord America con il Sud America diede vita a una catena di montagne (orogenesi di Ouachita del Pennsylvaniano) i cui resti sono visibili nelle Marathon Mountains, situate tra le catene occidentali e l'altopiano di Edwards. Durante questo periodo si form\u00f2 anche la scarpata di Balcones.\nNel permiano, circa 280 milioni di anni fa, i Monti Ouachita erano delimitati dal mare a ovest; in fondo a esso si andarono depositando resti di microrganismi, minerali e sedimenti da erosione. Questi depositi, soprattutto quelli situati nel bacino permiano di Midland e in quello di Odessa, vennero successivamente ricoperti da strati di sedimentari e incominciarono il lento processo che li trasform\u00f2 in petrolio. Le rocce del permiano sono visibili nel Canyon di Palo Duro e nei Monti Guadalupe. Successivamente l'apertura del Golfo del Messico nel Mesozoico caus\u00f2 una spaccatura a sud dei Monti Ouachita ed ebbe un notevole impatto sulla geomorfologia del Texas: grandi quantit\u00e0 di sale e calcare si depositarono sotto l'attuale piana costiera nel Giurassico, quando i primi mari poco profondi andavano formandosi. L'accumulo di strati sedimentari nel Cretaceo \u00e8 all'origine dell'altopiano di Edwards.\nDalla fine del Cenozoico, il sollevamento geologico di buona parte degli Stati Uniti occidentali port\u00f2 alla formazione delle Montagne Rocciose e di altre catene montuose e bacini nella regione del Trans-Pecos. L'Eocene e l'Oligocene furono invece caratterizzati da un'intensa attivit\u00e0 vulcanica in questa regione.\nDalla met\u00e0 del Terziario al Quaternario, gli altopiani furono progressivamente coperti da sedimenti strappati dai fiumi alle Montagne Rocciose situate pi\u00f9 a ovest. Il sollevamento delle Montagne Rocciose e l'erosione dei fiume diede luogo anche a canyon come quello di Palo Duro e a scarpate quali Caprock e Mascalero. La maggior parte delle valli furono scavate nel Pleistocene, dando forma all'attuale geologia della regione interna.\nUgualmente nel terziario si form\u00f2 la piana costiera in seguito all'accumulo di fango, limo e sabbia. Con il ritiro del mare durante il Cenozoico cominci\u00f2 a disegnarsi il litorale attuale del Texas, composto da depositi sedimentari apportati progressivamente.\nIl Texas non \u00e8 mai stato colpito da violenti terremoti: uno dei pi\u00f9 importanti fu quello di Valentine del 16 agosto 1931, che tuttavia non caus\u00f2 eccessivi danni. Le regioni pi\u00f9 vulnerabili al rischio sismico sono il Trans-Pecos, e, in misura minore, il nord dello Stato.\nOrigini del nome.\nLa parola \"Texas\" deriva da \"t\u00e1ysha\", che nella lingua parlata dai nativi americani Hasinai significa \"alleati\" o \"amici\", \u00e8 soprannominato \"Lone Star State\" (Stato della stella solitaria) e il suo motto \u00e8 \"Friendship\" (amicizia).\nSociet\u00e0.\nEvoluzione demografica.\nNel 2018 la popolazione del Texas era stimata in 28\u00a0701\u00a0845 abitanti, il 7,8% dell'intera popolazione degli Stati Uniti. Il Texas \u00e8 dunque il secondo Stato pi\u00f9 popoloso degli Stati Uniti, preceduto dalla California e seguito dello Stato di New York.\nTra il 2000 e il 2006 la popolazione \u00e8 cresciuta del 12,7%, una media due volte pi\u00f9 veloce rispetto al resto del paese.\nLa densit\u00e0 media di popolazione nel 2006 risultava di 33,7 abitanti/km\u00b2. Questa cifra relativamente bassa rispetto ad altri Stati cela disparit\u00e0 significative: le zone pi\u00f9 popolate sono situati a est e la maggior parte dei texani vive in citt\u00e0 (l'80% della popolazione \u00e8 urbana).\nIn base ai dati del 2005, il tasso di mortalit\u00e0 in Texas \u00e8 pari a 6,8 morti annui ogni mille abitanti, pertanto \u00e8 al di sotto della media nazionale (8,2 morti annui ogni mille abitanti). Il tasso di natalit\u00e0 \u00e8 pari a 17,1 nati annui ogni mille abitanti (2004) ed \u00e8 ben al di sopra della media nazionale (14 nati annui ogni mille abitanti), una tendenza diffusa in tutto il sud degli Stati Uniti. Gli ispanici hanno un tasso di natalit\u00e0 pi\u00f9 elevato rispetto al resto della popolazione. Infine, la popolazione del Texas \u00e8 relativamente giovane in quanto l'et\u00e0 media \u00e8 33,1 anni contro i 36,4 anni degli Stati Uniti.\nEtnie.\nLa maggioranza della popolazione \u00e8 costituita da bianchi di origine europea. Gran parte di essi discende dagli antichi colonizzatori inglesi e francesi. Il popolamento europeo per\u00f2 ottenne maggiore diversificazione solo dopo le rivoluzioni del 1848: dei tedeschi si insediarono a Fredericksburg e New Braunfels, dei cechi nella contea di Lavaca e degli olandesi a Nederland; i loro discendenti vivono nella regione.\nConsistenti sono per\u00f2 le minoranze: circa 3 450\u00a0500 texani sono nati all'estero (il 15,6% del totale della popolazione); di essi circa 1,2 milioni sono clandestini immigrati soprattutto dal Messico. Il 31,2% della popolazione parla in casa una lingua diversa da quella inglese.\nLa minoranza pi\u00f9 numerosa \u00e8 quella nera, che trae origine dall'impiego di schiavi nelle piantagioni di cotone.\nIl loro numero ha visto un notevole aumento negli anni: pass\u00f2 da 42 455 neri nel 1848 a circa 394 000 nel 1890; il loro numero \u00e8 di 2 673 000, di cui oltre il 40% \u00e8 concentrato nelle aree metropolitane di Dallas e Houston.\nAnche i latino-americani sono piuttosto numerosi (6,7 milioni nel 2000). Essi sono originari soprattutto del Messico (circa 5 milioni) e dell'America Latina. Vengono solitamente chiamati \"tejanos\" e la maggior parte di essi vive nelle citt\u00e0 di Houston, Dallas, San Antonio ed El Paso e nelle contee lungo il Rio Grande. Alcuni di essi discendono anche da coloni spagnoli.\nTra le altre minoranze etniche, gli asiatici hanno conosciuto un notevole aumento numerico a partire dal 1960, soprattutto per quanto riguarda i coreani e i vietnamiti.\nUn'altra minoranza etnica presente in Texas sono i Cajun che sarebbero i discendenti dei colonizzatori francesi Acadiani che sono circa 50\u00a0000 unit\u00e0 e oltre all'inglese a casa parlano anche il francese.\nInfine, circa 50\u00a0000 amerindi vivono nel territorio texano. Vi sono tre riserve: Alabama-Coushatta Reservation (a est), Ysleta del Sur Pueblo (a ovest) e Kickapoo Reservation nella Contea di Maverick.\nCitt\u00e0.\nLe citt\u00e0 del Texas si sono sviluppate soprattutto dopo la seconda guerra mondiale, come in altre regioni della Sun Belt. Se il Texas \u00e8 stato a lungo uno Stato rurale, all'inizio del XXI secolo oltre l'80% della popolazione risiedeva nelle citt\u00e0, uno dei tassi di urbanizzazione pi\u00f9 alti negli USA.\nLe aree metropolitane comprese nel Sun Belt sono caratterizzate da un'elevata crescita della popolazione: tra il luglio 2006 e il luglio 2007, la popolazione dell'area metropolitana Dallas-Fort Worth \u00e8 aumentata di 162 000 abitanti, un record per lo Stato. Houston si classifica al quarto posto fra le pi\u00f9 popolate citt\u00e0 degli Stati Uniti, San Antonio al settimo posto, e Dallas al nono. La rete urbana del Texas \u00e8 dominata da tre citt\u00e0 con oltre un milione di abitanti (Houston, Dallas e San Antonio che formano un triangolo urbano), solo dietro si pone la capitale dello Stato (Austin) e centri come Fort Worth ed El Paso.\nLa distanza tra lavoro e casa, come conseguenza dell'espansione urbana incontrollata, incoraggia i texani a viaggiare in auto, causando la congestione nelle ore di punta. Houston \u00e8 la citt\u00e0 pi\u00f9 inquinata del paese: un organismo di controllo dell'inquinamento \u00e8 stato creato gi\u00e0 negli anni 1950; il canale di Houston rimane uno dei corsi d'acqua pi\u00f9 inquinati del mondo, nonostante l'installazione di impianti di trattamento delle acque reflue negli anni 1980. La fauna nella baia di Galveston \u00e8 minacciata dai rifiuti industriali. Anche la gestione dei rifiuti nelle grandi citt\u00e0 pone numerosi problemi.\nAbbandonati dalla classe media dopo l'ultima guerra mondiale, i centri delle citt\u00e0 texane conobbero un rilancio dagli anni novanta. La citt\u00e0 di Austin ha aumentato le sue aree pedonali nel centro, e sulla falsariga di Vancouver ha costruito piste ciclabili, in particolare intorno al lago Lady Bird.\nLa creazione di centri d'arte e musei ha rivitalizzato i quartieri centrali attraverso una politica che cerca di attirare artisti e istituzioni culturali A Dallas, Deep Ellum, un quartiere che un tempo soffriva di gravi problemi sociali e di insicurezza, \u00e8 stato interessato da un rinnovamento urbano.\nAppartiene al Texas la contea meno abitata degli Stati Uniti: La contea di Loving, che al censimento del 2010 aveva 82 abitanti.\nIl territorio della contea, che non \u00e8 costituito in municipalit\u00e0 (\u00e8 una \"unincorporated area\", cio\u00e8 \u00e8 amministrato unificato come contea), e ha come luogo principale, sede di contea, e di tribunale di contea, il centro abitato di Mentone che giunto a un minimo di 15 abitanti ne elenca 19 all'ultimo censimento del 2010\nSociet\u00e0 e religione.\nStatistiche generali.\nNel 2006 il reddito medio delle famiglie era di 44 922 $, cio\u00e8 3 529 $ in meno rispetto alla media nazionale. Il reddito medio per abitante nello stesso anno era invece di 22 501 $, cio\u00e8 2 766 $ in meno della media nazionale. La quota di persone che vivono al di sotto della soglia di povert\u00e0 era del 16,9% nel 2006, cio\u00e8 del 3,6% superiore al tasso statunitense. Il Texas \u00e8 l'ottavo Stato USA per numero di poveri.\nIl tasso di divorzi \u00e8 circa lo stesso della media nazionale (3,5 per mille abitanti) e in tendenza a diminuire dal 1990.\nViolenza e criminalit\u00e0.\nLa violenza e la criminalit\u00e0 sono sempre esistiti in Texas, in particolar modo nelle grandi citt\u00e0: i casin\u00f2 illegali di Sam e Rosario Maceo di Galveston negli anni del Proibizionismo, l'assassinio di John Fitzgerald Kennedy a Dallas nel 1963 e il massacro dell'Universit\u00e0 del Texas ad Austin nel 1966 ne costituiscono alcuni esempi.\nCon 5,9 omicidi ogni 100\u00a0000 abitanti (la media nazionale \u00e8 di 5,6), il Texas si classifica il quarto Stato con pi\u00f9 omicidi dietro Louisiana, Maryland e Nevada.\nDallas (16,4 omicidi ogni 100\u00a0000 abitanti) e Houston (16,3 omicidi ogni 100\u00a0000 abitanti) sono due tra i centri pi\u00f9 colpiti dagli omicidi, ma sono rispettivamente al 45\u00ba e 46\u00ba posto tra le grandi citt\u00e0 degli Stati Uniti.\nNel 1996 il Texas si classificava al ventiduesimo su 50 Stati per numero di morti da arma da fuoco (12,94% sugli omicidi totali).\nReligione.\nLa Costituzione del Texas riconosce la separazione tra Stato e Chiesa e la libert\u00e0 di culto. Il Texas fa parte della Bible Belt (cintura della Bibbia) ed \u00e8 un baluardo del protestantesimo evangelico, presentando il pi\u00f9 alto numero di praticanti del paese.\nL'area urbana Dallas-Fort Worth ospita tre seminari evangelici, mentre a Houston \u00e8 situata la pi\u00f9 grande chiesa americana, la Lakewood Church. La House of Yahweh che fu fondata a Odessa nel 1974, ha la sua sede mondiale e morale in Texas e precisamente in Abilene (Texas), mentre dopo il Tempio di Gerusalemme, solo il Tempio di Clyde, nella Contea di Callahan, \u00e8 l'unico posto al mondo in cui le feste celebrative devono essere osservate. Anche la sede mondiale della \"General Association of Branch Davidian Seventh Day Adventists\" (Davidiani) si trova a Kingsland (https://web.archive.org/web/20150925133741/http://www.the-branch.org/index.php) oltre che a Waco.\nPolitica e governo.\nOrganizzazione dei poteri.\nLa Costituzione del Texas, in vigore dal 1876, organizza le istituzioni e definisce i diritti dei cittadini dello Stato. Come a livello nazionale, i poteri esecutivo, legislativo e giudiziario sono separati.\nIl potere esecutivo spetta al governatore (\"Governor\"), che ha il diritto di veto sulle proposte di legge e dispone delle forze dell'ordine. Le altre funzioni del potere esecutivo sono divise tra il vice governatore (\"Lieutenant Governor of Texas\"), il segretario di Stato (\"Secretary of State\"), il controllore dei conti pubblici (\"Comptroller of Public Accounts\"), il procuratore generale (\"Attorney General\"), il commissario terriero (\"Land Commissioner\"), il commissario agricolo (\"Agriculture Commissioner\"), i tre membri della Texas Railroad Commission e il Consiglio di Stato dell'Educazione (\"State Board of Education\").\nIl corpo legislativo \u00e8 bicamerale: consiste in un senato (la camera alta) di 31 membri eletti per quattro anni, e una camera dei rappresentanti (la camera bassa) di 150 membri eletti per due anni. Esso detiene il potere di voto su leggi, imposte e tasse.\nDurante la legislazione 2019-20, la camera bassa era composta da 83 repubblicani e 67 democratici, mentre quella alta da 19 repubblicani e 12 democratici. Le due assemblee si riuniscono nel Campidoglio dello Stato del Texas ad Austin. Lo \"Speaker of the House\" dirige i lavori della Camera dei rappresentanti, mentre il vice governatore si occupa del Senato.\nIl corpo legislativo si riunisce in sessione ordinaria ogni due anni, ma il governatore pu\u00f2 convocare sessioni speciali con la frequenza desiderata.\nIl sistema giudiziario del Texas \u00e8 uno dei pi\u00f9 complessi degli Stati Uniti a causa della sovrapposizione di giurisdizioni. Il Texas possiede due corti d'appello: la corte suprema per cause civili e la corte d'appello penale per i crimini e i delitti. Anche qui la maggior parte delle cariche sono elettive.\nDa segnalare anche la Texas Ranger Division, uno speciale corpo di polizia istituito nel XIX secolo dal Texas Department of Public Safety, che continua a mantenere l'ordine e la sicurezza dello Stato in ogni campo.\nPolitica.\nIl Partito Democratico \u00e8 sempre stato il partito dominante in Texas fino agli anni ottanta: la popolazione ha ad esempio scelto ogni volta il candidato democratico per le presidenziali tranne che in quattro occasioni: nel 1928 (elezione del repubblicano Herbert Hoover), nel 1952 e 1956 (Dwight David Eisenhower) e nel 1972 (Richard Nixon). Dagli anni ottanta tuttavia lo Stato divenne una roccaforte del Partito Repubblicano: a partire dalla prima elezione di Ronald Reagan, i candidati repubblicani hanno sempre avuto la maggioranza dei voti. Il presidente repubblicano George W. Bush, governatore del Texas tra il 1994 e il 2001, ha sempre ottenuto la maggioranza dei voti: alle elezioni del 2004 vinse con il 61,09% dei voti contro il 38,22% del democratico John Kerry. Anche in quelle del 2008 la maggior parte dei texani vot\u00f2 a favore del candidato repubblicano John McCain, che raccolse il 55% dei voti contro il 44% per Barack Obama.\nIl governatore \u00e8 il repubblicano Greg Abbott, in carica dal gennaio 2015. Il precedente era stato Rick Perry, che, dopo 14 anni di governatorato, rinunci\u00f2 a una nuova ricandidatura.\nMolti sono i politici texani che nel corso della loro vita assunsero importanti funzioni politiche a livello nazionale: il presidente Lyndon B. Johnson (1964-1969), il vicepresidente John Nance Garner (1933-1941), lo speaker della camera dei rappresentanti Sam Rayburn (anni 1940-1961) e il senatore Ralph Yarborough (1957-1971). Anche il presidente Dwight D. Eisenhower nacque in questo Stato, ma dopo pochi anni si trasfer\u00ec in Kansas.\nGiustizia.\nL'8 novembre 2005 il Texas divenne il diciannovesimo Stato ad adottare una legge costituzionale che vieta il matrimonio gay, approvata con una schiacciante maggioranza (76,25% dei voti).\nIl Texas \u00e8 uno dei 37 Stati degli Stati Uniti in cui \u00e8 praticata la pena di morte; il metodo ufficiale \u00e8 quello dell'iniezione letale. Il Texas \u00e8 inoltre lo Stato americano dove sono state eseguite pi\u00f9 condanne a morte: nel 2007, delle circa 42 esecuzioni compiute negli Stati Uniti, 26 hanno avuto luogo in Texas.\nI seguenti reati prevedono la pena di morte:\nL'impiccagione fu l'unico mezzo di esecuzione tra il 1819 e il 1923. L'anno seguente venne introdotto l'uso della sedia elettrica; i primi criminali a essere uccisi con quest'ultimo metodo furono Charles Reynolds, Ewell Morris, George Washington, Mack Matthews e Melvin Johnson (8 febbraio 1924); l'ultimo fu invece Joseph Johnson (30 luglio 1964). Uno dei pi\u00f9 famosi giustiziati fu Raymond Hamilton, membro dell'associazione criminale Barrow Gang, ucciso tramite elettrocuzione il 10 maggio 1935 con l'accusa di omicidio.\nNel 1964 fu istituita \"de facto\" una moratoria sulla pena di morte, che caus\u00f2 una temporanea sospensione delle esecuzioni. Quando il 29 giugno 1972 la pena di morte fu ufficialmente dichiarata \"punizione crudele e inusuale\" dalla Corte Suprema vi erano 45 uomini nel braccio della morte texano, le cui condanne furono tramutate in ergastolo.\nQuando la pena fu reintrodotta nel 1974 il primo uomo a dover essere giustiziato era John Devries, che entr\u00f2 nel braccio della morte il 15 febbraio di quell'anno e si suicid\u00f2 nella propria cella impiccandosi con le lenzuola il 1\u00ba luglio.\nNel 1977 venne adottato il metodo dell'iniezione letale per le esecuzioni, utilizzato per la prima volta su Charlie Brooks il 7 dicembre 1982, condannato per il rapimento e omicidio di un meccanico di Fort Worth. Il Texas divenne cos\u00ec il primo Stato ad adottare tale metodo. Inoltre dal 12 gennaio 1996 i parenti e gli amici pi\u00f9 stretti della vittima del condannato possono assistere all'esecuzione.\nIl braccio della morte (\"death row\") dal 1928 al 1965 era situato nell'ala est della prigione di Huntsville; in seguito venne spostato in quella di Ellis. Il 9 giugno 2009 i detenuti erano 340, tra cui 10 donne. Il 30,9% erano bianchi, il 38,8% neri e il 29,1% latino-americani.\nIl Texas all'interno degli Stati Uniti.\nDal 1845 il Texas \u00e8 uno dei 50 Stati che compongono gli Stati Uniti ed \u00e8 pertanto soggetto alle stesse norme degli altri Stati membri e deve rispettare la Costituzione americana. La politica estera, la difesa e la politica monetaria sono quindi competenze esclusive di Washington.\nNel 111\u00ba Congresso statunitense (2009-2010) il Texas \u00e8 rappresentato al Senato da due repubblicani (Kay Bailey Hutchison e John Cornyn) e nella Camera dei Rappresentanti da 12 democratici e 20 repubblicani.\nIl governo locale.\nIl Texas \u00e8 diviso in 32 distretti elettorali in cui sono eletti i deputati alla Camera dei rappresentanti degli Stati Uniti. Il numero dei rappresentanti \u00e8 proporzionale alla popolazione dello Stato e pertanto il Texas \u00e8 al secondo posto dopo la rappresentanza californiana.\nIl territorio \u00e8 anche diviso in 254 contee, il numero pi\u00f9 grande tra gli Stati del paese.\nLa pi\u00f9 grande \u00e8 la Contea di Brewster, la pi\u00f9 piccola quella di Rockwall.\nLe contee funzionano come delle divisioni amministrative e non hanno alcuna giurisdizione sovrana propria. Sono autorit\u00e0 decentrate e il loro ruolo \u00e8 quello di applicare la legge locale dello Stato. Le contee sono responsabili per la polizia locale, i servizi pubblici, le biblioteche, la raccolta di statistiche essenziali e della predisposizione di certificati di nascita, matrimonio e morte. Sono amministrate da una commissione (\"Commissioners' Court\") di cinque membri che prendono decisioni a maggioranza assoluta su diversi temi come tasse e bilancio. Un importante funzionario della contea \u00e8 lo sceriffo (in inglese \"sheriff\"), responsabile per la polizia.\nSistema giudiziario.\nLa struttura giudiziaria complessa del Texas \u00e8 divisa in cinque ampi livelli: i tribunali d'appello, i tribunali d'appello intermedi, i tribunali di primo grado, i tribunali distrettuali e i tribunali di primo grado locali.\nNel 2018, il tasso di criminalit\u00e0 dello Stato \u00e8 diminuito del 5,4% rispetto al 2017.\nEconomia.\nL'economia texana \u00e8 da sempre basata principalmente sull'attivit\u00e0 agricola e sull'allevamento e sull'estrazione e la lavorazione del petrolio; a partire dalla met\u00e0 del XX secolo lo Stato conobbe anche una diversificazione delle sue attivit\u00e0. Alla fine del 2006 il prodotto interno lordo ammontava a 1\u00a0090 miliardi di dollari, il secondo pi\u00f9 elevato negli USA\nIl PIL pro capite era di 47\u00a0548 dollari nel 2007.\nSe il Texas fosse considerato come una nazione indipendente, la sua economia sarebbe addirittura la dodicesima del mondo.\nL'economia \u00e8 molto dinamica: il suo tasso di crescita \u00e8 stato del 4,7% tra il 2006 e il 2007, il 5\u00b0 pi\u00f9 elevato negli USA.\nTra agosto 2007 e agosto 2008 sono stati creati 252 000 posti di lavoro, attestando il tasso di disoccupazione al 5% nel mese di agosto 2008, 1,1 punti percentuali al di sotto della media nazionale. I fattori che promuovono il dinamismo economico sono molteplici: alcuni sono fattori naturali, come la posizione centrale, il clima attraente e l'abbondanza di risorse. Altri fattori sono politici, come l'assenza di imposte sul reddito e la generale bassa imposizione fiscale. Infine, si registra un'abbondante manodopera e una fitta rete di trasporti di elevata qualit\u00e0. Tuttavia, vi sono disparit\u00e0 economiche tra le varie regioni e tra i gruppi sociali: difatti la crescita economica va principalmente a beneficio delle citt\u00e0 dello Stato.\nAgricoltura.\nIl Texas \u00e8 al primo posto negli Stati Uniti per numero e dimensioni delle aziende agricole, per numero di capi di bestiame allevati e per la produzione di cotone.\nL'allevamento principale \u00e8 quello di bovini, fatto attraverso la tradizionale struttura del ranch e soprattutto nella regione del Texas Panhandle e nella zona occidentale. Quello ovino \u00e8 praticato soprattutto sull'Edwards Plateau.\nLa diversit\u00e0 di climi e la dominanza di pianure e altopiani favoriscono la crescita di piante diverse: frumento nella regione delle Grandi Pianure, cotone a est, colture subtropicali sulla costa (riso, canna da zucchero) e frutta e ortaggi nella valle del Rio Grande.\nIl legname \u00e8 sfruttato nelle foreste orientali.\nAnche la pesca \u00e8 sviluppata: i principali prodotti sono gamberetti, granchi, salmoni e pesci gatto.\nMiniere, idrocarburi ed energia.\nIl Texas \u00e8 uno dei pi\u00f9 importanti produttori di petrolio e di gas naturale: la produzione petrolifera \u00e8 stata di 1241\u00a0000 di barili al giorno nel 2002, e ha costituito il 26% del PIL nel 1981 e il 10% nel 2000. Il Texas possiede circa un quarto delle riserve di idrocarburi degli USA. Le principali regioni produttrici sono le coste del Golfo del Messico e il Bacino Permiano. Con l'innalzamento dei prezzi, molti piccoli pozzi sono diventati redditizi. Il petrolio texano (\"West Texas Intermediate\") \u00e8 considerato uno dei migliori d'America.\nLo Stato \u00e8 al primo posto a livello nazionale nella produzione di gas naturale, ricavato principalmente nel Texas Panhandle e nel nord-est. Mentre la produzione di petrolio tende a diminuire, il gas rappresenta un quarto della produzione statunitense ed \u00e8 in aumento dal 2002.\nLa produzione di merci pesanti e materiali da costruzione costituiscono un settore portante (cemento, pietre, sale, sabbia, ghiaia). Il Texas \u00e8 il primo produttore statunitense di gesso, magnesio e zolfo. Ci sono depositi di lignite nella piana costiera, di catrame nel centro-nord e nel sud-ovest dello Stato.\nIl Texas pu\u00f2 anche contare sul suo potenziale di energia eolica, solare e idroelettrica.\nNel 2006 \u00e8 diventato il primo Stato produttore di energia eolica del paese davanti alla California e alla fine del 2007 le turbine eoliche qui installate sviluppavano un totale di 4 356 megawatt. Altri progetti sono in fase di studio: TXU Corporation e Shell stanno progettando la pi\u00f9 grande centrale eolica del mondo, con una capacit\u00e0 di 3 000\u00a0MW. L'energia eolica fornisce il 3% del consumo energetico, l'equivalente di un milione di case.\nIndustria.\nL'industria pesante \u00e8 dominata da industrie che lavorano nella trasformazione degli idrocarburi: il Texas possiede 26 raffinerie che rappresentano un quarto della capacit\u00e0 di raffinazione del paese. Esse sono concentrate nelle aree portuali e industriali della costa. La capacit\u00e0 totale di raffinazione del petrolio \u00e8 4,6 milioni di barili al giorno. I prodotti raffinati sono poi spediti attraverso condotte in tutti gli Stati Uniti o esportati mediante navi da Port Arthur, Texas City, Galveston, Freeport, Port Lavaca e Corpus Christi. Diverse compagnie petrolifere hanno la loro sede nello Stato, come ConocoPhillips, Halliburton e Marathon Oil a Houston, ExxonMobil a Irving, Valero Energy a San Antonio.\nDalla seconda met\u00e0 del XX secolo, hanno incominciato a svilupparsi le industrie ad alta tecnologia, facendo diventare il Texas uno dei principali poli del Sun Belt e degli Stati Uniti.\nLe industrie tecnologiche sono concentrate soprattutto nelle citt\u00e0: ad esempio la societ\u00e0 informatica \"Silicon Hills\" si trova ad Austin. Molte aziende lavorano in collaborazione con l'Universit\u00e0 del Texas. Da segnalare anche la \"Silicon Prairie\", chiamata anche \"Telecom corridor\", che comprende circa 600 aziende nel settore delle tecnologie dell'informazione e della comunicazione, lungo la strada che attraversa il nord dell'area metropolitana Dallas-Fort Worth. Tra le diverse imprese legate all'alta tecnologia con sede in Texas vi sono anche le seguenti: Dell (computer, a Round Rock), Texas Instruments Incorporated (componenti elettronici e semiconduttori, a Dallas), Perot Systems (servizi informatici, a Plano), AT&amp;T Inc. (servizi di telefonia, Dallas) ed Electronic Data Systems (tecnologia dell'informazione, Plano).\nHouston \u00e8 uno dei primi centri per le biotecnologie e l'ingegneria aerospaziale con il Lyndon B. Johnson Space Center della NASA. Fort Worth ospita invece la divisione aerospaziale di Lockheed Martin e il costruttore d'elicotteri Bell Helicopter Textron.\nSettore terziario.\nIl settore terziario si \u00e8 diversificato e sviluppato a partire dal 1945, ed \u00e8 rappresentato da aziende attive nel settore dell'abbigliamento (Men's Warehouse), dei ristoranti (Landry's Restaurants Inc.), della salute (Tenet Healthcare) e della grande distribuzione (Whole Foods Market).\nL'area metropolitana Dallas-Fort Worth \u00e8 la seconda area commerciale degli Stati Uniti e Highland Park Village presenta la pi\u00f9 grande concentrazione di centri commerciali per abitante.\nGli hotel Hilton sono nati nel 1919 a Cisco, quando il fondatore Conrad Hilton apr\u00ec il suo primo albergo. Il secondo venne edificato a Dallas nel 1925 e la catena Hilton \u00e8 presente in tutto il mondo.\nIl turismo \u00e8 un settore molto dinamico: la cultura ispanica a San Antonio ed El Paso, il folclore western a Fort Worth, i centri balneari di Galveston, Corpus Christi e Padre Island e i centri congressi a Houston e Dallas attraggono numerosi visitatori da tutto il mondo.\nLo Stato \u00e8 importante anche per il settore televisivo, soprattutto nella regione di Austin. La serie TV Dallas \u00e8 stata girata a Southfork Ranch (Plano), mentre la seconda e la terza stagione di Prison Break a Dallas. Diversi studi cinematografici di Hollywood hanno delocalizzato la loro produzione nella regione di Austin. Il gruppo Clear Channel Communications ha sede a San Antonio, mentre Pi Studios e Timegate Studios si trovano nella zona di Houston. Infine, Blockbuster Video e Cinemark Theatres sono presenti nell'area metropolitana Dallas-Fort Worth.\nInfine anche la finanza \u00e8 molto sviluppata. I due centri pi\u00f9 importanti sono Dallas e Houston, dove le compagnie petrolifere sono ben rappresentate.\nIstruzione.\nIl sistema educativo del Texas si classifica al 26\u00ba posto in base a un rapporto redatto dall'American Legislative Exchange Council. Le scuole pubbliche statali sono amministrate dalla Texas Education Agency e regolate dal Texas Education Code. Il territorio \u00e8 suddiviso in pi\u00f9 di 1\u00a0000 distretti scolastici. Oltre al sistema pubblico vi sono anche scuole private di tutti i tipi che non dipendono dalla Texas Education Agency. Infine, l'insegnamento a domicilio \u00e8 relativamente sviluppato a causa delle deboli restrizioni imposte da parte dello Stato.\nIl secondo presidente della Repubblica del Texas, Mirabeau Lamar, \u00e8 considerato il \"padre dell'istruzione texana\". Durante il suo mandato fece costruire scuole pubbliche in ogni contea e istitu\u00ec il Permanent University Fund, un finanziamento per le universit\u00e0 fornito dallo Stato. Le sue opere dunque gettarono le basi del sistema scolastico texano.\nUniversit\u00e0.\nLa scoperta del petrolio in questo Texas nei primi anni del XX secolo contribu\u00ec a finanziare il rapido sviluppo di numerose universit\u00e0 pubbliche, tra cui quelle dello University of Texas System e del Texas A&amp;M University System.\nNello Stato vi sono 181 universit\u00e0, ampiamente coinvolte nella vita culturale per le loro pubblicazioni (University of Texas Press, Texas A&amp;M University Press), le loro squadre sportive, i loro musei e le loro associazioni e attirano studenti provenienti dagli Stati vicini e dall'estero.\nTra questi istituti i pi\u00f9 conosciuti sono la University of Texas at Austin e la Texas A&amp;M University di College Station. In particolare la prima nel 2003 contava circa 50\u00a0000 studenti iscritti, il numero pi\u00f9 elevato nello Stato e il terzo negli USA. Nella classifica delle migliori universit\u00e0 pubbliche americane per l'anno scolastico 2009-2010 la prima si classifica al 15\u00ba, mentre la seconda al 22\u00b0.\nAltri istituti degni di nota sono la University of Houston e la University of North Texas, nelle quali studiano oltre 30\u00a0000 studenti.\nIl Texas ha anche numerose universit\u00e0 private: tra queste, la Rice University (5 195 studenti) \u00e8 considerata la 40\u00b0 migliore negli USA e una delle pi\u00f9 ricche, con 4,7 miliardi di dollari di dotazione. La Baylor University di Waco (pi\u00f9 di 14 000 studenti) si distingue invece per essere stata fondata nel 1845 dal governo della Repubblica del Texas e per le notevoli dimensioni del suo campus (2,97\u00a0km\u00b2).\nSanit\u00e0.\nIl Commonwealth Fund classifica il sistema sanitario texano come il terzo peggiore della nazione. Lo Stato si posiziona agli ultimi posti anche in materia di accesso alle cure sanitarie, qualit\u00e0 e costo degli ospedali. Le principali cause sono una politica errata, un elevato tasso di povert\u00e0 tra le fasce pi\u00f9 deboli della popolazione e la massiccia immigrazione clandestina soprattutto dal Messico. Nel maggio 2006 il Texas ha avviato pertanto il programma \"code red\" (codice rosso) in risposta alla segnalazione che nello Stato la popolazione senza adeguata assicurazione sanitaria era il 25,1%, il numero pi\u00f9 alto negli USA. Il sistema sanitario texano ha subito anche numerose denunce per i danni causati dalla malasanit\u00e0, fissati a 250\u00a0000 dollari nell'anno 2005.\nPer quanto riguarda la salute della popolazione, il Trust for America's Health nel 2008 ha classificato il Texas al quindicesimo posto nella classifica nazionale per numero di adulti obesi, che costituiscono il 27,2% del totale. Nel 2008 la rivista Men's Health ha indicato quattro citt\u00e0 texane fra i venticinque centri urbani statunitensi con pi\u00f9 obesi: Houston (6\u00b0), Dallas (7\u00b0), El Paso (8\u00b0) e Arlington (14\u00b0). Vi era solo una citt\u00e0 tra le venticinque pi\u00f9 sane degli USA: Austin, classificata 21\u00aa.\nRicerca medica.\nIl Texas si distingue nel campo della ricerca medica: detiene il record nazionale di spesa in ricerca e sviluppo (446,7 milioni di dollari nel 2006) e presenta decine di istituti atti a questo scopo, tra cui nove scuole di medicina, tre scuole dentistiche e una di optometria. Esistono anche due laboratori P4: uno presso la University of Texas Medical Branch di Galveston e l'altro al Texas Biomedical Research Institute di San Antonio.\nIl Texas Medical Center di Houston presenta la pi\u00f9 grande concentrazione mondiale di istituti di ricerca sanitaria, con 47 strutture. Detiene inoltre il record mondiale per numero di trapianti di cuore. Nella stessa citt\u00e0 \u00e8 situato anche lo University of Texas M. D. Anderson Cancer Center, importante per la prevenzione, la ricerca e la cura del cancro.\nA San Antonio vi sono due importanti centri di ricerca: il South Texas Medical Center e lo University of Texas Health Science Center. Il primo di questi si classifica al sesto posto negli USA per la ricerca medica.\nSia l'American Heart Association sia lo University of Texas Southwestern Medical Center hanno sede a Dallas. L'ultimo in particolare si distingue per essere uno dei primi centri medici accademici al mondo e l'istituto con il pi\u00f9 alto numero di insegnanti vincitori del premio Nobel del globo.\nCultura.\nLa cultura texana riflette la diversa composizione della popolazione e la storia dello Stato. \u00c8 il risultato di una mescolanza delle tradizioni del Sud degli Stati Uniti, del Messico e dell'Europa. Si individuano ugualmente differenze regionali all'interno di questo vasto Stato del Sun Belt.\nCinema e teatro.\nLo Houston Theater District, esteso su 17 isolati nel centro della citt\u00e0, \u00e8 il secondo quartiere dello spettacolo negli Stati Uniti per numero di posti a sedere dietro solo a Broadway (New York): vi sono quasi 13 000 posti a sedere per spettacoli d'opera, danza, musica e teatro che attraggono oltre due milioni di spettatori ogni anno. La citt\u00e0 possiede anche altre istituzioni culturali di primo piano, come Houston Grand Opera, Houston Ballet e Alley Theatre.\nIl Ballet Austin \u00e8 la quarta accademia di danza classica negli USA. A Odessa il teatro Globe of the Great Southwest, la cui architettura \u00e8 basata su quella del Globe Theatre di Londra, ogni estate vede le rappresentazioni William Shakespeare; infine anche l'agglomerato Dallas-Fort Worth presenta molti teatri.\nMolti film americani prendono ispirazione dalla storia e dalla societ\u00e0 di questo Stato: l'assedio di Fort Alamo ha ispirato molti registi tra cui John Wayne (\"La battaglia di Alamo\", 1960). \"Stella solitaria\" (Vincent Sherman, 1952) si riferisce al Texas del XIX secolo. L'assassinio di John F. Kennedy a Dallas, \u00e8 il tema di \"Flashpoint\" (William Tannen, 1984), \"JFK - Un caso ancora aperto\" (Oliver Stone, 1991) e \"Nel centro del mirino\" (Wolfgang Petersen, 1998). \"Duello al sole\", \"Il fiume rosso\", \"Sentieri selvaggi\", \"Un dollaro d'onore\" rappresentano il culmine del genere western negli anni 1940-1950. \"La febbre del petrolio\" (Jack Conway, 1940) e \"Il gigante\" (George Stevens, 1956) ricordano come il petrolio abbia fatto la fortuna di questo Stato. Altri film affrontano questioni sociali: la pena di morte (\"The Life of David Gale\" di Alan Parker, 2003) o la materia dell'immigrazione latino-americana (\"Le tre sepolture\" di Tommy Lee Jones, 2006). \"Sugarland Express\" (Steven Spielberg, 1974) e \"Un mondo perfetto\" (Clint Eastwood, 1993) sono invece basati sull'ambiente del carcere, mentre nel tema horror si ricordano \"Non aprite quella porta\" (Tobe Hooper, 1974). Alcune pellicole evocano le regioni e le citt\u00e0 texane (\"Non \u00e8 un paese per vecchi\" di Joel Coen; \"Paris, Texas\" di Wim Wenders, \"In viaggio verso Bountiful\" di Peter Masterson). Infine, il mondo dello sport in Texas funge da cornice in \"Friday Night Lights\" (Peter Berg, 2004) e \"Glory Road\" (James Gartner, 2006), mentre \"I segreti di Brokeback Mountain\" (Ang Lee, 2005) ricorda la passata vocazione agricola la tradizione del rodeo.\nTra le pi\u00f9 importanti serie televisive si ricordano invece \"Dallas\" (1978-1991) e \"Walker Texas Ranger\" (1993-2001).\nAnche gli attori Jared Padalecki e Jensen Ackles, di Supernatural, sono nati in Texas rispettivamente San Antonio e Dallas.\nI principali attori nati in Texas sono Cyd Charisse (1921-2008), Joan Crawford (1905-1977), Jamie Foxx (1967), Larry Hagman (1931), Ethan Hawke (1970), Tommy Lee Jones (1946), Steve Martin (1945), Ted Neeley (1943), Matthew McConaughey (1969), George Eads (1967), Dennis Quaid (1954), Sissy Spacek (1949), Patrick Swayze (1952-2009), Eva Longoria Parker (1975), Jennifer Love Hewitt (1979), Sharon Tate (1943-1969), Forest Whitaker (1961) Ren\u00e9e Zellweger (1969) Ren\u00e9e O'Connor (1971) Shannon Elizabeth (1973) e Amber Heard (1986), Carolyn Sue Jones, protagonista nella parte di Morticia, della serie The Addams Family (1930-1984)\nArti figurative.\nLe prime forme d'arte in Texas sono quelle lasciate dai popoli nativi. Sono stati ritrovati migliaia di disegni scolpiti o dipinti su pietre, risalenti all'et\u00e0 pre-colombiana: 2 000 di essi si trovano a Hueco Tanks vicino a El Paso. Gli spagnoli hanno prodotto opere d'arte religiosa per decorare le loro missioni a partire dal XVII secolo. L'arte pittorica incominci\u00f2 a svilupparsi nel XIX secolo con opere di avventurieri come George Catlin. Nel XX secolo Harold Dow Bugbee realizz\u00f2 numerosi dipinti e pitture murali aventi come soggetto la vita del cowboy. Charles Franklin Reaugh si interess\u00f2 invece della natura e della fauna texana, fondando la scuola d'arte di Dallas. I principali rappresentanti dell'arte moderna del XX secolo sono stati Seymour Fogel, che dipinse \"murales\" astratti su diversi edifici dello Stato negli anni 1950-1960, Robert Rauschenberg e Charles Umlauf.\nLa pi\u00f9 celebre scultura in Texas \u00e8 il Cadillac Ranch, situato ad Amarillo e inaugurato nel 1974. \u00c8 costituito da un allineamento di dieci rottami di automobili, disposti in modo da dare l'impressione che siano piantate nel terreno. Un'altra molto nota \u00e8 la statua monumentale di Sam Houston, alta 20 metri, costruita nel 1991 a Huntsville dallo scultore David Adickes.\nArchitettura.\nIn epoca coloniale gli spagnoli costruirono una rete di missioni cattoliche, che rifletteva nell'architettura la loro visione economica e religiosa. Tra le missioni pi\u00f9 importanti risalenti a quel periodo vi \u00e8 quella di Alamo, che fu teatro dell'omonima battaglia. L'influenza coloniale si manifest\u00f2 anche con la costruzione di fortificazioni a difesa di una regione a lungo ambita dalle varie potenze contendenti. Le citt\u00e0 ispaniche vennero create seguendo un modello che vedeva i principali edifici pubblici organizzati intorno a una piazza, come nel caso di San Antonio, fondata nei primi anni del XVII secolo. L'architettura della piantagione caratterizza invece il Texas orientale, nella regione vicina alla Louisiana. L'architettura civile dello Stato \u00e8 ricca di questi differenti apporti, soprattutto nelle case a un piano, costruite secondo le modalit\u00e0 del ranch, e quelle a due piani in stile georgiano.\nCon l'affiliazione del Texas agli Stati Uniti nel 1845, ogni capoluogo di contea \u00e8 stato dotato di un tribunale, spesso sormontato da una cupola. Molti di questi centri di giustizia sono stati classificati come monumenti storici. Ugualmente Austin, capitale del Texas, \u00e8 stata dotata di un campidoglio, a imitazione di Washington.\nLa crescita economica del Texas nella seconda met\u00e0 del XX secolo, ha permesso lo sviluppo di un'architettura moderna e di qualit\u00e0. Molti architetti hanno lavorato in questo Stato: Frank Lloyd Wright, Tadao And\u014d, Louis Kahn, Ieoh Ming Pei, Philip Johnson, Renzo Piano, Steven Holl, Robert A. M. Stern, Richard Meier, e C\u00e9sar Pelli hanno progettato musei ed edifici pubblici. Lo \"skyline\" di molte citt\u00e0 \u00e8 segnato dai grattacieli: Houston possiede 29 grattacieli oltre i 150 metri e Dallas 18. L'edificio pi\u00f9 alto \u00e8 la JPMorgan Chase Tower di Houston con 305 metri, costruita nel 1982. \u00c8 seguita da Wells Fargo Plaza (Houston, 302\u00a0m, 1983) e Bank of America Plaza (Dallas, 281\u00a0m, 1985). Questi grattacieli rispecchiano la forza economica del Texas.\nCucina.\nLa cucina texana \u00e8 simile a quella del sud degli Stati Uniti, che a sua volta presenta diverse tradizioni: la \"soul food\" \u00e8 la cucina tradizionale della comunit\u00e0 afro-americana, basata su fritture accompagnate da riso e salsa piccante; quella \"cajun\" \u00e8 invece tipica degli immigrati francesi della parte orientale dello Stato. L'influenza ispanica si riflette sulla \"cucina Tex mex\", comprendente alimenti come il chili con carne, uno stufato piccante di manzo, peperoni e fagioli.\nL'importanza che ricopre l'allevamento si riversa nella tradizione del barbecue, fortemente radicato nella cultura del Texas. Vi sono diversi tipi regionali di barbecue, cotti su legno diverso: in particolare nella parte orientale dello Stato \u00e8 privilegiato il maiale con salsa di pomodoro. Il barbecue \u00e8 stato anche influenzato dalla cultura degli immigrati tedeschi, cechi e messicani, che hanno rivalutato l'utilizzo della carne bovina. Infine si segnala il \"barbecue cowboy\", tipico dell'ovest, che utilizza soprattutto carni di montone.\nIl vino \u00e8 un altro prodotto tipico texano: questo Stato \u00e8 il quinto produttore negli Stati Uniti. La vite venne introdotta dagli spagnoli nel XVII secolo e dispone di molte variet\u00e0.\nAnche la bibita Dr Pepper ha origine in questo Stato: venne creata nel 1885 da un farmacista di Waco.\nFeste.\nUno degli aspetti tipici del Texas \u00e8 senza dubbio il rodeo, sport molto praticato e seguito, con competizioni famose presenti in tutto lo Stato.\nOltre al rodeo, il dinamismo della cultura texana si manifesta con molti eventi e festival durante tutto l'arco dell'anno. A margine di competizioni sportive come lo Houston Livestock Show and Rodeo sono tenuti numerosi concerti che richiamano decine di migliaia di spettatori e costituiscono un vero e proprio evento culturale. La festa pi\u00f9 famosa \u00e8 per\u00f2 la State Fair of Texas di Dallas, che nel 2002 attir\u00f2 oltre tre milioni di visitatori. Dal 1886 si svolge ogni anno da fine settembre a met\u00e0 ottobre e d\u00e0 luogo a molteplici eventi, tra cui giochi e car show. Dal 1952 in ogni edizione \u00e8 presente un pupazzo gonfiato alto 16 metri, chiamato Big Tex, che \u00e8 divenuto il simbolo della festa.\nStampa.\nTra i principali giornali pubblicati in Texas lo \"Houston Chronicle\" \u00e8 quello che presenta la maggior tiratura, tra i 500 e i 630\u00a0000 esemplari: si tratta di un quotidiano generalista fondato nel 1901 e acquistato dalla Hearst Corporation. Il settimanale \"Houston Press\" \u00e8 un giornale indipendente e letto da circa 300\u00a0000 persone. Nell'area urbana Dallas-Fort Worth i principali quotidiani sono invece il \"The Dallas Morning News\" e il \"Fort Worth Star-Telegram\". Anche altre grandi citt\u00e0 hanno un proprio giornale: \"San Antonio Express-News\", \"Austin American-Statesman\" ed \"El Paso Times\" sono fra i pi\u00f9 conosciuti. Infine esistono anche pubblicazioni in spagnolo, come \"El Diario de El Paso\".\nMusei, biblioteche e beni culturali.\nA Houston i principali musei sono situati nel Museum District, fondato nel 1997 e con una media annua di 5,9 milioni di visitatori (dato del 2001). Tra le tante istituzioni culturali qui situate, il Museo delle Belle Arti \u00e8 il pi\u00f9 grande nel sud degli Stati Uniti e attira circa 2,5 milioni di visitatori all'anno. Il Museo di Scienze Naturali \u00e8 frequentato da circa due milioni di visitatori ogni anno e dispone di circa un milione di esemplari e oggetti delle pi\u00f9 svariate collezioni (minerali, fossili, reperti egizi e precolombiani, oggetti legati all'astronautica e animali imbalsamati africani e locali) e un notevole planetario.\nA Dallas i pi\u00f9 importanti sono il Dallas Museum of Art (opere d'arte dall'antichit\u00e0 in poi), il Kimbell Art Museum (pittura europea) e il Nasher Sculpture Center (scultura contemporanea).\nPer quanto riguarda le altre citt\u00e0, il Museo d'Arte Moderna di Fort Worth \u00e8 il pi\u00f9 antico museo texano (fu fondato infatti nel 1892), mentre il San Antonio Museum of Art presenta opere dall'Antichit\u00e0 ai nostri giorni provenienti da diverse parti del globo.\nLo Stato possiede circa 11\u00a0500 siti e monumenti storici, pi\u00f9 di 700 musei di storia locale, 40\u00a0000 siti archeologici (tra cui Alibates Flint), 46 siti di interesse storico nazionale e 2 000 luoghi iscritti sul Registro Nazionale dei luoghi storici (\"National Register of Historic Places\").\nLe principali biblioteche statali si trovano nelle grandi citt\u00e0. Le due pi\u00f9 importanti sono la Biblioteca di Houston, che possiede oltre 5,9 milioni di volumi, e la Perry-Casta\u00f1eda Library dell'Universit\u00e0 del Texas ad Austin, che ospita circa 8 milioni di volumi ed \u00e8 pertanto l'undicesima negli USA.\nInfine esistono due biblioteche presidenziali che raccolgono migliaia di documenti sull'esecutivo americano: il Lyndon Baines Johnson Library and Museum e la George Bush Presidential Library.\nLetteratura.\nI primi elementi della letteratura texana furono scritti in spagnolo con storie riguardanti l'esplorazione dei conquistadores. La colonizzazione anglo-americana ispir\u00f2 la letteratura della prima met\u00e0 del XIX secolo: \"Texas\" di Mary Austin Holley (1833) \u00e8 il primo libro in lingua inglese che si occupa solo di questo Stato.\nAltre storie ricordano gli episodi della rivoluzione texana e dei loro eroi, come Davy Crockett: dagli anni 1830 alla guerra di secessione americana gli almanacchi locali misero in scena questo personaggio in storie umoristiche e grottesche. Anche scrittori messicani scrissero sulla Rivoluzione texana, come Juan Nepomuceno Almonte (\"Noticia Estadistica Sobre Tejas\", 1835) e Jos\u00e9 Enrique de la Pe\u00f1a. Successivamente l'assedio di Fort Alamo diede luogo a molti romanzi: Augusta Evans Wilson (\"Inez: A Tale of the Alamo\", 1855), Amelia Edith Barr (\"Remember Alamo\", 1888) e William Stoddard (\"The Lost Gold of the Montezumas: A Tale of the Alamo\", 1900).\nLe storie d'avventura e di viaggi contrassegnarono invece il periodo appena successivo all'indipendenza, con libri di George W. Kendall (\"Narrative of the Texan Santa Fe Expedition\", 1844) o di Frederick Law Olmsted (\"A Journey Through Texas\", 1857). Nello stesso periodo John Crittenden Duval, soprannominato dal giornalista James Frank Dobie il \"padre della letteratura texana\", in \"Early Times in Texas\" racconta la fuga dal massacro della battaglia di Goliad.\nLa poesia texana, sviluppatasi nel XIX secolo, aveva inizialmente come tema principale la memoria degli eroi del Texas, ma anche i paesaggi e la natura di questa regione. Uno dei principali poeti fu Sidney Lanier, originario della Georgia, che qui scrisse uno dei suoi libri pi\u00f9 noti, \"Retrospects and Prospects\" (1899). Anche la figura del cowboy ebbe una parte rilevante nella letteratura americana del XIX secolo, come testimonia l'opera di John Armoy Knox, Charlie Siringo, O. Henry o William Lawrence Chittenden. Infine molti scrittori europei si interessarono al Texas, come l'inglese Frederick Marryat (\"The Travels and Adventures of Monsieur Violet\", 1843), l'austriaco Carl Anton Postl (\"Cabin Book\", 1844) o il francese Gustave Aimard (\"The Freebooters, a Story of the Texas War\", circa 1860).\nLa fine del XX secolo fu contrassegnato da un crescente interesse nei confronti del folclore texano, che caus\u00f2 la fondazione della \"Texas Folklore Society\" (1909). In risposta al successo del romanzo western \"The Virginian\" di Owen Wister, il texano Andy Adams scrisse \"The Log of a Cowboy\" (1903), un racconto immaginario che descrive un viaggio di cinque mesi per condurre 3.000 vacche da Brownsville al Montana. J. Frank Dobie e Dorothy Scarborough pubblicarono invece storie di cercatori d'oro, cacciatori, pastori, cowboy e contadini.\nLa letteratura dopo il 1945 \u00e8 stata caratterizzata da quattro grandi autori: Katherine Anne Porter, Charles William Goyen, William Humphrey e William A. Owens. Katherine Anne Porter \u00e8 considerata da molti come la pi\u00f9 importante scrittrice del Texas: ricevette il Premio Pulitzer e il National Book Award nel 1966 per \"The Collected Stories\" e venne nominata tre volte per il Premio Nobel per la letteratura.\nMusica.\nMolti musicisti e cantanti sono nati in Texas e si sono particolarmente distinti in vari generi: Scott Joplin (1867-1917) per il ragtime, Selena (1971-1995) per la musica Tex-Mex, Kelly Clarkson (1982), Beyonc\u00e9 (1981) Hilary Duff (1987), Logan Henderson (1989), Demi Lovato (1992), Selena Gomez (1992) Nick Jonas (1992)Joe Jonas, (1989) e Kevin Jonas (1987) per la musica pop/soft rock, T-Bone Walker (1910-1975) e Stevie Ray Vaughan (1954-1990) per il blues, Janis Joplin (1943-1970), Roy Orbison (1936-1988), Meat Loaf (1947 -) e Buddy Holly (1936-1959) per il rock, Teddy Wilson (1912-1986) per il jazz, Vanilla Ice (1967) per il rap. Tra i gruppi si possono citare i Pantera (heavy metal), ZZ Top (blues-rock, hard rock), Destiny's Child (RnB) o Blue October (alternative rock). Il genere musicale \u00e8 pi\u00f9 fertile \u00e8 il country, che utilizza vari strumenti (violino, banjo, dobro, pedal-steel) e ha le sue radici nei canti tradizionali e nelle tradizioni degli immigrati anglosassoni. Presenta anche numerose varianti, come il Lubbock sound, l'outlaw country, l'honky tonk e il country pop. Un altro genere molto diffuso \u00e8 il Texas blues, fondato nei primi anni del XX secolo da artisti come Blind Lemon Jefferson (1893-1929), o Big Mama Thornton (1926-1984). Importanti anche due gruppi post-rock che nascono qui, ovvero Explosions in the Sky e This Will Destroy You.\nAustin \u00e8 stata soprannominata \"la capitale mondiale della musica dal vivo\" (\"The Live Music Capital of the World\"): la citt\u00e0 ha oltre 200 sale da concerto, discobar e nightclub, molti dei quali sono concentrati sulla 6th Street. La citt\u00e0 ospita ogni anno un gran numero di festival musicali tra cui il pi\u00f9 noto \u00e8 il South by Southwest. A Dallas, il quartiere Deep Ellum \u00e8 un centro importante per la musica alternativa. Si svilupp\u00f2 nel periodo tra le due guerre per la musica jazz e blues, e in seguito accolse gruppi punk negli anni 1970\u20131980.\nLa musica classica prospera soprattutto nelle grandi citt\u00e0. Le prime orchestre sinfoniche sono nate a San Antonio (1904), Dallas (1911) e Houston (1913): le due principali sono l'orchestra sinfonica di Houston e quella di Dallas, entrambe molto attive a livello internazionale.\nInfine molti brani musicali tradizionali evocano il Texas. \"The Yellow Rose of Texas\" \u00e8 uno dei pi\u00f9 antichi e celebri: fu composto nel XIX secolo e veniva cantato dai soldati confederati durante la guerra di secessione. \"The Eyes of Texas\" fu invece composto da John Sinclair nel 1903 ed \u00e8 l'inno ufficiale dell'Universit\u00e0 del Texas ad Austin. Altri brani hanno per soggetto le citt\u00e0 texane, come \"El Paso\", \"Galveston\", \"Streets of Laredo\" e \"Is This Way to Amarillo\".\nCome sopracitato riguardo alla musica sia rock che metal \u00e8 molto conosciuta tutt\u2019oggi la famosa band dei Pantera famosi nel genere groove metal, ma conosciuti anche per il genere legato a stati come il Texas cio\u00e8 il southern rock\nIn Texas, in particolare nella citt\u00e0 di Houston, si \u00e8 sviluppato un sottogenere dell'hip hop chiamato Chopped and screwed. Ancora oggi questo genere gode di una buona popolarit\u00e0 in tutto lo Stato.\nInfrastrutture e trasporti.\nI collegamenti viari sono talvolta ostacolati dalle dimensioni dello Stato. Tuttavia, l'orografia del territorio, prevalentemente pianeggiante, non pone grandi problemi, eccezion fatta per le montagne della parte occidentale. Il Texas ha la pi\u00f9 lunga rete di autostrade e ferrovie degli Stati Uniti e il maggior numero di aeroporti.\nI trasporti, compresa l'aviazione, sono amministrati dal Texas Department of Transportation.\nTrasporto su strada.\nGrazie alla sua posizione tra gli Stati della costa orientale e del Pacifico, il Texas \u00e8 un crocevia di importanti vie di comunicazione. La prima autostrada, la Gulf Freeway, fu inaugurata nel 1948. e vi erano 17 strade a pedaggio.\nHa preso piede anche il progetto del Trans-Texas Corridor, parte del cosiddetto \"supercorridor\" americano, che mira a collegare i tre paesi del Nord America attraverso un corridoio multimodale tra Citt\u00e0 del Messico e Winnipeg.\nLa mancanza di mezzi di trasporto pubblico, le distanze tra le citt\u00e0 e la separazione spaziale tra zone residenziali e luoghi di lavoro spiegano perch\u00e9 i texani usino principalmente la propria autovettura, aumentando l'inquinamento atmosferico.\nNel 1995 si contavano infatti pi\u00f9 di 14 milioni di veicoli a motore nello Stato.\nAeroporti.\nIl Texas detiene il record nazionale per numero di aeroporti. L'aeroporto Internazionale di Dallas-Fort Worth \u00e8 il pi\u00f9 grande dello Stato, il secondo negli USA e il quarto nel mondo. In termini di traffico di passeggeri \u00e8 invece al quarto posto nella graduatoria statunitense e al sesto nel mondo.\nServe 135 destinazioni a livello nazionale e 40 all'estero e funge come il principale hub per le compagnie aeree di AMR Corporation e American Eagle.\nUn'altra societ\u00e0, la Southwest Airlines, ha sede a Dallas. L'aeroporto Intercontinentale di Houston-George Bush di Houston \u00e8 il secondo dello Stato e serve come hub per la Continental Airlines. \u00c8 inoltre l'aeroporto americano che offre maggiori collegamenti con il Messico.\nPorti.\nLe costa del Golfo del Messico accoglie oltre un migliaio di porti marittimi e pi\u00f9 di 1\u00a0600\u00a0km di canali navigabili. Essi offrono 500\u00a0000 posti di lavoro e consentono il transito di 317 milioni di tonnellate di merci all'anno. Sono collegati agli altri porti atlantici americani tramite il Gulf Intracoastal Waterway, una sezione dell'Intracoastal Waterway.\nFino al 1900, il primo porto era quello di Galveston, successivamente sorpassato da quello di Houston dopo la Prima guerra mondiale. Con 201 milioni di tonnellate di merci scambiate nel 2006, il porto di Houston \u00e8 il 14\u00ba nel mondo e il secondo negli Stati Uniti. Da segnalare anche lo Houston Ship Channel, un canale aperto nel 1919 e lungo 80\u00a0km, che costituisce una delle principali arterie di trasporto e di collegamento tra la terraferma e la baia di Galveston.\nFerrovie e metropolitane.\nLa prima ferrovia fu completata nel 1872: la Missouri-Kansas-Texas Railroad che segn\u00f2 la fine delle grandi transumanze di animali guidate dai cowboys. Dal 1911 il Texas possiede la rete ferroviaria pi\u00f9 lunga del paese. La lunghezza massima venne raggiunta nel 1932 (27\u00a0484\u00a0km) e si attesta a circa 22 500\u00a0km. Le ferrovie sono utilizzate principalmente per il trasporto di merci. La societ\u00e0 Amtrak offre diversi collegamenti ferroviari tra le principali citt\u00e0.\nSia Dallas sia Houston posseggono una metropolitana. Dallas ha due linee per una lunghezza totale di 72\u00a0km e 35 stazioni; nel 2007 trasport\u00f2 17,9 milioni di passeggeri. A Houston, la metropolitana \u00e8 entrata in funzione nei primi mesi del 2004 con una linea di 12\u00a0km di lunghezza tra l'Universit\u00e0 di Houston e Reliant Park ed \u00e8 previsto un suo ulteriore sviluppo nei prossimi anni.\nSport.\nIl football americano \u00e8 stato a lungo lo sport pi\u00f9 popolare nello Stato. Molti atleti sono originari del Texas e hanno fatto carriera. Dallas \u00e8 una delle poche citt\u00e0 degli Stati Uniti che hanno squadre sportive in tutti i principali campionati professionistici: NBA, NFL, MLB, NHL, MLS. Di questo Stato \u00e8 originario anche uno dei pi\u00f9 controversi personaggi del ciclismo, Lance Armstrong, l'unico ciclista che \u00e8 riuscito a vincere per 7 volte di seguito il Tour de France, titoli poi revocati per doping.\nFootball.\nMolti texani sono appassionati di football americano, sia come tifosi sia come giocatori, e seguono da vicino il mondo accademico e professionale dei campionati. Il Texas ha due franchigie della National Football League (NFL): i Dallas Cowboys, che hanno vinto cinque volte il Superbowl, e gli Houston Texans.\nBaseball.\nDue squadre di baseball sono attive nella Major League Baseball: i Texas Rangers (Dallas) e gli Houston Astros. I Fort Worth Cats appartengono invece alla Minor league baseball. Nel baseball universitario militano squadre della Rice University, dell'University of Texas e della Baylor University, all'interno della College World Series.\nBasketball.\nIl Texas ha tre squadre di basket in NBA: Houston Rockets, i San Antonio Spurs e Dallas Mavericks. Tutte e tre hanno partecipato e vinto almeno una finale NBA (Spurs 5 titoli, Rockets 2 titoli, Mavericks un solo titolo). In aggiunta vi sono anche due squadre femminili nella WNBA: Houston Comets (scomparse) e San Antonio Stars. Le Comets hanno vinto il primo round del campionato WNBA nel 1997 e nel 2000.\nHockey.\nL'hockey su ghiaccio incominci\u00f2 a crescere di popolarit\u00e0 quando la franchigia NHL dei Minnesota North Stars nel 1993 si trasfer\u00ec a Dallas, diventando Dallas Stars. In passato vi erano gi\u00e0 state altre squadre come gli Houston Huskies, che nel 1948 vinsero la Louden Cup grazie all'allenatore Toe Blake, e gli Houston Aeros, vincitori di due Avco World Trophy. In AHL dopo l'esperienza di un'altra squadra chiamata Houston Aeros furono fondate altre due formazioni, i San Antonio Rampage e i Texas Stars.\nCalcio.\nPer quanto riguarda il calcio (in inglese americano \"soccer\"), in questo Stato vi sono tre squadre che militano nella Major League Soccer: Austin F.C. Houston Dynamo e FC Dallas.\nSport universitario.\nLa maggior parte delle universit\u00e0 texane ha un'importante tradizione sportiva. Quattro squadre (i Baylor Bears, i Texas A&amp;M Aggies, i Texas Longhorns e i Texas Tech Red Raiders) fanno parte della Big 12 Conference, la pi\u00f9 prestigiosa associazione nel campionato di sport universitario statunitense. In particolare nel club sportivo dei Baylor Bears (della Baylor University), la squadra pi\u00f9 famosa \u00e8 quella di atletica leggera, diretta per 42 anni dall'istruttore Clyde Hart. Michael Johnson, Jeremy Wariner e Darold Williamson, vincitori della medaglia d'oro ai Giochi olimpici, provengono da qui.\nIn aggiunta alle quattro squadre in Big 12 Conference, altre sei squadre hanno ottenuto importanti risultati e notevole importanza: i TCU Horned Frogs, i SMU Mustangs, gli Houston Cougars, i Rice Owls, gli UTEP Miners e il North Texas Mean Green.\nAltri sport.\nDi origine ispanica, il rodeo \u00e8 divenuto lo sport ufficiale del Texas. La prima competizione mondiale di rodeo si svolse il 4 luglio 1883 nella citt\u00e0 di Pecos, presso il fiume omonimo. La principale associazione di rodeo su tori \u00e8 la Professional Bull Riders (PBR). La pi\u00f9 grande competizione di questo sport si svolge ogni anno a Houston nel complesso di Reliant Park tra la fine di febbraio e l'inizio di marzo, durante lo Houston Livestock Show and Rodeo. Anche altre citt\u00e0 organizzano simili eventi: la State Fair of Texas (Dallas), il Mesquite Championship Rodeo, il Fort Worth Livestock Show and Rodeo e il San Antonio Stock Show &amp; Rodeo.\nGolf, pesca e automobilismo sono altri sport popolari in Texas. Nell'ambito di quest'ultimo, si segnalano il Texas Motor Speedway di Fort Worth, un circuito utilizzato dalla NASCAR dal 1997 e il Circuito delle Americhe di Austin creato appositamente per essere utilizzato da Formula 1 e Motomondiale."}
{"id": "4300", "revid": "74801", "url": "https://it.wikipedia.org/wiki?curid=4300", "title": "Theodorus van Gogh", "text": "Intrattenne con lui un fitto epistolario, noto come \"Lettere a Theo\", servito nel tempo per la ricostruzione della vita del pittore.\nBiografia.\nFu essenzialmente un mercante d'arte: lavor\u00f2 per tutta la vita alla filiale parigina della galleria \"Goupil &amp; Cie\" (poi ribattezzata \"Boussod &amp; Valadon\") in Boulevard Montmartre, nella quale esponevano i maggiori pittori impressionisti, detti per questo pittori del Grand-Boulevard. Finanzi\u00f2 spesso le opere di Vincent e fu l'unico a credere ciecamente nella sua opera, mantenendolo economicamente. Gi\u00e0 sofferente di sifilide, le sue condizioni di salute precipitarono dopo la notizia del suicidio del fratello. Dopo essere caduto in assoluta apatia per un mese, ebbe un crollo nervoso completo e fu ricoverato in diverse cliniche per alienati. Mor\u00ec in una casa di cura a Utrecht il 25 gennaio 1891, appena sei mesi dopo Vincent, all'et\u00e0 di 33 anni.\nIl rapporto tra lui ed il fratello fu molto stretto in ogni circostanza: Vincent credeva in lui e Theo amava il fratello pi\u00f9 di ogni altra cosa. Nei momenti pi\u00f9 tristi i due si consultavano e sempre trovavano una soluzione: solo in alcuni momenti il pittore rifiut\u00f2 l'aiuto di Theo perch\u00e9 si trovava in un periodo tragico della sua vita e non voleva pesargli troppo. La malattia nervosa e la morte del fratello (quest'ultima assai improvvisa) furono il colpo di grazia per Theo (\"...era veramente mio fratello...Non riesco a trovare conforto nelle parole per esprimere il mio dolore, che mi porter\u00f2 dietro per tutta la vita\" scriver\u00e0 alla madre).\nL'unione tra i due fratelli proseguir\u00e0 anche dopo la morte, tanto che, nel 1914, le spoglie di Theo saranno traslate da Utrecht ad Auvers-sur-Oise ed inumate accanto a quelle di Vincent.\nEra sposato con Johanna Bonger, che pass\u00f2 poi a nuove nozze nel 1901.\nTheo e Vincent.\nTheo ammir\u00f3 suo fratello Vincent per tutta la sua vita, ma la comunicazione fra i due fu sempre molto difficile, anche prima che Vincent diventasse un artista. Gli attriti fra i due si devono soprattutto a differenti visioni dell'arte e del mondo. Il fatto che Theo abbia conservato tutte le lettere ricevute dal fratello, mentre \u00e9 noto che Vincent non conservava le risposte del fratello, ci induce a credere che il rapporto di corrispondenza fra i due fosse alimentato da Theo; Vincent infatti non conserv\u00f2 le lettere di Theo, motivo per cui l'epistolario dei due risulta composto perlopi\u00f9 di lettere di Vincent che dalle risposte di Theo. Dalle lettere che i due si scambiavano ci vengono molte informazioni sulla vita del pittore e sul suo processo creativo: a Theo, che gli procurava il denaro e i mezzi per vivere, Vincent raccontava delle sue esperienze quotidiane e dei suoi progetti e inviava bozzetti e disegni dei suoi lavori."}
{"id": "4302", "revid": "484362", "url": "https://it.wikipedia.org/wiki?curid=4302", "title": "Terra del Fuoco (disambigua)", "text": "Terra del Fuoco toponimo geografico dell'America meridionale:"}
{"id": "4307", "revid": "1272592", "url": "https://it.wikipedia.org/wiki?curid=4307", "title": "Test non parametrico", "text": "I test non parametrici sono quei test di verifica d'ipotesi\nusati nell'ambito della statistica non parametrica, l'ambito in cui le statistiche sono o \"distribution-free\" oppure sono basate su distribuzioni i cui parametri non sono specificati. Come per l'ambito parametrico, anche qui abbiamo diversi test in base alle ipotesi o al tipo di variabili considerate."}
{"id": "4308", "revid": "1632387", "url": "https://it.wikipedia.org/wiki?curid=4308", "title": "Torre (scacchi)", "text": "Nel gioco degli scacchi la torre () \u00e8 uno dei pezzi a disposizione dei giocatori. Le torri vengono rappresentate come delle \"torri d'assedio\". Nell'antico gioco indiano erano raffigurate da torri sorrette su degli elefanti.\nIl movimento.\nLa partita inizia con quattro Torri, due per colore, ognuna in uno degli angoli della scacchiera. Le Torri bianche iniziano la partita nelle case indicate in notazione algebrica come a1 e h1 mentre le Torri nere iniziano nelle case a8 e h8.\nLa Torre si muove sia orizzontalmente sia verticalmente per il numero di caselle libere che ha a disposizione. Come \u00e8 il caso della maggior parte dei pezzi la Torre cattura un pezzo dell'avversario tramite l'occupazione della casa su cui si trova il pezzo da catturare. \u00c8 interessante notare che la Torre, se non ostacolata nel suo movimento da un pezzo o un pedone, controlla sempre 14 case, indipendentemente dalla sua posizione. Una mossa particolare della torre, che si effettua insieme al re, \u00e8 l'arrocco. Questa particolare mossa serve a mettere il re in una posizione pi\u00f9 sicura (pi\u00f9 laterale, coperto da pedoni e affiancato da una torre in posizione pi\u00f9 centrale rispetto all'inizio della partita). \u00c8 l'unica mossa nel gioco degli scacchi che coinvolge nello stesso momento due pezzi presenti sulla scacchiera.\nIl ruolo durante il gioco.\nLa forza delle torri \u00e8 considerata maggiore di quella sia dell'alfiere sia del cavallo e lo scambio di un alfiere o di un cavallo con una torre viene definito come uno scambio conveniente (chiamato \"guadagno della qualit\u00e0\"). La maggiore forza \u00e8 peraltro dimostrata nel finale di partita, dove una torre con il suo Re \u00e8 in grado di vincere contro il solo Re avversario, cosa impossibile da ottenere mediante l'aiuto al Re da parte di un cavallo o di un alfiere. Due torri insieme vengono considerate leggermente pi\u00f9 potenti di una donna. In conclusione la donna e la torre sono chiamati \"pezzi pesanti\" mentre l'alfiere e il cavallo sono chiamati \"pezzi leggeri\".\nAl momento dell'apertura le torri non sono difese da altri pezzi. \u00c8 dunque consigliabile \"unire\" le due torri sulla prima traversa (traversa 1 per il Bianco; traversa 8 per il Nero), ad esempio tramite l'arrocco. In questa posizione le due torri si difendono a vicenda e possono essere facilmente spostate per coprire le colonne strategicamente pi\u00f9 importanti.\nUno scopo importante delle torri \u00e8 di andare a coprire delle colonne \"aperte\" (cio\u00e8 libere da pedoni sia amici che nemici) o \"semi-aperte\" (occupate solo da pedoni nemici). Da questa posizione la torre non \u00e8 esposta ad alto rischio e, tuttavia, controlla ogni casa sulla colonna che occupa. Se, dal punto di vista strategico, una colonna acquista particolare importanza, il giocatore pu\u00f2 posizionare una torre una o pi\u00f9 case in avanti e posizionare l'altra torre dietro la prima (sulla stessa colonna). Questa manovra si chiama \"raddoppiare le torri\".\nIl fucile (o cannone) di Alekhine \u00e8 la versione estrema di questa manovra, dato che, sulla stessa colonna si trovano le due torri e la donna, in qualsiasi ordine. Aiutandosi reciprocamente i tre pezzi ottengono una grandissima forza.\nUna posizione molto forte da occupare con una torre \u00e8 la settima traversa (se Bianco, la seconda traversa se Nero) perch\u00e9 in questa posizione si minacciano i pedoni ancora non avanzati dell'avversario e si limitano i movimenti del re avversario. Due torri sulla penultima traversa dell'avversario sono spesso sufficienti per forzare la vittoria o, almeno, la patta tramite lo scacco perpetuo.\nLe torri acquistano maggiore potenza verso la fine della partita in quanto la scacchiera \u00e8 meno bloccata da pedoni e dunque possono controllare un numero maggiore di case. Non sono molto agili nell'evitare che un pedone riesca ad ottenere la promozione, a meno che non si trovino nella stessa colonna occupata dal pedone. Per lo stesso principio una torre pu\u00f2 essere utile per fare promuovere un proprio pedone difendendolo da dietro."}
{"id": "4310", "revid": "21583", "url": "https://it.wikipedia.org/wiki?curid=4310", "title": "Test di Siegel-Tukey", "text": "Il test di Siegel-Tukey \u00e8 un test non parametrico che si applica su dati misurati almeno su una \nscala ordinale e viene detto anche test per le differenze di scala tra due gruppi.\nViene usato quando si vuole verificare se uno dei due gruppi tende ad avere valori pi\u00f9 estremi dell'altro gruppo,\nsia sul lato inferiore della scala che su quello superiore.\nIn altre parole se uno dei due gruppi tende ad allontanarsi da posizioni moderate, a volte verso destra, altre volte verso sinistra, ma comunque allontanandosi dal centro (della scala ordinale).\nIl test venne pubblicato nel 1960 da Sidney Siegel e John Wilder Tukey nel \"Journal of the American Statistical Association\" con l'articolo \"A nonparametric sum of ranks procedure for relative spread in unpaired samples\".\nPrincipio.\nIl principio si basa sulla seguente idea:\nSe ci sono due gruppi \"A\" e \"B\" con \"n\" osservazioni per il primo e \"m\" osservazioni per il secondo gruppo,\nle osservazioni in ordine crescente, ci si pu\u00f2 attendere che i valori dei due gruppi siano\nmischiati ovvero ordinati in modo casuale, se non ci sono differenze tra i due gruppi (ipotesi nulla H0).\nCi\u00f2 vorrebbe dire che sia tra i punteggi (ranghi) estremi (alti e bassi) che\ntra i punteggi centrali troveremo un misto di valori provenienti dal gruppo \"A\" e dal gruppo \"B\".\nNel caso che il gruppo \"A\" fosse pi\u00f9 tendente a \"estremismi\" (ipotesi alternativa H1)\nallora avremo una elevata proporzione di osservazioni provenienti da \"A\" tra i valori bassi o alti\ne una ridotta proporzione presso il centro della distribuzione di entrambi i gruppi.\nMetodo.\nAbbiamo i due gruppi \"A\" e \"B\" con le seguenti osservazioni (gi\u00e0 ordinate in ordine crescente)\n A: 33 62 84 85 88 93 97\n B: 4 16 48 51 66 98\nRiunendo i gruppi si ottiene\n Gruppo: B B A B B A B A A A A A B\n Valore: 4 16 33 48 51 62 66 84 85 88 93 97 98\n Rango: 1 4 5 8 9 12 13 11 10 7 6 3 2\ndove il rango viene calcolato procedendo alternativamente dai due estremi.\nLa somma \"W\" dei ranghi di ciascun gruppo \u00e8\n WA = 5 + 12 + 11 + 10 + 7 + 6 + 3 = 54\n WB = 1 + 4 + 8 + 9 + 13 + 2 = 37\nSe l'ipotesi nulla \u00e8 vera, ci si aspetta che la somma dei ranghi (tenuto conto della dimensione dei due gruppi) sia approssimativamente la stessa.\nSe invece uno dei due gruppi \u00e8 pi\u00f9 estremista, la sua somma dovrebbe essere inferiore, in quanto riceve soprattutto i punteggi bassi riservati alle code mentre l'altro gruppo riceve i punteggi alti assegnati al centro (vedasi per analogia test di Wilcoxon-Mann-Whitney).\nTest.\nLa domanda \u00e8: La differenza tra le due somme \u00e8 casuale o significativa?\nA tale scopo si utilizza la distribuzione campionaria di Wilcoxon, secondo la quale la probabilit\u00e0 che in presenza dell'ipotesi nulla si ottengano il valore WB=37 o pi\u00f9 piccolo \u00e8 pari a 27%. \nIn altre parole: la differenza non \u00e8 significativa. (effettivamente l'esempio \u00e8 stato costruito con dati generati casualmente).\nCommento.\nIl test di Siegel-Tukey \u00e8 relativamente poco potente. Per esempio in presenza di valori distribuiti come una gaussiana la potenza \u00e8 pari a 0,61%.\nInoltre, se l'ipotesi di uguaglianza delle mediane non \u00e8 soddisfatta, allora il test pu\u00f2 dare risposta \"significativa\" anche solo per quel fatto (in tal caso si utilizza se possibile il test dei ranghi equivalenti di Moses)."}
{"id": "4311", "revid": "148107", "url": "https://it.wikipedia.org/wiki?curid=4311", "title": "Teorema della probabilit\u00e0 totale", "text": "Il teorema della probabilit\u00e0 totale consente di calcolare la probabilit\u00e0 che si verifichi almeno uno di due o pi\u00f9 eventi, ovvero la probabilit\u00e0 dell'unione di essi. Il teorema ha due diverse formulazioni, a seconda che si considerino solo eventi a due a due incompatibili o eventi qualsiasi.\nEventi incompatibili.\n\"Dato un insieme formula_1 finito o numerabile di eventi a due a due incompatibili, la probabilit\u00e0 dell'unione di tutti gli eventi \u00e8 uguale alla somma delle probabilit\u00e0 degli eventi\".\nQuesta \u00e8 una prima formulazione del teorema, che si dimostra come segue.\nNel caso di due eventi formula_2 e formula_3 incompatibili, se cio\u00e8 formula_4, si applica il quarto assioma della probabilit\u00e0:\nSi dimostra per induzione che ci\u00f2 vale anche per un insieme finito di eventi formula_6 a due a due incompatibili, ovvero che:\nEssendo la probabilit\u00e0 una funzione di insieme continua, essendo quindi:\nil risultato pu\u00f2 essere esteso ad unioni numerabili di eventi:\nInfatti:\nEsempio.\nSe si lancia un dado, e si indicano con formula_12 gli eventi \"ottengo formula_13\", ..., \"ottengo formula_14\", gli eventi sono a due a due incompatibili ed hanno ciascuno probabilit\u00e0 pari a formula_15. La probabilit\u00e0 dell'evento \"ottengo un numero maggiore di formula_16\" \u00e8:\nEventi qualsiasi.\n\"Dato un insieme finito formula_1 di eventi, la probabilit\u00e0 dell'unione di tutti gli eventi \u00e8 uguale a\":\n\"dove ciascuna somma formula_20 \u00e8 calcolata per tutti gli formula_21 possibili sottoinsiemi di formula_22 elementi dell'insieme formula_23\".\n\u00c8 questa la formulazione pi\u00f9 generale del teorema, che vale anche per eventi non incompatibili e si dimostra come segue.\nSe gli eventi considerati non sono a due a due incompatibili, si deve tenere conto delle loro intersezioni. In particolare, la probabilit\u00e0 di due eventi formula_2 e formula_3, in generale, \u00e8 pari alla somma delle singole probabilit\u00e0 formula_26 e formula_27 diminuita della probabilit\u00e0 della loro intersezione:\nInfatti, scomponendo sia formula_29 che formula_3 in unioni di insiemi disgiunti ed applicando ad esse il quarto assioma, si ha:\nSottraendo membro a membro le due equazioni si ha:\nda cui segue la formula data sopra.\nCon pi\u00f9 di due eventi, alla somma delle probabilit\u00e0 di ciascuno si deve sottrarre la somma delle loro intersezioni due a due, poi aggiungere la somma delle loro intersezioni tre a tre e cos\u00ec via. Nel caso di tre eventi formula_33 e formula_34, si ha:\nLa formula per il caso di formula_36 eventi si dimostra per induzione (v. anche il principio di inclusione-esclusione).\nIl teorema nella sua forma generale non pu\u00f2 essere esteso a unioni numerabili di eventi. In tali casi risulta applicabile solo la disuguaglianza di Boole.\nEsempi.\nSe si lanciano due dadi e si indicano con formula_37 l'evento \"il primo dado d\u00e0 formula_14\", con formula_39 l'evento \"il secondo dado d\u00e0 formula_14\", l'evento \"almeno un dado d\u00e0 formula_14\" \u00e8 unione di due eventi non incompatibili, in quanto pu\u00f2 verificarsi anche la loro intersezione (\"entrambi i dadi danno formula_14\"). La probabilit\u00e0 di ottenere \"almeno\" un formula_14 (anche pi\u00f9 di uno quindi) \u00e8 dunque:\nIn un ristorante vi sono 3 sale ed entrano 10 persone, ciascuna delle quali sceglie a caso una sala. Qual \u00e8 la probabilit\u00e0 che almeno una delle sale resti vuota? Le persone possono scegliere le sale in formula_45 modi diversi (numero delle disposizioni con ripetizione di 3 elementi di classe 10); vi sono formula_46 modi di lasciar vuota una sala (le 10 persone si dispongono solo in due sale). Indicando con formula_1 l'evento \"rimane vuota la formula_48esima sala\", le probabilit\u00e0 sono:\nLa probabilit\u00e0 dell'evento \"rimane vuota una sala\" \u00e8:\nin quanto potrebbero restarne vuote due (un solo caso possibile: tutti nell'altra)."}
{"id": "4312", "revid": "1652635", "url": "https://it.wikipedia.org/wiki?curid=4312", "title": "Teorema della probabilit\u00e0 composta", "text": "Il teorema della probabilit\u00e0 composta deriva dal concetto di probabilit\u00e0 condizionata\nper cui la probabilit\u00e0 che si verifichino entrambi i due eventi \u00e8 pari alla probabilit\u00e0 di uno dei due eventi moltiplicato con la probabilit\u00e0 dell'altro evento condizionato al verificarsi del primo.\nNel caso di indipendenza stocastica si ottiene che la probabilit\u00e0 congiunta \u00e8 pari al prodotto delle probabilit\u00e0:\nA volte la probabilit\u00e0 congiunta viene anche indicata con\nIl teorema della probabilit\u00e0 composta pu\u00f2 essere generalizzato al caso dell'intersezione di un numero arbitrario di eventi:"}
{"id": "4313", "revid": "767487", "url": "https://it.wikipedia.org/wiki?curid=4313", "title": "Teorema della probabilit\u00e0 assoluta", "text": "In teoria della probabilit\u00e0 il teorema della probabilit\u00e0 assoluta (detto anche teorema delle partizioni) afferma che se formula_1 formano una partizione dello spazio campionario di tutti gli eventi possibili formula_2 (ossia formula_3 e formula_4) e formula_5 \u00e8 un qualsiasi evento (dipendente dagli eventi formula_6), allora: \nDimostrazione.\nLa dimostrazione di questo risultato segue immediatamente dal fatto che:\ndunque, per l'additivit\u00e0 della probabilit\u00e0, essendo gli eventi a due a due incompatibili:\nMa poich\u00e9, in base alla definizione di probabilit\u00e0 condizionata: formula_10, si ha:\ncome volevasi dimostrare."}
{"id": "4314", "revid": "599013", "url": "https://it.wikipedia.org/wiki?curid=4314", "title": "Teorema di Bayes", "text": "Il teorema di Bayes (conosciuto anche come formula di Bayes o teorema della probabilit\u00e0 delle cause), proposto da Thomas Bayes (1702-1761), deriva da due teoremi fondamentali delle probabilit\u00e0: il teorema della probabilit\u00e0 composta e il teorema della probabilit\u00e0 assoluta. Viene impiegato per calcolare la probabilit\u00e0 di una causa che ha scatenato l'evento verificato. \nPer esempio si pu\u00f2 calcolare la probabilit\u00e0 che una certa persona soffra della malattia per cui ha eseguito il test diagnostico (nel caso in cui questo sia risultato negativo) o viceversa non sia affetta da tale malattia (nel caso in cui il test sia risultato positivo), conoscendo la frequenza con cui si presenta la malattia e la percentuale di efficacia del test diagnostico.\nFormalmente il teorema di Bayes \u00e8 valido in tutte le interpretazioni della probabilit\u00e0. In ogni caso, l'importanza di questo teorema per la statistica \u00e8 tale che la divisione tra le due scuole (statistica bayesiana e statistica frequentista) nasce dall'interpretazione che si d\u00e0 al teorema stesso.\nEnunciato del teorema di Bayes.\nConsiderando un insieme di alternative formula_1 che partizionano lo spazio degli eventi formula_2 (ossia formula_3 e formula_4) si trova la seguente espressione per la probabilit\u00e0 condizionata:\nDove:\nIntuitivamente, il teorema descrive il modo in cui le opinioni nell'osservare A siano arricchite dall'aver osservato l'evento E.\nUn esempio.\nSi consideri una scuola che ha il 60% di studenti maschi e il 40% di studentesse femmine.\nLe studentesse indossano in egual numero gonne o pantaloni; gli studenti indossano tutti quanti i pantaloni. Un osservatore, da lontano, nota un generico studente coi pantaloni. Qual \u00e8 la probabilit\u00e0 che quello studente sia una femmina?\nIl problema pu\u00f2 essere risolto con il teorema di Bayes, ponendo l'evento A che lo studente osservato sia femmina, e l'evento B che lo studente osservato indossi i pantaloni. Per calcolare P(A|B), dovremo sapere:\nCi\u00f2 detto, possiamo applicare il teorema:\nC'\u00e8 pertanto 1/4 di probabilit\u00e0 che lo studente sia femmina cio\u00e8 25%.\nDerivazione del teorema.\nIl teorema deriva dalla definizione di probabilit\u00e0 condizionata. La probabilit\u00e0 di un evento \"A\", noto un evento \"B\", risulta:\nIn modo analogo, la probabilit\u00e0 di un evento \"B\" noto un evento \"A\":\nPertanto:\nSostituendo nella prima uguaglianza, si trova il teorema di Bayes:\nApplicazioni.\nApplicazione al Problema di Monty Hall.\nSi supponga di partecipare a un gioco a premi, in cui si pu\u00f2 scegliere fra tre porte: dietro una di esse c'\u00e8 un'automobile, dietro le altre, due capre. Si sceglie una porta, diciamo la numero 1, e il conduttore del gioco a premi, che sa cosa si nasconde dietro ciascuna porta, ne apre un'altra, diciamo la 3, rivelando una capra. Quindi domanda: \u00abVorresti scegliere la numero 2?\u00bb Ti conviene cambiare la tua scelta originale?\nSi potrebbe pensare che, con due porte chiuse, si abbia una probabilit\u00e0 50:50 per ognuna, e che quindi non ci sia motivo di cambiare porta. Non \u00e8 questo il caso. Chiamiamo l'evento che la macchina si trovi dietro una certa porta rispettivamente A1, A2 e A3.\nAll'inizio, \u00e8 ovvio che:\nformula_11\nCome detto prima, la porta scelta \u00e8 la numero 1. Chiamiamo B l'evento \"il presentatore apre la porta 3\". Ora:\nLa probabilit\u00e0 a priori per l'evento B \u00e8 del 50%, infatti:\nDa cui:\nDa ci\u00f2 \u00e8 evidente che si deve sempre cambiare con la porta 2.\nFiltri bayesiani.\nI filtri bayesiani sono uno strumento utilizzato per combattere lo spam che deve il suo funzionamento proprio al teorema di Bayes. Un filtro bayesiano fa uso di un classificatore bayesiano per riconoscere se una certa sequenza di simboli (come una parola) si presenta spesso nei messaggi di spam, quindi applica l'inferenza bayesiana per calcolare la probabilit\u00e0 che un determinato messaggio sia spam.\nStoria.\nIl teorema si chiama cos\u00ec in onore del reverendo Thomas Bayes (1702\u20131761), il quale studi\u00f2 come calcolare una distribuzione per il parametro di una distribuzione binomiale. Un suo amico, Richard Price, pubblic\u00f2 il lavoro nel 1763, dopo la morte di Bayes, nell'articolo \"Essay Towards Solving a Problem in the Doctrine of Chances\". \nAlcuni anni dopo (nel 1774) viene formulato da Pierre Simon Laplace che probabilmente non era a conoscenza del lavoro di Bayes.\nUna ricerca da parte di un professore di statistica (Stigler, 1982) sembrerebbe suggerire che il teorema di Bayes sia stato scoperto da Nicholas Saunderson anni prima di Bayes."}
{"id": "4316", "revid": "124927472", "url": "https://it.wikipedia.org/wiki?curid=4316", "title": "Telescopio spaziale Hubble", "text": "Il telescopio spaziale Hubble (Hubble Space Telescope, o HST) \u00e8 un telescopio spaziale che fu lanciato in orbita terrestre bassa nel 1990 ed \u00e8 attualmente operativo. Nonostante esso non sia stato il primo telescopio spaziale, l'Hubble \u00e8 uno dei pi\u00f9 grandi e versatili, ed \u00e8 ben conosciuto come strumento di ricerca di estrema importanza oltre che vessillo delle scienze astronomiche nell'immaginazione collettiva. L'HST \u00e8 stato chiamato in onore dell'astronomo Edwin Hubble, ed \u00e8 uno dei Grandi Osservatori della NASA, assieme al Compton Gamma Ray Observatory, il Chandra X-ray Observatory e il Telescopio spaziale Spitzer.\nCon uno specchio di 2,4 metri di diametro, i 5 strumenti principali dell'Hubble osservano nel vicino ultravioletto, nel visibile e nel vicino infrarosso. L'orbita esterna del telescopio, al di fuori dalla distorsione dell'atmosfera terrestre, gli permette di ottenere immagini a risoluzione estremamente elevata, con un disturbo contestuale sostanzialmente inferiore rispetto a quello che affligge i telescopi a Terra. L'Hubble ha registrato alcune delle pi\u00f9 dettagliate immagini nella luce visibile, permettendo una visuale profonda nello spazio e nel tempo. Molte osservazioni dell'HST ebbero dei riscontri in astrofisica, per esempio determinando accuratamente il tasso di espansione dell'Universo.\nL'Hubble venne costruito dalla NASA, con contributi da parte dell'ESA. Lo Space Telescope Science Institute (STScI) seleziona gli obiettivi del telescopio e processa i dati ottenuti, mentre il Goddard Space Flight Center controlla il veicolo.\nGi\u00e0 nel 1923 vennero proposti diversi telescopi spaziali. Hubble venne finanziato negli anni settanta, con un lancio proposto nel 1983, ma che venne rimandato a causa di ritardi tecnici, i problemi di budget e il disastro del \"Challenger\", nel 1986. Una volta lanciato nel 1990, venne scoperto un problema allo specchio primario, il quale era stato scavato erratamente, compromettendo le capacit\u00e0 del telescopio. Le ottiche vennero portate alla loro qualit\u00e0 prevista da una missione di servizio nel 1993.\nHubble \u00e8 l'unico telescopio a esser stato progettato per essere modificato in orbita da astronauti. Dopo il lancio con lo Space Shuttle \"Discovery\" nel 1990, 5 missioni dello Space Shuttle ripararono, aggiornarono e rimpiazzarono sistemi sul telescopio, inclusi tutti e 5 i suoi strumenti principali. La quinta missione venne cancellata a seguito del disastro del \"Columbia\" nel 2003, ma dopo un'animata discussione pubblica, l'amministratore della NASA Mike Griffin approv\u00f2 la quinta missione di servizio, completata nel 2009. Il telescopio \u00e8 al 2022 operativo e secondo le stime potr\u00e0 funzionare fino al 2030-2040. Il suo successore, il James Webb Space Telescope (JWST), \u00e8 stato lanciato il giorno di Natale del 2021.\nConcetto, disegno e obiettivi.\nLe prime proposte.\nNel 1923 Hermann Oberth, considerato un padre dell'ingegneria aerospaziale moderna, assieme a Robert H. Goddard e Konstantin Ciolkovski, pubblic\u00f2 il \"Die Rakete zu den Planetenr\u00e4umen\" (\"Il razzo nello spazio interplanetario\"), nel quale menzionava il trasporto di un telescopio dalla Terra in orbita attraverso un razzo.\nLa storia del telescopio spaziale Hubble pu\u00f2 essere fatta risalire a un'opera del 1946 dell'astronomo Lyman Spitzer, \"I vantaggi astronomici di un osservatorio extraterrestre\".\nIn essa, egli discusse i 2 principali vantaggi che un osservatorio spaziale avrebbe rispetto ai telescopi a Terra. Innanzi tutto, la risoluzione angolare (la pi\u00f9 piccola separazione alla quale gli oggetti possono essere chiaramente distinti) sarebbe limitata solo dalla diffrazione, mentre nell'atmosfera sarebbe influenzata dalla turbolenza che causa il pulsare delle stelle. A quell'epoca i telescopi a Terra erano limitati a risoluzioni di 0,5 - 1,0 arcosecondi, comparati alla risoluzione teorica di un sistema limitato dalla diffrazione di circa 0,05 arcosecondi, per un telescopio con uno specchio di 2,5 metri di diametro. Inoltre, un telescopio spaziale potrebbe osservare sia nella luce infrarossa che in quella ultravioletta, lunghezze d'onda fortemente assorbite dall'atmosfera.\nSpitzer pass\u00f2 la maggior parte della sua carriera premendo sullo sviluppo di un telescopio spaziale. Nel 1962, un rapporto della National Academy of Sciences raccomand\u00f2 lo sviluppo di un telescopio spaziale e nel 1965 Spitzer venne messo a capo di una commissione per determinarne gli obiettivi scientifici.\nL'astronomia basata nello spazio inizi\u00f2 su scala veramente bassa durante la Seconda guerra mondiale, quando gli scienziati vi applicarono i propri sviluppi nell'ambito della tecnologia vettoriale. Il primo spettro agli ultravioletti del Sole venne ottenuto nel 1946, e la NASA lanci\u00f2 nel 1962 l'Orbiting Solar Observatory (OSO), per ottenere spettri a raggi ultravioletti, ai raggi X, e ai raggi gamma. Un telescopio solare orbitante venne lanciato nel 1962 dal Regno Unito come parte del Programma Ariel, e nel 1966 la NASA promosse la missione Orbiting Astronomical Observatory (OAO). Le batterie dell'OAO-1 si scaricarono 3 giorni dopo il lancio, terminando la missione. Venne seguita dall'OAO-2, che condusse osservazioni nell'ultravioletto di stelle e galassie dal suo lancio nel 1968 fino al 1972, andando ben oltre la sua vita prevista di un anno.\nLe missioni OSO e OAO dimostrarono il ruolo importante che le osservazioni basate nello spazio potevano avere sull'astronomia, e nel 1968 la NASA svilupp\u00f2 i primi piani aziendali per un telescopio spaziale riflettore con uno specchio di 3 metri di diametro, conosciuto provvisoriamente col nome di \"Large Orbiting Telescope\" o \"Large Space Telescope\" (LST), con un lancio previsto nel 1979. Questi piani enfatizzarono il bisogno di missioni di manutenzione per il telescopio per assicurarsi che un cos\u00ec costoso programma avesse una vita operativa lunga, e il concomitante sviluppo di piani per il riutilizzabile Space Shuttle indic\u00f2 che la tecnologia per realizzare ci\u00f2 sarebbe stata disponibile entro poco tempo.\nFinanziamenti.\nIl continuativo successo del programma OAO incoraggi\u00f2 la NASA incrementando i forti consensi da parte della comunit\u00e0 astronomica, alimentata dal fatto che il LST sarebbe stato un grande obiettivo. Nel 1970 la NASA stabil\u00ec 2 commissioni, una per pianificare il lato ingegneristico del progetto del telescopio spaziale, e un'altra per determinare gli obiettivi scientifici della missione. Una volta stabiliti, il prossimo passo per la NASA sarebbe stato quello di ottenere fondi per gli strumenti, che sarebbero stati ben pi\u00f9 costosi rispetto a quelli di un qualsiasi telescopio a Terra. Il Congresso degli Stati Uniti forz\u00f2 tagli al budget per gli stadi di pianificazione, che a quel tempo consistevano in studi molto dettagliati per i potenziali strumenti e l'hardware per il telescopio. Nel 1974 le spese pubbliche spinsero il Congresso a tagliare tutti i fondi diretti verso il progetto dello stesso.\nIn risposta a ci\u00f2, venne costituita un'associazione a livello nazionale di astronomi. Molti di essi incontrarono di persona senatori e deputati, e vennero organizzate campagne di invio di lettere su larga scala. La National Academy of Sciences pubblic\u00f2 un report enfatizzando il bisogno di un telescopio spaziale, e finalmente il Senato accett\u00f2 di fornire met\u00e0 del budget inizialmente approvato dal Congresso.\nI problemi di finanziamenti portarono a una riduzione in scala del progetto, e il diametro dello specchio primario pass\u00f2 da 3 a 2,4 m, sia a causa dei tagli al budget, che per permettere una configurazione pi\u00f9 compatta e funzionale dell'hardware del telescopio. Un precursore da 1,5\u00a0m inizialmente proposto per testare i sistemi da usare nel telescopio finale venne annullato, e per gli stessi motivi venne richiesta anche la partecipazione dell'Agenzia Spaziale Europea. L'ESA accett\u00f2 di fornire finanziamenti, assieme a uno dei suoi strumenti di prima generazione, le celle solari che lo avrebbero alimentato, e uno staff per lavorare direttamente negli Stati Uniti, con in ritorno per gli astronomi europei di almeno il 15% delle osservazioni sul telescopio. Il Congresso infine approv\u00f2 il finanziamento di 36 milioni di dollari nel 1978 e il disegno del LST inizi\u00f2 seriamente, mirando a una data di lancio nel 1983. Nel 1983 il telescopio venne chiamato in onore di Edwin Hubble, il quale fece una delle pi\u00f9 importanti scoperte del ventesimo secolo, quando scopr\u00ec che l'Universo \u00e8 in espansione.\nProgettazione e costruzione del telescopio.\nUna volta ottenuto il via libera al progetto del telescopio spaziale, il lavoro sul programma venne diviso tra molte istituzioni. Il Marshall Space Flight Center (MSFC) aveva la responsabilit\u00e0 per il design, lo sviluppo e la costruzione del telescopio, mentre il Goddard Space Flight Center era incaricato del controllo degli strumenti scientifici e della missione. Il MSFC commission\u00f2 le ottiche costituienti l'Optical Telescope Assembly (OTA) e i Fine Guidance Sensors alla Perkin-Elmer. Lockheed venne incaricata di costruire e integrare il veicolo nel quale sarebbe stato ospitato il telescopio.\nL'Optical Telescope Assembly (OTA).\nOtticamente, l'HST \u00e8 un riflettore Cassegrain con un disegno Ritchey-Chr\u00e9tien, come per i pi\u00f9 grandi telescopi professionali. Questo disegno, con due specchi iperbolici, \u00e8 conosciuto per le sue buone performance fotografiche in una visuale a campo ampio, con lo svantaggio che gli specchi avrebbero avuto forme difficili da costruire. Lo specchio e i sistemi ottici del telescopio avrebbero determinato le sue performance finali, e per questo vennero disegnati con specifiche estremamente accurate. I telescopi ottici tipicamente hanno degli specchi levigati con un'accuratezza di circa un decimo della lunghezza d'onda della luce visibile, ma l'Hubble doveva essere usato per osservazioni dal visibile fino all'ultravioletto (con lunghezze d'onda inferiori) e doveva limitare la diffrazione, sfruttando tutti i vantaggi dell'ambiente spaziale. Per questo, il suo specchio avrebbe avuto bisogno di una levigazione a 10 nm, o circa 1/65 della lunghezza d'onda della luce rossa. L'OTA non era dunque disegnato per le migliori osservazioni nell'infrarosso, in quanto gli specchi sarebbero stati mantenuti a circa 15\u00b0 C, limitando di fatto le performance dell'Hubble nell'infrarosso.\nLa Perkin-Elmer pens\u00f2 di usare macchinari di levigazione estremamente sofisticati costruiti apposta per portare lo specchio alla forma richiesta. Tuttavia, nel caso in cui la loro tecnologia di taglio fosse risultata problematica, la NASA assegn\u00f2 un subcontratto alla Kodak per costruire uno specchio di riserva usando tecniche di levigazione tradizionali. (Anche il team di Kodak e Itek offr\u00ec di eseguire il lavoro di levigazione originale. L'offerta includeva inoltre controlli incrociati tra le due aziende sugli specchi realizzati cosa che avrebbe sicuramente evitato l'errore di levigazione causa dei problemi successivi.) Lo specchio della Kodak \u00e8 attualmente in mostra permanente al National Air and Space Museum. Lo specchio Itek \u00e8 ora usato nel telescopio di 2,4\u00a0m del Magdalena Ridge Observatory.\nLa costruzione dello specchio Perkin-Elmer inizi\u00f2 nel 1979 a partire da un banco di vetro ad ultrabassa espansione costruito dalla Corning. Per ridurre al minimo il peso dello specchio (818\u00a0kg) esso ha una struttura a panino: due piatti dello spessore di circa 25\u00a0mm che contengono una struttura di supporto a nido d'ape spessa circa 25,4\u00a0cm. La Perkin-Elmer simul\u00f2 la microgravit\u00e0 supportando lo specchio da dietro usando 130 vie che esercitarono quantit\u00e0 variabili di forze. Ci\u00f2 assicur\u00f2 la forma finale, presumibilmente corretta e secondo specifiche, dello specchio. La levigazione dello stesso continu\u00f2 fino al maggio 1981, quando la NASA chiese alla Perkin-Elmer le strutture di direzione, facendo slittare la lavorazione oltre la data prevista per il lancio e il budget. Per risparmiare denaro, la NASA arrest\u00f2 i lavori sullo specchio di riserva e impost\u00f2 la data di lancio del telescopio per ottobre 1984. Lo specchio venne ultimato a fine 1981; era stato lavato con 9100 litri di acqua calda e deionizzata, e successivamente venne rivestito di una placcatura da 65\u00a0nm di alluminio e da un'ulteriore, spessa 25\u00a0nm, in fluoruro di magnesio.\nContinuarono ad essere espressi dubbi riguardo alla competenza della Perkin-Elmer in un progetto di tale importanza, con l'aumentare dei costi e dell'allungarsi della timeline per produrre il resto dell'OTA. In risposta, la NASA descrisse la data di lancio come incerta e in continua evoluzione, spostandola ad aprile 1985. I piani della Perkin-Elmer continuarono a slittare ad un ritmo di circa un mese per trimestre e i ritardi si accumulavano giorno per giorno. La NASA quindi venne forzata a spostare la data di lancio da marzo a settembre 1986. A quel punto, il budget totale del progetto era salito a 1,175 miliardi di dollari.\nI sistemi del veicolo.\nIl veicolo nel quale sono ospitati lo specchio e gli strumenti fu un'altra grande sfida ingegneristica. Sarebbe stato resistente ai passaggi dalla luce diretta del Sole all'oscurit\u00e0 dell'ombra terrestre, che avrebbero causato significativi sbalzi termici, mentre avrebbe mantenuto la sua forma stabile per consentire un puntamento del telescopio estremamente accurato. Un telo multi-strato di isolamento mantiene stabile la temperatura del telescopio e circonda un guscio in alluminio leggero nel quale si trovano lo specchio e gli strumenti. All'interno dello scudo, un telaio in fibra di carbonio mantiene la strumentazione rigidamente al suo posto. Siccome i composti della grafite sono igroscopici, c'era il rischio che il vapore acqueo assorbito dal telaio nella \"camera bianca\" della Lockheed evaporasse successivamente nel vuoto dello spazio: di conseguenza gli strumenti del telescopio si sarebbero ricoperti di ghiaccio. Per ridurre il rischio, venne eseguita una pulizia con azoto prima del lancio.\nDurante la costruzione del veicolo nel quale sarebbero stati ospitati il telescopio e gli strumenti, le cose andarono un po' pi\u00f9 liscie rispetto all'OTA, nonostante la Lockheed fosse anch'essa affetta da slittamenti nel budget e nella pianificazione (nell'estate del 1985 la costruzione del veicolo era del 30% fuori budget con 3 mesi di ritardo nella tabella di marcia). Un report del MSFC afferm\u00f2 che Lockheed tendeva a fare affidamento sulle indicazioni della NASA piuttosto che agire di propria iniziativa.\nI sistemi di elaborazione a bordo.\nI primi 2 computer primari dell'HST furono un DF-224 a 1,25 MHz, costruito da Rockwell Autonetics, che conteneva 3 CPU ridondanti, e 2 NSSC-1 (NASA Standard Spacecraft Computer, Model 1), sviluppati da Westinghouse e dal GSFC utilizzando transistor a diodi logici (DTL). Un co-processore per il DF-224 venne aggiunto durante la missione di servizio 1 nel 1993; questo consisteva in 2 processori ridondanti basati sull'Intel 80386, con un co-processore matematico 80387. Il DF-224 e il suo coprocessore 386 vennero sostituiti da un Intel 80486 da 25\u00a0MHz durante la missione di servizio 3A nel 1999.\nInoltre, alcuni degli strumenti scientifici avevano propri sistemi di controllo basati su microprocessori. I componenti MATs (Multiple Access Transponder), MAT-1 e MAT-2, utilizzano microprocessori Hughes Aircraft CDP1802CD. La Wide Field and Planetary Camera (WFPC) ha anche utilizzato un RCA 1802. La WFPC-1 venne sostituita dalla WFPC-2 durante la missione di servizio 1 nel 1993, la quale fu a sua volta sostituita dalla Wide Field Camera 3 durante la missione di servizio 4 nel 2009.\nStrumenti iniziali.\nQuando lanciato, l'HST trasport\u00f2 5 strumenti scientifici: la Wide Field and Planetary Camera (WF/PC), il Goddard High Resolution Spectrograph (GHRS), lHigh Speed Photometer (HSP), la Faint Object Camera (FOC) e il Faint Object Spectrograph (FOS). La WF/PC era un dispositivo fotografico ad alta risoluzione che venne inteso per osservazioni ottiche. Venne costruita dal Jet Propulsion Laboratory e incorporava un set di 48 filtri isolando le linee spettrali di particolare interesse astrofisico. Lo strumento conteneva 8 sensori CCD divisi in 2 fotocamere, ciascuna con 4 CCD. Ogni CCD aveva una risoluzione di 0,64 megapixel. La \"wide field camera\" (WFC) copriva un grande campo angolare alle spese della risoluzione, mentre la \"planetary camera\" (PC) riprendeva immagini a una lunghezza focale pi\u00f9 grande ed effettiva rispetto a quella dei chip della WF, conferendole maggiore potenza.\nIl GHRS era uno spettrometro disegnato per operare nell'ultravioletto. Venne costruito dal Goddard Space Flight Center e poteva ottenere una risoluzione spettrale di 90000. La FOC e il FOS erano anch'essi ottimizzati per osservazioni nell'ultravioletto, e offrivano la maggiore risoluzione spaziale disponibile sull'Hubble. Questi 3 strumenti adottavano DigiCon a contatori di fotoni, migliori rispetto ai sensori CCD. La FOC venne costruita dall'ESA, mentre l'Universit\u00e0 della California a San Diego, e la Martin Marietta costruirono il FOS.\nLo strumento finale era l'HSP, disegnato e costruito all'Universit\u00e0 del Wisconsin-Madison. Venne ottimizzato per osservazioni nel visibile e nell'ultravioletto di stelle variabili e altri oggetti astronomici che variavano la loro luminosit\u00e0. Era capace di condurre fino a 100000 misurazioni al secondo con un'accuratezza del 2% o maggiore.\nIl sistema di guida dell'HST pu\u00f2 anch'esso essere usato come uno strumento scientifico. I suoi tre Fine Guidance Sensor (FGS) sono primariamente usati per mantenere il telescopio accuratamente puntato durante un'osservazione, ma possono anche eseguire astrometria estremamente accurata; vennero ottenute misurazioni con un'accuratezza di 0,0003 arcosecondi.\nSupporto a Terra.\nLo Space Telescope Science Institute (STScI) \u00e8 responsabile per le operazioni scientifiche del telescopio e dell'invio dei dati prodotti agli astronomi. Il STScI \u00e8 operato dall'Association of Universities for Research in Astronomy (AURA) ed \u00e8 fisicamente localizzato a Baltimora, nel Maryland, dentro all'Homewood campus della Johns Hopkins University, una delle 39 universit\u00e0 statunitensi e dei 7 affiliati internazionali facenti parte del consorzio AURA. Il STScl \u00e8 stato stabilito nel 1981 a seguito di una battaglia tra la NASA e la comunit\u00e0 scientifica; la NASA infatti voleva mantenere per s\u00e9 la funzione di controllo, ma gli scienziati vollero basare il telescopio su un'armatura accademica. La Space Telescope European Coordinating Facility (ST-ECF), stabilita a Garching bei M\u00fcnchen, vicino a Monaco, nel 1984, offr\u00ec un supporto simile per gli astronomi europei fino al 2011, quando le sue attivit\u00e0 vennero trasferite all'European Space Astronomy Centre.\nUn'operazione piuttosto complessa curata dal STScI \u00e8 la pianificazione delle osservazioni del telescopio. L'Hubble \u00e8 in orbita terrestre bassa per permettere le missioni di servizio, ma ci\u00f2 significa che la maggior parte dei target astronomici vengono occultati dalla Terra per leggermente meno della met\u00e0 di ogni orbita. Le osservazioni non possono avere luogo mentre il telescopio passa attraverso l'anomalia del sud atlantico a causa degli elevati livelli di radiazione, e ci sono anche considerevoli zone di esclusione attorno al Sole (precludendo osservazioni di Mercurio), la Luna e la Terra. L'angolo di evitazione del Sole \u00e8 di circa 50\u00b0 per evitare di illuminare qualsiasi parte dell'OTA. Evitare la Terra e la Luna mantiene la luminosit\u00e0 fuori dai FGS, e mantiene la luce sparpagliata lontano dall'ingresso negli strumenti. Se i FGS fossero spenti, tuttavia, la Luna e la Terra potrebbero essere osservate. Osservazioni del nostro pianeta vennero usate all'inizio del programma per generare campi piatti per lo strumento WF/PC. C'\u00e8 anche una zona di visualizzazione continua (CVZ), approssimativamente a 90\u00b0 rispetto al piano orbitale dell'Hubble, nel quale i target non vengono occultati per lunghi periodi. A causa della precessione dell'orbita, la locazione del CVZ si muove lentamente in periodi di 8 settimane. A causa della presenza costante della Terra in 30\u00b0 del CVZ, la luminosit\u00e0 diffusa potrebbe essere elevata per lunghi periodi.\nL'Hubble orbita nell'atmosfera superiore ad un'altitudine di approssimativamente 547\u00a0km e un'inclinazione di 28,5\u00b0. La posizione della sua orbita cambia nel tempo in modo non prevedibile. La densit\u00e0 dell'atmosfera superiore varia a seconda di molti fattori, e ci\u00f2 significa che una posizione prevista dell'Hubble in 6 settimane pu\u00f2 avere un errore di massimo 4000\u00a0km. Le pianificazioni delle osservazioni sono tipicamente finalizzate solo alcuni giorni prima, dato che un periodo di tempo maggiore potrebbe portare all'inosservabilit\u00e0 dei target previsti.\nIl supporto ingegneristico per l'HST \u00e8 fornito dalla NASA, il cui personale \u00e8 al Goddard Space Flight Center di Greenbelt, in Maryland, 48\u00a0km a sud del STScI. Le operazioni dell'Hubble sono monitorate 24 ore al giorno dai 4 team di volo che formano il \"Flight Operations Team\".\nIl disastro del \"Challenger\", ritardi, e lancio finale.\nA inizio 1986, la data di lancio pianificata per quell'ottobre venne giudicata fattibile, ma il disastro dello \"Space Shuttle Challenger\" port\u00f2 a una battuta d'arresto del programma spaziale americano, bloccando a terra gli Space Shuttle e forzando lo spostamento del lancio dell'Hubble per diversi anni. Si dovette tenere il telescopio in una camera bianca, acceso e pulito con azoto, fino a quando non si pot\u00e9 stabilire una nuova pianificazione. Questa costosa situazione (circa 6 milioni di dollari al mese) spinse l'aumento dei costi complessivi del progetto. Tuttavia, questo ritardo diede tempo agli ingegneri per eseguire ulteriori test, cambiare una batteria eventualmente soggetta a errori, e apportare altri miglioramenti. Inoltre, il software a terra per controllare l'Hubble non era pronto nel 1986, e infatti fu a malapena pronto per il lancio nel 1990.\nFinalmente, grazie alla risurrezione dei voli dello Shuttle nel 1988, il lancio del telescopio venne programmato per il 1990. Il 24 aprile 1990, la missione STS-31 vide il lancio del \"Discovery\" con a bordo l'HST, che raggiunse l'orbita prevista con successo.\nDal suo costo previsto di circa 400 milioni di dollari, il telescopio cost\u00f2 4,7 miliardi di dollari al momento del suo lancio. I suoi costi cumulativi sono stimati a 10 miliardi di dollari al 2010, 20 anni dopo il lancio.\nLo specchio imperfetto.\nDopo settimane dal lancio del telescopio, le immagini ottenute indicarono un serio problema nel sistema ottico. Nonostante le prime fotografie fossero apparse pi\u00f9 chiare di quelle ottenute da telescopi a terra, l'Hubble non riusc\u00ec a ottenere la precisa focalizzazione desiderata e la migliore qualit\u00e0 fotografica, con risultati drasticamente inferiori al previsto. Le fotografie delle sorgenti puntate soffrivano di una diffusione su un raggio maggiore di un arcosecondo, anzich\u00e9 avere una funzione di diffusione del punto (PSF) concentrata entro un cerchio di 0,1 arcosecondi di diametro, come specificato dai criteri del design.\nLe analisi delle immagini diffuse mostrarono che la causa del problema risiedeva nello specchio primario che era stato levigato in maniera errata. Infatti, nonostante la qualit\u00e0 delle fotografie scattate, lo specchio era liscio per circa 10 nanometri, ma al perimetro era eccessivamente piatto per circa 2,2 micrometri. La differenza fu catastrofica, introducendo diverse aberrazioni sferiche, difetti nei quali la luce viene riflessa all'esterno del margine dello specchio, focalizzandola in un punto differente.\nL'effetto dell'imprecisione cadde sulle osservazioni scientifiche particolari; effettivamente il nucleo dell'aberrato PSF era sufficientemente liscio da permettere osservazioni in alta risoluzione di oggetti brillanti, e la spettroscopia dei target era affetta solamente da una perdita di sensibilit\u00e0. Ma la perdita di luce nel grande alone fuori fuoco ridusse gravemente l'utilit\u00e0 del telescopio per oggetti deboli o a elevato contrasto. Ci\u00f2 significava che quasi tutti i programmi cosmologici erano essenzialmente impossibili, poich\u00e9 essi richiedevano l'osservazione di oggetti eccezionalmente deboli. La NASA e il telescopio divennero oggetto di numerose burle, e il progetto venne popolarmente preso come un elefante bianco. Per esempio, nella commedia del 1991 \"Una pallottola spuntata 2\u00bd - L'odore della paura\", l'Hubble era raffigurato col \"Titanic\", l\"Hindenburg\", e l'Edsel. Ci\u00f2 nonostante, durante i primi 3 anni della missione dell'Hubble, prima delle correzioni ottiche, il telescopio ottenne un gran numero di osservazioni produttive di target meno richiesti. L'errore venne ben localizzato e stabilito, permettendo agli astronomi di compensarli parzialmente dello specchio attraverso sofisticate tecniche di elaborazione fotografica, come per esempio la deconvoluzione.\nOrigine del problema.\nPer far fronte a tale problema fu istituita una commissione \"ad hoc\" presieduta da Lew Allen, direttore del Jet Propulsion Laboratory.\nLa commissione Allen scopr\u00ec che il principale correttore nullo, un dispositivo di test utilizzato per ottenere uno specchio ben levigato non sferico, era stato assemblato male - in effetti una lente era fuori posizione di 1,3\u00a0mm. Durante le prime rettificazioni e levigazioni sullo specchio, Perkin-Elmer analizz\u00f2 la sua superficie con due correttori nulli convenzionali. Tuttavia, per gli stadi finali della costruzione, pass\u00f2 ad un correttore nullo costruito appositamente, e disegnato esplicitamente per incontrare tolleranze estremamente piccole. L'assemblaggio scorretto del dispositivo comport\u00f2 una lavorazione veramente precisa dello specchio, ma con la forma errata. Ci fu anche un errore di valutazione: infatti, per ragioni tecniche alcuni dei test finali necessitavano l'uso di 2 correttori nulli convenzionali che riportarono correttamente un'aberrazione sferica, ma vennero dismessi in quanto considerati imprecisi.\nLa commissione ha incolpato soprattutto la Perkin-Elmer. Le relazioni tra la NASA e la compagnia ottica erano state gravemente tese durante la costruzione del telescopio, a causa dei frequenti ritardi e aumenti dei costi. La Perkin-Elmer non revision\u00f2 o supervision\u00f2 adeguatamente la costruzione dello specchio, non assegn\u00f2 i migliori scienziati ottici nel progetto (come aveva fatto per il prototipo), e in particolare non coinvolse i designer ottici nella costruzione e verifica dello specchio. Mentre la commissione critic\u00f2 pesantemente la Perkin-Elmer per questi fallimenti gestionali, la NASA l'ha anche criticata per carenze sul controllo della qualit\u00e0, affidandosi totalmente ad un unico strumento.\nStudio di una soluzione.\nLa realizzazione del telescopio aveva sempre previsto missioni di servizio, e gli astronomi avevano immediatamente iniziato ad analizzare potenziali soluzioni al problema che potevano essere applicate alla prima missione di servizio, prevista nel 1993. Mentre Kodak aveva costruito uno specchio di backup per l'Hubble, esso sarebbe stato impossibile da sostituire in orbita e riportare il telescopio a Terra per una sostituzione sarebbe stato antieconomico. Invece, il fatto che lo specchio fosse stato levigato cos\u00ec precisamente nella forma errata port\u00f2 al disegno di nuovi componenti ottici con esattamente lo stesso errore ma nel senso opposto, da aggiungere al telescopio nella SM1, correggendo l'aberrazione sferica.\nIl primo passo era la caratterizzazione precisa dell'errore nello specchio primario. Lavorando sulle immagini delle sorgenti puntate, gli astronomi determinarono che la costante conica dello specchio era di , anzich\u00e9 . Lo stesso numero venne ottenuto analizzando il correttore nullo usato da Perkin-Elmer per ispezionare lo specchio, analizzando anche interferogrammi ottenuti durante il testing a terra.\nA causa del modo con cui gli strumenti dell'HST vennero disegnati, 2 differenti set di correttori erano richiesti. Il disegno della Wide Field and Planetary Camera 2, pianificato per rimpiazzare l'esistente WF/PC, includeva specchi di deviazione per inviare la luce direttamente nei 4 CCD costituendo le sue 2 fotocamere. Un errore inverso avrebbe cancellato completamente l'aberrazione dell'OTA. Tuttavia, gli altri strumenti mancarono di superfici intermedie che potessero risolvere in tal modo il problema, dunque era richiesto un dispositivo di correzione esterno.\nIl Corrective Optics Space Telescope Axial Replacement (COSTAR) era disegnato per correggere l'aberrazione sferica da FOC, FOS e GHRS. Consisteva in 2 specchi nel cammino della luce con un blocco per correggere l'aberrazione. Per inserire il sistema COSTAR nel telescopio, uno degli altri strumenti doveva essere rimosso, e gli astronomi scelsero di sacrificare lHigh Speed Photometer. Nel 2002 tutti gli strumenti che originariamente necessitavano del COSTAR vennero sostituiti da altri con ottiche correttive proprie, portando alla rimozione e trasporto a terra del COSTAR nel 2009, per essere esibito al National Air and Space Museum. L'area precedentemente occupata dal COSTAR \u00e8 ora occupata dal Cosmic Origins Spectrograph.\nMissioni di servizio e nuovi strumenti.\nL'Hubble venne disegnato per essere sottoposto ad aggiornamenti regolari. La NASA fece volare 5 missioni di servizio, numerate SM 1, 2, 3A, 3B e 4, attraverso gli Space Shuttle, la cui prima avvenne del dicembre del 1993 e l'ultima nel maggio 2009. Le missioni di servizio furono operazioni delicate che iniziavano con manovre di intercettazione del telescopio in orbita per poi fermarlo con l'aiuto del braccio meccanico dello Shuttle. I lavori venivano eseguiti attraverso diverse EVA lunghe 4 o 5 giorni. Dopo un'ispezione visiva del telescopio, gli astronauti conducevano riparazioni e sostituzioni di componenti rotti o degradati, aggiornavano l'equipaggiamento e installavano nuovi strumenti. Una volta completato il lavoro, il telescopio veniva ridispiegato, tipicamente dopo averlo spostato in un'orbita pi\u00f9 alta per reindirizzare il decadimento orbitale causato dall'attrito atmosferico.\nMissione di servizio 1.\nDopo la scoperta del problema allo specchio primario, la prima missione di servizio dell'Hubble assunse una grande importanza, facendo lavorare duramente gli astronauti per installare le ottiche correttive. I 7 della missione vennero addestrati con un centinaio di strumenti specializzati. La Missione di servizio 1 vol\u00f2 a bordo dell\"Endeavour\" nel dicembre del 1993, e coinvolse diversi strumenti ed equipaggiamenti da installare in oltre 10 giorni.\nFondamentalmente, l'High Speed Photometer venne sostituito dalle ottiche correttive COSTAR, e la WFPC venne rimpiazzata dalla Wide Field and Planetary Camera 2 (WFPC2) con un sistema correttivo preintegrato. Vennero sostituiti anche i pannelli solari con relative elettroniche di guida, assieme ai 4 giroscopi del sistema di puntamento, le 2 unit\u00e0 di controllo elettriche e 2 magnetometri. I computer di bordo vennero aggiornati con coprocessori supplementari, e l'orbita dell'HST venne rialzata.\nIl 13 gennaio 1994 la NASA dichiar\u00f2 che la missione era stata un pieno successo divulgando le prime immagini, pi\u00f9 chiare rispetto al passato. La missione \u00e8 stata una delle pi\u00f9 complesse mai fatte fino ad allora, coinvolgendo 5 lunghe EVA. Il suo successo fu un vantaggio per la NASA, ma anche per gli astronomi che avrebbero finalmente avuto a disposizione un telescopio spaziale pi\u00f9 capace.\nMissione di servizio 2.\nLa Missione di servizio 2, volata dal \"Discovery\" nel febbraio 1997, sostitu\u00ec il GHRS e il FOS con lo Space Telescope Imaging Spectrograph (STIS) e il Near Infrared Camera and Multi-Object Spectrometer (NICMOS), oltre ad aver rimpiazzato il registratore tecnico-scientifico a nastro con uno nuovo a stato solido, e ad aver riparato l'isolamento termico. Il NICMOS conteneva un radiatore ad azoto solido per ridurre il rumore termico proveniente dallo strumento, ma dopo poco un'espansione termica imprevista port\u00f2 al suo contatto con un deflettore ottico, che port\u00f2 a una riduzione della sua vita prevista da 4,5 a 2 anni.\nMissione di servizio 3A.\nLa Missione di servizio 3A, portata in orbita dal \"Discovery\", ebbe luogo nel dicembre 1999, ed era stata separata dalla \"Missione di servizio 3\" dopo che 3 dei 6 giroscopi a bordo si ruppero. Un quarto giroscopio cess\u00f2 di funzionare alcune settimane dopo la missione, rendendo il telescopio incapace di eseguire osservazioni scientifiche. La missione sostitu\u00ec tutti i giroscopi, assieme a un Fine Guidance Sensor e al computer, installando anche un kit di miglioramento della tensione e della temperatura (VIK) per evitare un sovraccarico delle batterie, e sostituendo i banchi di isolamento termico. Il nuovo computer era 20 volte pi\u00f9 rapido, con una memoria 6 volte pi\u00f9 grande. Aument\u00f2 il throughput trasferendo alcune operazioni computazionali dalla terra al veicolo risparmiando denaro e con l'utilizzo di linguaggi di programmazione moderni.\nMissione di servizio 3B.\nLa Missione di servizio 3B, eseguita dal \"Columbia\" nel marzo del 2002, vide l'installazione di un nuovo strumento, la Advanced Camera for Surveys (ACS), sostituendo la FOC; di tutti gli strumenti originariamente lanciati con l'Hubble rimasero solamente i Fine Guidance Sensors, usati solo per astrometria. Ci\u00f2 significava che il COSTAR non era pi\u00f9 necessario, dato che tutti gli strumenti ora integravano ottiche correttive proprie per correggere l'aberrazione sferica. La missione fece inoltre tornare operativo il NICMOS installando un raffreddatore a ciclo chiuso e rimpiazzando per la seconda volta i pannelli solari con dei nuovi, fornendo il 30% in pi\u00f9 di energia.\nMissione di servizio 4.\nI piani prevedevano una missione di servizio per l'Hubble nel febbraio 2005, tuttavia a seguito del disastro del \"Columbia\" nel 2003, nel quale l'orbiter venne disintegrato al rientro atmosferico, ci furono gravi ripercussioni sul programma del telescopio spaziale Hubble. L'amministratore della NASA Sean O'Keefe decise che tutte le successive missioni dello Space Shuttle avrebbero raggiunto la ISS in caso di problemi in volo. Siccome nessuno Shuttle era capace di raggiungere sia l'HST che la ISS durante la stessa missione, tutte le missioni di servizio con equipaggio vennero cancellate. Questa decisione venne criticata da numerosi astronomi, i quali credevano nell'Hubble come un telescopio per cui valesse la pena rischiare delle vite umane. Il successore scientifico dell'HST, il James Webb Space Telescope (JWST), sarebbe stato pronto non prima del 2018. Di conseguenza, la maggiore preoccupazione di molti astronomi era la possibilit\u00e0 di un vuoto nelle osservazioni nella transizione generazionale del JWST, a seguito del grande impatto scientifico che l'Hubble aveva provocato. Il fatto che il James Webb non sarebbe stato allocato in orbita terrestre bassa non lo avrebbe reso nemmeno facilmente aggiornabile o riparabile in caso di un fallimento iniziale, e ci\u00f2 avrebbe reso questo problema ancor pi\u00f9 serio. D'altra parte, molti astronomi credettero che se per riparare l'Hubble fossero stati necessari fondi provenienti dal budget del JWST, allora la SM4 non avrebbe dovuto prendere luogo.\nNel gennaio del 2004, O'Keefe disse che avrebbe rivalutato la sua decisione di cancellare l'ultima missione di servizio all'HST a causa delle proteste e delle richieste anche da parte del Congresso. La National Academy of Sciences convoc\u00f2 un pannello ufficiale nel quale raccomand\u00f2 a luglio 2004 di preservare l'HST da rischi apparenti. Il suo report sollecit\u00f2 la NASA a non prendere azioni che precluderebbero una missione di servizio dello Space Shuttle verso il telescopio spaziale Hubble. Nell'agosto 2004 O'Keefe domand\u00f2 al Goddard Space Flight Center di preparare una proposta di missione di servizio robotica dettagliata. Questi piani vennero successivamente cancellati, e la missione robotica venne giudicata non fattibile. A fine 2004, diversi membri del Congresso, guidati dal senatore Barbara Mikulski, presero le lamentele pubbliche e portarono a una guerra con un gran supporto (incluse migliaia di lettere di bambini provenienti da tutte le scuole della nazione) per far riconsiderare all'Amministrazione Bush e alla NASA la decisione di cancellare piani per una missione di recupero dell'Hubble.\nLa nomina nell'aprile 2005 di un nuovo amministratore della NASA con un grado ingegneristico maggiore rispetto al precedente, Michael D. Griffin, cambi\u00f2 la situazione, dato che Griffin dichiar\u00f2 che avrebbe considerato una missione di servizio con equipaggio. Dopo poco il suo appunto, Griffin autorizz\u00f2 il Goddard a procedere con i preparativi di un volo di manutenzione dell'Hubble, affermando che avrebbe preso la decisione finale dopo i successivi 2 voli dello Shuttle. Nell'ottobre del 2006 Griffin diede il via libera finale, e la missione da 11 giorni dell\"Atlantis\" venne stabilita nell'ottobre 2008. L'unit\u00e0 principale di gestione dei dati sull'Hubble si danneggi\u00f2 nel settembre di quell'anno, fermando la trasmissione dei dati scientifici fino a che non venne attivata l'unit\u00e0 di backup, il 25 ottobre 2008. Siccome il fallimento di questa avrebbe reso l'HST inutile, la missione di servizio venne spostata a quando sarebbe stato disponibile un ricambio per l'unit\u00e0 primaria.\nLa Missione di servizio 4, tenuta dall\"Atlantis\" nel maggio 2009, fu l'ultima missione dello Shuttle ad essere impegnata nell'HST. La SM4 install\u00f2 un rimpiazzo per l'unit\u00e0 di gestione dei dati, ripar\u00f2 i sistemi dell'ACS e dello STIS, install\u00f2 nuove batterie al nichel-idrogeno e sostitu\u00ec altri componenti. La SM4 install\u00f2 anche 2 nuovi strumenti di osservazione - la Wide Field Camera 3 (WFC3) e il Cosmic Origins Spectrograph (COS); venne montato anche un Soft Capture and Rendezvous System, che permetter\u00e0 future operazioni di rendezvous, cattura e smaltimento sicuro dell'Hubble in caso di missione robotica o con equipaggio. Eccetto il canale ad alta risoluzione dell'ACS, il quale non era riparabile, i lavori eseguiti durante la SM4 permisero al telescopio di tornare ad essere pienamente funzionale, continuando tutt'oggi ad essere pienamente operativo.\nProgetti importanti.\nDall'avvio del programma, l'Hubble lavor\u00f2 in cooperazione con altri osservatori, come il Chandra X-ray Observatory e il Very Large Telescope, conducendo grandi osservazioni. Anche se l'HST \u00e8 alla fine della sua missione estesa, sono stati programmati ancora molti progetti. Un esempio \u00e8 il nascente programma \"Frontier Fields\", ispirato dai risultati delle osservazioni profonde di Abell 1689.\nCosmic Assembly Near-infrared Deep Extragalactic Legacy Survey.\nIn una conferenza stampa risalente ad agosto 2013, il CANDELS venne definito il pi\u00f9 grande progetto nella storia dell'Hubble, dato che l'investigazione mirava ad esplorare l'evoluzione galattica del primo Universo attraverso lo studio dei primi semi della struttura cosmica attuale, a meno di un miliardo di anni dopo il Big Bang. Il sito del CANDELS descrive gli obiettivi del progetto come segue:\nFrontier Fields program.\nIl programma, ufficialmente denominato \"Hubble Deep Fields Initiative 2012\" punta ad avanzare le conoscenze sulla formazione delle prime e pi\u00f9 deboli galassie, studiando quelle fortemente spostate verso il rosso, in campi vuoti, con l'aiuto della diffusione gravitazionale. Gli obiettivi del \"Frontier Fields\" sono:\nUso pubblico.\nChiunque pu\u00f2 impiegare tempo sul telescopio; non ci sono restrizioni di nazionalit\u00e0 o accademia, ma i fondi per le analisi sono disponibili solo grazie alle istituzioni statunitensi. La competizione per il telescopio \u00e8 intensa, dato che solo un quinto delle proposte viene poi accettato.\nLe proposte sono a cadenza annuale, allocando tempo ad ogni ciclo, ciascuno di circa un anno. Le proposte sono divise in diverse categorie; le \"osservazioni generali\" sono le pi\u00f9 comuni, dato che coprono le osservazioni di routine. Nelle \"osservazioni \"snapshot\"\", invece, i target occupano 45 minuti del tempo del telescopio, incluse le procedure di preparazione. Queste osservazioni vengono fatte per coprire i vuoti nella pianificazione del telescopio che non potrebbero essere coperti da programmi generali.\nGli astronomi possono anche fare proposte di \"target opportunistici\", per le quali le osservazioni vengono pianificate durante eventi transitori in cui altri target sono oscurati. Inoltre, fino al 10% del tempo sul telescopio \u00e8 a \"discrezione del direttore\" (DD). Gli astronomi possono usare il DD in ogni momento dell'anno, dopo la sua assegnazione per lo studio di fenomeni transitori inaspettati come la supernovae.\nAltri usi del DD includono osservazioni nell'Hubble Deep Field e Ultra Deep Field nel primo dei 4 cicli del tempo del telescopio; queste ultime sono eseguite da astronomi amatori.\nOsservazioni amatoriali.\nIl primo direttore dell\u2019STScI, Riccardo Giacconi, annunci\u00f2 nel 1986 l\u2019intenzione di impiegare una parte del DD in osservazioni amatoriali. Pur essendo in realt\u00e0 solo poche ore a orbita, l\u2019annuncio sollev\u00f2 grande interesse, portando alla formulazione di molte proposte, assegnando il tempo a quelle con merito scientifico, senza copiare le proposte fatte dai professionisti, e che richiedevano le capacit\u00e0 offerte al momento dal telescopio. Tra il 1990 e il 1997 vennero selezionate 13 proposte. La prima della serie, chiamata \"A Hubble Space Telescope Study of Posteclipse Brightening and Albedo Changes on Io\", venne pubblicata sull\"Icarus\", un giornale dedicato a studi nel Sistema solare. Assieme a esso venne pubblicato anche un altro studio.\nSuccessivamente, le restrizioni al budget del STScI resero impossibile il supporto del lavoro degli astronomi amatoriali, cos\u00ec il programma venne sospeso, nel 1997.\nRisultati scientifici.\nProgetti chiave.\nNei primi anni ottanta, la NASA e l\u2019STScI istituirono 4 pannelli per discutere i progetti chiave, scientificamente importanti e molto dispendiosi, dell\u2019Hubble; il telescopio infatti avrebbe speso molto tempo su ciascuno di essi, e la loro pianificazione avvenne durante la prima fase della missione dell\u2019HST, onde evitare il mancato raggiungimento degli obiettivi prefissati a causa di malfunzionamenti che avrebbero portato a una conclusione anticipata della missione.\nI pannelli identificarono 3 obiettivi da raggiungere:\nScoperte importanti.\nL'Hubble aiut\u00f2 a risolvere diversi problemi astronomici, ma per spiegare alcune osservazioni fu necessaria la formulazione di nuove teorie. Tra i target della sua missione primaria era previsto il calcolo della distanza tra le variabili cefeidi, pi\u00f9 accuratamente rispetto al passato; da ci\u00f2 deriv\u00f2 uno scontro con il valore della costante di Hubble, ovvero il rapporto con cui l'universo si sta espandendo, legato alla sua et\u00e0. Prima del lancio del telescopio, questo valore era affetto da un errore tipico del 50%, ma grazie alle misurazioni compiute dall\u2019Hubble sulle variabili cefeidi nell'ammasso della Vergine e di altri distanti ammassi galattici si arriv\u00f2 al calcolo di un valore con errore relativo del \u00b110%, un valore ben pi\u00f9 preciso rispetto al passato. Da ci\u00f2 deriv\u00f2 che l\u2019et\u00e0 dell\u2019Universo, precedentemente stimata tra 10 e 20 miliardi di anni, si pot\u00e9 correggere a circa 13,7 miliardi di anni.\nPur avendo raffinato l'et\u00e0 dell'universo, l\u2019Hubble mise in dubbio le teorie sul suo futuro. Gli astronomi dell\"High-z Supernova Search Team\" e del \"Supernova Cosmology Project\", osservando supernovae lontane attraverso telescopi a terra congiunti all'HST, scoprirono l'evidenza che, anzich\u00e9 decelerare sotto l'influenza della gravit\u00e0, l\u2019espansione dell'Universo stava accelerando. Tre dei membri di questi gruppi ricevettero in seguito il premio Nobel per la loro scoperta. La causa di ci\u00f2 rimane tuttora sconosciuta; la spiegazione pi\u00f9 accreditata prevede l'esistenza dell\u2019energia oscura.\nGli spettri e le immagini ad alta risoluzione forniti dall'Hubble produssero anche misurazioni pi\u00f9 precise riguardo al numero di buchi neri presenti nei centri galattici vicini. Dopo diverse teorie e osservazioni tra gli anni sessanta e anni ottanta del Novecento, i lavori seguiti dal telescopio mostrarono una certa diffusione dei buchi neri nei centri di tutte le galassie. Inoltre l\u2019HST stabil\u00ec l\u2019esistenza di un rapporto tra le masse nucleari dei buchi neri e le propriet\u00e0 delle galassie, nelle quali sono ospitati.\nLa collisione della cometa Shoemaker-Levy 9 con Giove nel 1994 avvenne fortunatamente poche settimane dopo la Missione di servizio 1, grazie alla quale vennero ripristinate le performance ottiche dell\u2019Hubble. Le sue immagini del pianeta furono ben pi\u00f9 chiare di quelle ottenute dal passaggio del Voyager 2 nel 1979, e furono cruciali per lo studio della dinamica collisionale di una cometa con Giove, un evento che si ripete come minimo una volta al secolo.\nAltre scoperte fatte grazie ai dati dell'Hubble includono i dischi protoplanetari nella nebulosa di Orione, la presenza dei pianeti extrasolari, e il comportamento dei misteriosi lampi gamma (GRB). Inoltre l'HST venne usato per studiare gli oggetti ai limiti del Sistema solare, inclusi Plutone ed Eris, pianeti nani della fascia di Kuiper.\nL\"Hubble Deep Field, Hubble Ultra-Deep Field\" e l\"Hubble Extreme Deep Field\" costituirono due finestre sull'Universo, uniche nel loro genere; sfruttando la sensibilit\u00e0 nel visibile dell'HST si ottennero immagini di piccoli campioni di cielo, i pi\u00f9 profondi mai ottenuti in questa lunghezza d'onda. I campi includevano galassie a miliardi di anni luce, e generarono una gran quantit\u00e0 di dati scientifici sull\u2019inizio dell\u2019Universo. La \"Wide Field Camera 3\" miglior\u00f2 la veduta di questi campi nell\u2019infrarosso e nell\u2019ultravioletto, permettendo la scoperta di alcuni degli oggetti pi\u00f9 distanti mai osservati, come MACS0647-JD.\nNel febbraio del 2006 l\u2019Hubble scopr\u00ec SCP 06F6, un oggetto astronomico non classificato, con magnitudine massima 21; tra giugno e luglio 2012 venne scoperta una quinta luna di Plutone.\nNel marzo 2015, venne annunciato che misurazioni sulle aurore di Ganimede avevano rivelato l presenza di un oceano sotto la superficie del satellite mediceo. Grazie all\u2019Hubble si cap\u00ec che una gran quantit\u00e0 di acqua salata era capace di sopprimere l\u2019interazione tra il campo magnetico gioviano e quello di Ganimede. L\u2019oceano ha una profondit\u00e0 stimata di 100 km, intrappolato sotto una crosta ghiacciata di 150\u00a0km.\nL\u201911 dicembre 2015 l\u2019Hubble cattur\u00f2 l\u2019immagine della prima riapparizione programmata di una supernova, soprannominata \"Refsdal\"; questa venne calcolata attraverso la deformazione della sua luce, causata dalla gravit\u00e0 esercitata da un vicino ammasso galattico. \"Refsdal\" era stata precedentemente osservata nel novembre del 2014 dietro l\u2019ammasso galattico MACS J1149.5+2223 come parte del programma \"Frontier Fields\". La supernova venne immortalata in 4 immagini separate all'interno di un arrangiamento, noto come la \"croce di Einstein\". La luce proveniente dall\u2019ammasso aveva impiegato circa 5 miliardi di anni per raggiungere la Terra, mentre la supernova esplose 10 miliardi di anni fa. Il rilevamento di \"Refsdal\" fu utile a testare i nuovi modelli di distribuzione della massa, specialmente oscura, dentro agli ammassi galattici.\nIl 3 marzo 2016 venne annunciata la scoperta della galassia pi\u00f9 lontana dalla Terra mai rilevata: GN-z11. Le osservazioni dell'Hubble ebbero luogo l'11 febbraio e il 3 aprile 2015, come parte dei programmi CANDELS e GOODS.\nImpatto sull'astronomia.\nL'Hubble, come dimostrato dai numerosi target misurati, ebbe un grande impatto sull'astronomia. Negli anni vennero pubblicati oltre 9000 report basati sui dati del telescopio spaziale, e ci furono molte altre apparizioni in varie conferenze. A differenza di un terzo di tutti i report astronomici, solo il 2% di quelli dell'HST non hanno citazioni. In media, un report precedente all'Hubble ha la met\u00e0 delle fonti di quelle successive al lancio del telescopio, e al giorno d'oggi (2017) il 10% dei 200 report pubblicati ogni anno sono basati sui dati dell'HST.\nNonostante l'aiuto dato dall'Hubble nella ricerca astronomica, i suoi costi finanziari furono molto ampi. Si stima che l'HST abbia generato 15 volte i dati ottenuti da un telescopio a Terra da 4 m, come, per esempio, il William Herschel Telescope, ma con un costo di costruzione e mantenimento maggiore di circa 100 volte.\nScegliere tra l'impiego di un telescopio a Terra o uno spaziale \u00e8 difficile. Prima dell'Hubble, diversi telescopi a Terra, attraverso tecniche specifiche, come l'interferometria, ottennero immagini ottiche e nell'infrarosso a risoluzione pi\u00f9 elevata di quelle che l'Hubble avrebbe potuto scattare, ma avrebbe potuto osservare solo target 108 volte pi\u00f9 luminosi di quelli pi\u00f9 deboli osservabili dal telescopio spaziale. Per migliorare le capacit\u00e0 dei telescopi a Terra nella fotografia IR di oggetti deboli vennero sviluppate ottiche adattabili, ma la loro scelta era spesso messa da parte per un telescopio spaziale dati i particolari dettagli richiesti per rispondere a certe domande astronomiche. Nelle bande del visibile queste ottiche possono correggere solamente un campo ristretto, mentre l'HST \u00e8 capace di scattare immagini ottiche ad alta risoluzione in un campo ampio. Infine, solo una piccola frazione degli oggetti astronomici \u00e8 accessibile ai telescopi a terra, mentre l'Hubble pu\u00f2 eseguire osservazioni ad alta risoluzione di qualsiasi porzione del cielo notturno, inclusi oggetti estremamente deboli.\nIngegneria aerospaziale.\nAssieme ai suoi risultati scientifici, l'Hubble ha anche apportato significativi contributi all'ingegneria aerospaziale e sulle performance di sistemi in orbita terrestre bassa: attraverso la sua lunga vita, la strumentazione e il ritorno di componenti a Terra fu possibile l'analisi delle prestazioni del telescopio. In particolare, l'Hubble contribu\u00ec allo studio del comportamento nel vuoto delle strutture in grafite composita, la contaminazione ottica proveniente dai gas residui e dalla manutenzione umana, i problemi elettrici e sensoriali dovuti alle radiazioni, e il comportamento a lungo termine dell'insolazione multi-strato. Inoltre venne scoperto che l'impiego di ossigeno pressurizzato per distribuire i fluidi sospesi nei giroscopi causava rotture per corrosione nelle condutture elettriche; per questo attualmente viene usato azoto pressurizzato nell'assemblaggio di giroscopi.\nI dati dell\u2019Hubble.\nTrasmissione a Terra.\nI dati dell\u2019Hubble venivano inizialmente archiviati sul veicolo, il quale era equipaggiato con dei vecchi registratori a nastro, che vennero sostituiti con attrezzature a stato solido durante le SM 2 e 3A. Circa 2 volte al giorno l\u2019Hubble Space Telescope trasmette i dati raccolti a un satellite del Tracking and Data Relay Satellite System (TDRSS), che li trasmetter\u00e0 a Terra con una delle 2 antenne ad alto guadagno da 18\u00a0m della White Sands Test Facility. Da qui vengono mandati al Telescope Operations Control Center del Goddard Space Flight Center, per poi finalmente raggiungere lo Space Telescope Science Institute per l\u2019archiviazione. Ogni settimana, l\u2019HST raccoglie circa 140 gigabit di dati.\nImmagini a colori.\nTutte le immagini dell\u2019Hubble sono in scala di grigi e/o monocromatiche, ma le fotocamere integrate possiedono diversi filtri, ciascuno sensibile a specifiche lunghezze d\u2019onda. Per questo possono essere create immagini a colori, sovrapponendo immagini monocromatiche separate, ottenute con filtri diversi. Questo processo pu\u00f2 per\u00f2 dare origine a immagini a falsi colori nei canali dell\u2019infrarosso e ultravioletto, frequenze tipicamente renderizzate soprattutto nel rosso e nel blu, rispettivamente.\nArchivi.\nTutti i dati dell\u2019Hubble vengono resi pubblici attraverso il Mikulski Archive for Space Telescopes (MAST) dell\u2019STScI, del CADC e dell\u2019ESA/ESAC. Inoltre sono generalmente sottoposti a licenze proprietarie per un anno dalla loro cattura; in questo periodo sono disponibili solo al principal investigator e agli astronomi prestabiliti, anche se in alcune circostanze questo periodo pu\u00f2 essere esteso o ridotto dal direttore dell'STScl.\nLe osservazioni condotte attraverso il tempo a discrezione del direttore sono esonerate dal periodo proprietario, e sono rese pubbliche immediatamente, assieme ai dati di calibrazione, i campi piatti e gli scatti neri. Tutti i dati archiviati sono in formato FITS, adatto ad analisi astronomiche ma non all\u2019uso pubblico. L\u2019Hubble Heritage Project processa e rilascia al pubblico le foto pi\u00f9 importanti in formato JPEG e TIFF.\nRiduzione in pipeline.\nI dati astronomici ottenuti con i CCD devono sottostare a diverse procedure di calibrazione prima delle analisi astronomiche. L\u2019STScI ha sviluppato diversi software sofisticati che calibrano automaticamente i dati, usando i migliori metodi disponibili. Questo processo di calibrazione di grandi quantit\u00e0 di dati \u201cal volo\u201d pu\u00f2 impiegare un giorno o pi\u00f9, ed \u00e8 noto come \u201criduzione in pipeline\u201d, comune a tutti i maggiori osservatori. Gli astronomi, se vogliono, possono ricevere i file da calibrare per condurre da s\u00e9 le riduzioni in pipeline.\nAnalisi dei dati.\nI dati dell\u2019Hubble possono essere analizzati in numerosi modi differenti. L\u2019STScl usa lo Space Telescope Science Data Analysis System (STSDAS), contenente tutti i programmi necessari ad eseguire riduzioni in pipeline dei dati raw, e molti altri strumenti di analisi di immagini astronomiche, modellati sui bisogni dell\u2019Hubble. Il software \u00e8 basato sull\u2019IRAF, un popolare programma di riduzione dei dati astronomici.\nAttivit\u00e0 di sensibilizzazione.\nLa cattura dell'immaginazione pubblica \u00e8 da sempre un punto fondamentale della vita dell'Hubble, dato il grande contributo finanziario sostenuto dalle tasse. I primi anni furono molto difficili per via dello specchio difettoso, ma la prima missione di servizio permise il suo ritorno a piena operativit\u00e0, producendo alcune delle immagini pi\u00f9 importanti mai scattate nell'arco della sua lunga carriera.\nDiverse iniziative hanno aiutato a mantenere il pubblico informato riguardo alle attivit\u00e0 del telescopio. Negli Stati Uniti, l'informazione \u00e8 gestita da un ufficio apposito dell'STScI, stabilito nel 2000 per mostrare i benefici portati dal programma del telescopio spaziale, attraverso il sito HubbleSite.org. L'Hubble Heritage Project, esterno all'STScI, fornisce al pubblico immagini d'alta qualit\u00e0 degli oggetti pi\u00f9 interessanti. Il team \u00e8 composto da astronomi amatoriali e professionisti e persone esterne all'astronomia; esso enfatizza la natura estetica delle immagini dell'Hubble, e ha una piccola quantit\u00e0 di tempo dedicata all'osservazione di oggetti che non possono essere sviluppate a pieni colori per via della loro debolezza in alcune lunghezze d'onda.\nDal 1999, la sensibilizzazione in Europa \u00e8 gestita dall'Hubble European Space Agency Information Centre (HEIC), un ufficio della Space Telescope European Coordinating Facility a Monaco, in Germania, che si basa sulle richieste dell'Agenzia Spaziale Europea. Il lavoro \u00e8 incentrato sulla produzione di notizie e foto riguardanti i pi\u00f9 interessanti risultati europei ottenuti dall'Hubble. L'ESA produce materiale educativo, tra cui serie di videocast chiamati Hubblecast disegnati per condividere le novit\u00e0 scientifiche di classe mondiale con il pubblico.\nL'Hubble Space Telescope ha vinto 2 Space Achievement Awards della Space Foundation, per le sue attivit\u00e0 di sensibilizzazione, nel 2001 e nel 2010.\nC'\u00e8 una replica dell'Hubble Space Telescope nei giardini del tribunale di Marshfield, nel Missouri, la citt\u00e0 natale dell'omonimo Edwin P. Hubble.\nImmagini celebrative.\nL'Hubble Space Telescope celebr\u00f2 il suo 20\u00ba anniversario il 24 aprile 2010. Per l'occasione, la NASA, l'ESA, e lo Space Telescope Science Institute (STScI) rilasciarono un'immagine della Nebulosa della Carena.\nPer commemorare il 25\u00ba anniversario dell'Hubble, il 25 aprile 2015 l'STScI rilasci\u00f2 immagini dell'ammasso Westerlund 2, a circa 20000 anni luce dalla costellazione della Carena, attraverso il suo sito web. L'agenzia spaziale europea cre\u00f2 una pagina di anniversario nel suo sito web. Nell'aprile 2016, in occasione del 26\u00ba compleanno, venne pubblicata anche un'immagine speciale della Nebulosa Bolla.\nDescrizione tecnica.\nIl telescopio ha una massa di circa , \u00e8 lungo , ha un diametro massimo di 2,4\u00a0m ed \u00e8 costato 2 miliardi di dollari. Si tratta di un riflettore con due specchi in configurazione Ritchey-Chr\u00e9tien. Lo specchio primario \u00e8 uno specchio iperbolico concavo di 2,4\u00a0m di diametro, che rinvia la luce su uno specchio iperbolico convesso di circa 30 centimetri di diametro. La distanza fra i vertici dei due specchi \u00e8 di 4,9\u00a0m. Approssimando i due specchi come sferici, si pu\u00f2 calcolare il punto di formazione del fuoco Cassegrain, ottenendo che l'immagine si forma circa 1,5\u00a0m dietro il primario.\nDue pannelli solari generano l'elettricit\u00e0, che serve principalmente per alimentare le fotocamere e i tre giroscopi usati per orientare e stabilizzare il telescopio. In 20 anni di carriera Hubble ha ripreso pi\u00f9 di 700\u00a0000 immagini astronomiche.\nDanni all'equipaggiamento.\nLe missioni di servizio passate sostituirono gli strumenti con degli altri nuovi, per evitare danneggiamenti ed estendere le capacit\u00e0 scientifiche del veicolo. Senza di esse l'Hubble avrebbe inequivocabilmente smesso di funzionare. Nell\u2019agosto del 2004 il sistema di alimentazione dello Space Telescope Imaging Spectograph (STIS) si ruppe, rendendo lo strumento inutilizzabile. Le elettroniche originarie erano pienamente ridondanti, ma il primo set di queste si ruppe nel maggio del 2001, rendendone necessaria la sostituzione nel maggio 2009.\nAnalogamente, l\u2019elettronica della fotocamera principale dell\u2019Advanced Camera for Surveys (ACS) si ruppe nel giugno 2006, seguita da quella di backup il 27 gennaio 2007. Attraverso le elettroniche del lato 1 era possibile utilizzare solo il Solar Blind Channel (SBC). Durante la missione di servizio 4 venne aggiunto un nuovo sistema di alimentazione per il canale ad ampio angolo, anche se test successivi rivelarono che ci\u00f2 non avrebbe permesso il ritorno alle funzionalit\u00e0 del canale ad alta risoluzione. Cos\u00ec solo il Wide Field Channel (WFC) torn\u00f2 in servizio grazie alla STS-125 nel maggio 2009.\nL\u2019HST usa giroscopi per rilevare e misurare qualsiasi rotazione e stabilizzarsi in orbita per puntare accuratamente target astronomici. Normalmente sono richiesti 3 giroscopi per le operazioni, nonostante sia possibile effettuarne con soli 2, su un campo celeste ristretto, in modo particolarmente complesso in presenza di obiettivi molto accurati. \u00c8 possibile eseguire le osservazioni anche con un solo giroscopio, ma senza sarebbe impossibile. Nell\u2019agosto 2005 venne stabilito il passaggio regolare alla modalit\u00e0 a 2 giroscopi, estendendo di fatto la durata della missione, lasciando 2 giroscopi di riserva e 2 inoperabili. Un altro giroscopio si ruppe nel 2007, portando alla sostituzione di tutti i 6 giroscopi nel maggio 2009 (riparandone uno). Gli ingegneri a terra scoprirono che le rotture erano state causate dalla corrosione dei cavi elettrici che alimentavano il motore originariamente inizializzato via ossigeno pressurizzato. Cos\u00ec il successivo modello di giroscopio venne assemblato adottando azoto pressurizzato al suo posto, aumentandone l\u2019affidabilit\u00e0.\nIl 5 ottobre 2018 Hubble \u00e8 entrato temporaneamente in una modalit\u00e0 protetta di sicurezza a causa del guasto di uno dei giroscopi.\nIl futuro dell'Hubble.\nDecadimento orbitale e rientro controllato.\nL\u2019Hubble orbita la Terra nella tenue atmosfera superiore, decadendo lentamente a causa dell'attrito aerodinamico. Per questo, esso rientrer\u00e0 nell\u2019atmosfera terrestre in alcuni decenni a seconda dell'attivit\u00e0 del Sole e del suo impatto sull\u2019atmosfera superiore. In caso di rientro, alcune componenti del telescopio, come lo specchio primario con annessa struttura di supporto sopravvivrebbero, potendo potenzialmente arrecare danni a persone o cose. Nel 2013, il responsabile del progetto James Jeletic afferm\u00f2 che Hubble sarebbe potuto sopravvivere fino al 2020, ma basandosi sull'attivit\u00e0 solare e l'attrito atmosferico un rientro atmosferico avverr\u00e0 tra il 2028 e il 2040. Nel giugno 2016 la NASA estese il contratto in servizio dell\u2019Hubble fino al 2021.\nI piani originari della NASA per deorbitare in sicurezza l'Hubble consistevano nel riportarlo a terra usando uno Space Shuttle, per poi essere esposto alla Smithsonian Institution. Ci\u00f2 non \u00e8 pi\u00f9 possibile a causa del ritiro della flotta, ma sarebbe stato comunque improbabile visti il costo della missione e i rischi per l\u2019equipaggio, preferendo l\u2019ipotesi di aggiunta di un modulo di propulsione addizionale per permettere un rientro controllato. Tra tutti questi progetti, l'unico effettivamente realizzato \u00e8 il Soft Capture and Rendezvous System, che faciliterebbe missioni robotiche o con equipaggio.\nPossibili missioni di servizio commerciali.\nNel 2017, l\u2019Amministrazione Trump consider\u00f2 una proposta di Sierra Nevada Corporation di usare una versione con equipaggio del Dream Chaser per offrire manutenzione all\u2019Hubble in alcune occasioni durante gli anni 2020 ed estendere le sue funzioni scientifiche per supplire a eventuali malfunzionamenti nel James Webb Space Telescope.\nSuccessori.\nNon c\u2019\u00e8 un sostituto diretto all\u2019Hubble nelle frequenze dell\u2019ultravioletto e del visibile, dato che i telescopi spaziali a breve termine non replicano la sua copertura (dall\u2019ultravioletto vicino all\u2019infrarosso vicino), concentrandosi su bande infrarosse ben pi\u00f9 lontane. Queste bande sono pi\u00f9 adatte a studiare il redshift accentuato e oggetti a bassa temperatura, oggetti generalmente pi\u00f9 vecchi e pi\u00f9 lontani nell\u2019Universo. Queste lunghezze d\u2019onda sono anche difficili o impossibili da studiare a terra, giustificando le spese per un telescopio spaziale. I grandi telescopi a terra possono fotografare alcune delle lunghezze d\u2019onda dell\u2019Hubble, talvolta sfidando l\u2019HST in termini di risoluzione utilizzando ottiche adattive (AO), riuscendo a raccogliere ben pi\u00f9 luce in fotografie elaborabili pi\u00f9 facilmente, ma senza poter battere l\u2019eccellente risoluzione dell\u2019Hubble in un ampio campo di visuale nell'oscuro spazio.\nI piani per un successore dell\u2019Hubble si materializzarono nel progetto del Next Generation Space Telescope, che culmin\u00f2 nel James Webb Space Telescope (JWST), il successore formale dell\u2019Hubble. Molto differente rispetto a un Hubble ingrandito, \u00e8 disegnato per operare nel punto L2 ben pi\u00f9 distante e freddo rispetto all\u2019orbita terrestre bassa, dove l\u2019interferenza ottica e termica della Terra e della Luna \u00e8 d\u2019intralcio. Non \u00e8 progettato per essere completamente manutenuto (attraverso, per esempio, strumenti rimpiazzabili), ma il disegno include un anello di attracco per permettere visite da parte di veicoli spaziali. Un obiettivo scientifico primario del JWST \u00e8 quello di osservare i pi\u00f9 remoti oggetti nell\u2019Universo, oltre il confine degli strumenti esistenti. \u00c8 prevista la localizzazione delle stelle nel primo Universo, approssimativamente 280 milioni di anni pi\u00f9 vecchie di quelle attualmente visibili dall\u2019HST. Il telescopio \u00e8 una collaborazione internazionale tra NASA, ESA e CSA dal 1996, e il suo lancio \u00e8 pianificato a bordo di un Ariane 5. Sebbene il JWST sia principalmente uno strumento infrarosso, la sua copertura parte dai 600\u00a0nm, circa l\u2019arancione nello spettro visibile. Un tipico occhio umano pu\u00f2 vedere fino a circa 750\u00a0nm di lunghezza d\u2019onda, di conseguenza c\u2019\u00e8 una leggera sovrapposizione con le bande di luce visibile a maggior lunghezza d\u2019onda, inclusi l\u2019arancione e il rosso.\nUn telescopio complementare, capace di osservare a lunghezze d\u2019onda maggiori rispetto all\u2019Hubble e il JWST, era l\u2019Herschel Space Observatory dell\u2019ESA, lanciato il 14 maggio 2009. Come il JWST, l\u2019Herschel non era disegnato per essere modificato dopo il lancio, e aveva uno specchio sostanzialmente pi\u00f9 ampio di quello dell\u2019Hubble, ma osservava solo nell\u2019infrarosso e nel submillimetrico. Aveva bisogno di raffreddamento all\u2019elio, le cui riserve terminarono il 29 aprile 2013, concludendo la missione.\nAlcuni concetti di telescopi spaziali avanzati nel ventunesimo secolo includono l\u2019Advanced Technology Large-Aperture Space Telescope, un telescopio ottico concettualizzato con uno specchio tra gli 8 e i 16 metri di diametro che se realizzato potrebbe essere un successore diretto all'HST, capace di osservare e fotografare oggetti astronomici nel visibile, ultravioletto, e infrarosso, Avrebbe una risoluzione sensibilmente superiore rispetto all'Hubble o lo Spitzer Space telescope, e verrebbe realizzato tra il 2025 e 2035."}
{"id": "4317", "revid": "104265", "url": "https://it.wikipedia.org/wiki?curid=4317", "title": "Tasso di attivit\u00e0", "text": "Il Tasso di attivit\u00e0 misura l'offerta di lavoro (nel breve periodo). Esso \u00e8 dato dal rapporto tra popolazione attiva e popolazione in et\u00e0 lavorativa. I tassi specifici per et\u00e0 permettono da un lato di seguire determinate fasce della popolazione ma anche di comprendere l'evoluzione del tasso complessivo in funzione all'evolversi della struttura demografica della popolazione (aspetto molto importante per via delle classi di et\u00e0 del \"baby boom\").\nNB: dire \"\"forze di lavoro\" o \"forze di lavoro con 15 o pi\u00f9 anni\"\"\n\u00e8 la stessa cosa in quanto le fonti statistiche ignorano dalla fine degli anni novanta\nchi lavora pur avendo meno di 15 anni. Precedentemente la soglia era di 14 anni,\nlegata anche quella alle norme sull'istruzione obbligatoria.\nDefinizione utilizzata dall'Eurostat.\nformula_1\nCorrisponde al tasso specifico per et\u00e0, con la classe di et\u00e0 \"15-64 anni\".\nDefinizione utilizzata dall'ISTAT.\nformula_2\nCorrisponde al tasso specifico per et\u00e0, con la classe di et\u00e0 \"15 o pi\u00f9 anni\".\nVedi pure Definizioni nell'indagine forze di lavoro.\nTasso di attivit\u00e0 specifico per et\u00e0.\nViene usato per misurare l'offerta di lavoro suddivisa per et\u00e0.\nformula_3\nUn esempio ne sono il \"Tasso di attivit\u00e0 giovanile\", ma anche la definizione usata dall'Eurostat \u00e8 di fatto un tasso specifico per et\u00e0, con la classe di et\u00e0 \"15 o pi\u00f9 anni\".\nGeneralmente quando ISTAT calcola i tassi di attivit\u00e0 nelle sue rilevazioni sulle Forze Lavoro, generalmente usa il \ntasso specifico di attivit\u00e0 limitando sia denominatore che numeratore alle persone di et\u00e0 comprese tra i 15 ed i 64 anni, omologando la propria definizione a quella Eurostat.\nTasso di attivit\u00e0 giovanile.\nSi tratta di un \"Tasso di attivit\u00e0 specifico per et\u00e0\" dove l'et\u00e0\ncorrisponde alla fascia \"15-24 anni\".\nUtilizzato dall'ISTAT e dall'Eurostat.\nEsistono i corrispettivi tasso di occupazione giovanile\ne tasso di disoccupazione giovanile.\nformula_4"}
{"id": "4318", "revid": "1369234", "url": "https://it.wikipedia.org/wiki?curid=4318", "title": "Tim Berners-Lee", "text": "Biografia.\nFiglio di professori universitari, nel 1976 si laure\u00f2 in fisica al Queen's College dell'Universit\u00e0 di Oxford, dove, in seguito, costru\u00ec il suo primo computer. Successivamente trascorse due anni alla Plessey Telecommunications Ltd, per passare nel 1978 alla D.G Nash Ltd.\nNel 1980 trascorse sei mesi, da giugno a dicembre, al CERN come consulente nel campo dell'ingegneria del software. L\u00ec realizz\u00f2, per uso interno nella diffusione di informazioni fra i diversi centri del CERN, il primo software per immagazzinare informazioni usando associazioni casuali: Enquire. Tale prototipo, mai pubblicato, former\u00e0 la base concettuale per il futuro sviluppo del World Wide Web.\nDal 1981 al 1984 lavor\u00f2 al John Poole's Image Computer Systems Ltd. Nel 1984 ritorn\u00f2 al CERN con una borsa di studio per lavorare sui sistemi distribuiti \"real-time\" per l'acquisizione di dati scientifici e sistemi di controllo.\nNel 1989 propose un progetto globale sull'ipertesto, poi noto come World Wide Web.\nIl 27 luglio 2012 partecipa alla cerimonia d'apertura della XXX Olimpiade moderna a Londra.\nIl World Wide Web.\nTim Berners-Lee ha coniato il nome di \"World Wide Web\" (W.W.W), ha scritto il primo server per il World Wide Web, \"httpd\", e il primo client (un browser e un editor), \"WorldWideWeb\", nell'ottobre del 1990. Ha scritto inoltre la prima versione del linguaggio di formattazione di documenti con capacit\u00e0 di collegamenti ipertestuali, conosciuto come HTML. Le sue specifiche iniziali per URL, HTTP e HTML sono state, in seguito, perfezionate e discusse da una vasta comunit\u00e0 di utenti e programmatori.\nIn particolare, il 6 agosto 1991 Berners-Lee pubblic\u00f2 il primo sito web al mondo, presso il CERN.\nNel 1993 Tim Berners-Lee venne intervistato dalla testata TG1 della RAI. Ai suoi diretti superiori al CERN, nel corso dell'intervista, fu chiesta un'opinione sulla possibilit\u00e0 che il CERN promuovesse, anche con fondi speciali di ricerca della Commissione Europea, l'idea del WWW e la sua promozione industriale. Il direttore del CERN, il fisico italiano Carlo Rubbia, disse che non riteneva compito del CERN promuovere quella pur brillante idea. Tim Berners Lee accett\u00f2 l'offerta di Mike Dertouzos del MIT, lasciando il CERN per il \"Laboratory for Computer Science\" (LCS) del prestigioso \"Massachusetts Institute of Technology\" (MIT) di Boston, presso cui nel 1994 fond\u00f2 il \"World Wide Web Consortium\" (W3C).\nNel 2002 gli \u00e8 stato assegnato il Premio Marconi e il 15 aprile 2004 gli \u00e8 stato assegnato il premio Millennium Technology per l'invenzione del World Wide Web.\nIl 16 luglio 2004 Berners-Lee \u00e8 stato insignito dell'onorificenza di Knight Commander of the British Empire dalla regina Elisabetta II d'Inghilterra, acquisendo il titolo di Sir.\nIl 15 novembre 2011, intervenendo a Roma all'iniziativa Happy Birthday Web, lo scienziato ha parlato della situazione di Internet oggi e della necessit\u00e0 di garantire accesso e privacy. Il web e la rete Internet in generale sarebbero per\u00f2 in pericolo: \"dobbiamo iniziare a parlare di diritto all'accesso al web e di diritto a non essere spiati. Internet deve restare gratis, aperto e neutrale\".\nQuesto strumento di comunicazione dev'essere impiegato senza timori e con la consapevolezza che esso \u00e8 utile per crescere, dal punto di vista sia culturale che economico. \"I governi devono usare il web come supporto perch\u00e9 aumenta l'efficienza e l'accessibilit\u00e0 ai dati\".\nIl 4 aprile 2017 la Association for Computing Machinery annuncia di averlo insignito del premio Turing 2016\n\u00abper l'invenzione del World Wide Web, del primo browser web e dei protocolli e algoritmi fondamentali che consentono al web di adeguarsi alle dimensioni.\u00bb\nInfatti \u00abIl WWW \u00e8 considerato una delle innovazioni informatiche pi\u00f9 influenti della storia, usata da miliardi di persone ogni giorno come lo strumento principale per comunicare, informarsi, commerciare e numerose altre attivit\u00e0.\u00bb\nOnorificenze.\nOnorificenze scientifiche.\nPremio Turing 2016 \u2014 4 aprile 2017\nOnorificenze britanniche.\nFellow della Royal Society of Arts"}
{"id": "4320", "revid": "228587", "url": "https://it.wikipedia.org/wiki?curid=4320", "title": "Tagged Image File Format", "text": "Il Tagged Image File Format, detto anche TIFF, \u00e8 un formato immagine di tipo raster sviluppato dalla Aldus Corporation ed \u00e8 piuttosto diffuso. Le specifiche del formato erano di propriet\u00e0 della Aldus, in seguito assorbita da Adobe. Ad oggi, TIFF \u00e8 un marchio registrato dalla Aldus, ma detenuto da Adobe.\nDescrizione.\nLe specifiche del formato TIFF permettono una notevole flessibilit\u00e0. Questo \u00e8 un vantaggio di per s\u00e9, ma rende difficile scrivere un interprete pienamente conforme alle specifiche. Ci\u00f2 comporta che una stessa immagine possa essere visualizzata con colori differenti a seconda dell'interprete che si utilizza. Il TIFF \u00e8 largamente utilizzato per lo scambio di immagini raster fra stampanti e scanner perch\u00e9 permette di specificare numerose indicazioni aggiuntive come le tabelle di gamut o informazioni sulla calibratura del colore. Il TIFF quindi \u00e8 utilizzato per far comunicare pi\u00f9 macchine all'interno dello stesso studio fotografico o di editing che hanno la stessa calibratura.\nPermette di rappresentare immagini con diversi spazi di colore:\nSono possibili anche diversi formati di compressione:\nLe immagini possono essere memorizzate, oltre che come linee di scansione, anche in riquadri: questo permette di avere un rapido accesso a immagini di grosse dimensioni.\nUn file TIFF pu\u00f2 contenere immagini divise su pi\u00f9 \"pagine\" (videate): ad esempio, si possono inserire in un unico file tutte le pagine che compongono un fax. Per questo motivo \u00e8 usato da Apple come formato per le immagini che compongono le sue icone (icns)."}
{"id": "4323", "revid": "367445", "url": "https://it.wikipedia.org/wiki?curid=4323", "title": "Thomas Edward Lawrence", "text": "Archeologo, ufficiale dei servizi segreti di Sua Maest\u00e0 britannica e scrittore (fra l'altro tradusse l\"Odissea\" di Omero), Lawrence fu un paladino del nazionalismo arabo: venne ricordato come uno dei pi\u00f9 controversi e discussi protagonisti dell'insurrezione delle trib\u00f9 arabe contro la dominazione ottomana a inizio del Novecento nella zona compresa fra l'Higiaz e la Transgiordania.\nBiografia.\nSecondo di cinque figli illegittimi, nacque da una relazione del padre, Sir Thomas Robert Tighe Chapman, VII baronetto (6 novembre 1846 - 8 aprile 1919), un proprietario terriero anglo-irlandese, l'ultimo dei baronetti Chapman del castello di Killua in Irlanda. Per molti anni visse sotto il nome di Thomas Robert Lawrence, prendendo il nome della sua compagna, Sarah Lawrence, la madre dei suoi cinque figli, uno dei quali era Lawrence. Era, secondo i ritratti d'epoca, di esile costituzione, non molto alto, carnagione chiara, occhi azzurri e biondo di capelli.\nTrasferitosi nel 1899 con la famiglia a Oxford, si iscrisse nello stesso anno alla scuola superiore. Nel 1907, entrato nelle grazie di David George Hogarth (influente esponente dell'associazione \"Round Table\", che lo aveva appoggiato negli studi al \"Jesus College\" dell'Universit\u00e0 di Oxford e introdotto nell'esclusivo quanto misterioso circolo), incominci\u00f2 a viaggiare fra la Francia e il Medio Oriente, visitando la Palestina, la Giordania e l'Egitto.\nDue anni dopo rientra da un lungo viaggio in Siria, presentando una tesi di dottorato sui castelli crociati. Nel 1910 \u00e8 a Karkemish, fra Siria e Turchia, dove sulle rive dell'Eufrate effettua ricerche sotto la guida di Sir Leonard Woolley per conto del British Museum. Arruolato nel 1914 al servizio cartografico dello stato maggiore dell'esercito inglese in Egitto, passa due anni dopo all\"intelligence\" militare e politica; nello stesso anno esplor\u00f2 Shivta.\nLa rivolta araba.\nNel 1916, quando la prima guerra mondiale era in pieno corso, si svolgeva quella che verr\u00e0 definita nell'area orientale la rivolta araba. Sul fronte africano il Regno Unito tentava di tenere testa e porre un freno alle forze dell'Impero ottomano, e in questo contesto a Londra sembr\u00f2 cosa utile cercare di sfruttare il malcontento di una parte degli arabi nei confronti degli ottomani.\nL'anello pi\u00f9 debole sembrava essere costituito dagli elementi tribali che vivevano da nomadi fra i territori siro-transgiordanici e quelli della penisola araba, dove il controllo ottomano si limitava alle due citt\u00e0 sante di La Mecca e Medina e ai punti costieri d'interesse strategico. In questo ambiente un'aura di grandissima popolarit\u00e0 circondava la figura di al-Husayn ibn \u2018Al\u012b, sharif della Mecca che, essendo un hascemita, e quindi discendente del profeta Maometto, poteva avere l'autorevolezza necessaria a realizzare la riscossa araba.\nL'alto commissario britannico Sir Henry McMahon fu incaricato di avviare discreti contatti epistolari con al-Husayn b. \u02bfAl\u012b, al termine dei quali l'accordo trovato prevedeva il riconoscimento del Foreign Office dell'indipendenza degli arabi all'interno di confini tuttavia non meglio identificati, che lo sharif intese come definiti dall'area geografica in cui si parlava la lingua araba mentre Londra prefer\u00ec rimanere volutamente nel vago e nell'ambiguit\u00e0.\nCome fecero subito sapere infatti i sovietici all'indomani della loro vittoriosa rivoluzione, la Gran Bretagna e la Francia (tramite i loro ministri Sykes e Picot) avevano programmato di attuare una cinica politica da \"doppio binario\", ben intenzionate a spartirsi fra loro i domini ottomani una volta che Istanbul e i suoi alleati degli imperi centrali fossero stati sconfitti, e dall'altro a fare generose offerte d'indipendenza agli arabi.\nT. E. Lawrence, profondo conoscitore dei costumi e della cultura araba, specie dell'architettura di et\u00e0 omayyade, che operava come agente dell\"Intelligence\" britannica al Cairo, era a conoscenza di queste circostanze. Sperava tuttavia che se gli arabi si fossero trovati in una posizione dominante alla fine della guerra \"il buon senso avrebbe consigliato le Grandi Potenze nella direzione di una giusta risoluzione per le loro rivendicazioni\". Egli fu distaccato con funzioni di \"consigliere militare\" presso il figlio dello sharif della Mecca, Fay\u1e63al ibn al-\u1e24usayn ibn \u02bfAl\u012b, futuro primo monarca del Regno d'Iraq, delegato dal padre a guidare militarmente la rivolta araba che egli aveva nel frattempo proclamato.\nCome truppe arabe combattenti Faysal poteva contare su un buon numero di elementi tribali - fra cui un ruolo importante ebbe \u02bfAwda Ab\u016b Tayy, della trib\u00f9 dei Ban\u016b Tayy - oltre che su un certo numero di volontari, impregnati per lo pi\u00f9 di cultura europea e di quegli stessi ideali nazionalistici che si erano imposti nel Vecchio Continente nel corso di tutto il XIX secolo.\n\"I sette pilastri della saggezza\".\nAmareggiato dagli eventi post-bellici, in cui nonostante il successo agli arabi non venne riconosciuta la loro indipendenza ma invece i territori furono spartiti da Gran Bretagna e Francia, Lawrence, con gesto clamoroso, dopo aver preso parte alla Conferenza per la pace del 1919, si dimette dalla carica di consigliere politico degli Affari Arabi giungendo a rifiutare la carica di vicer\u00e9 delle Indie; rifiuta anche la prestigiosa \"Victoria Cross\" (per le sue brillanti azioni militari) proprio mentre Sua Maest\u00e0 stava per consegnargliela, lasciando lo sbigottito sovrano Giorgio V del Regno Unito letteralmente \"con la scatola in mano\".\nDecide quindi di ritirarsi a vita privata in Inghilterra e per qualche tempo vi riesce, dedicandosi alla stesura de \"I sette pilastri della saggezza\" (\"The Seven Pillars of Wisdom\"), libro di memorie (ma anche racconto poetico) che avr\u00e0 una pubblicazione in forma ridotta con il titolo \"La rivolta nel deserto\" nel 1927. Nel 1936 fu pubblicata postuma una versione - la pi\u00f9 conosciuta - pi\u00f9 vicina a quella integrale, la quale finalmente arriv\u00f2 alle stampe solo nel 1997. Nell'opera racconta l'impresa compiuta con Faysal e altri capi delle trib\u00f9 arabe, appoggiando la rivolta antiturca proclamata da Hussein, sharif della Mecca, nella pi\u00f9 totale assimilazione dello stile di vita beduino nel deserto d'Arabia, teatro della guerra fino alla conquista di Damasco insieme con Allenby.\nIn quel periodo viene pubblicata anche la sua tesi di laurea, \"Castelli crociati\". L'esperienza vissuta, sotto falso nome, nel 1922 come semplice aviere nella RAF, sar\u00e0 invece raccontata in un altro libro, \"The Mint\" (pubblicato anch'esso postumo nel 1955; in Italia il titolo del libro era \"L'aviere Ross\", \u00e8 stato nuovamente pubblicato da Adelphi nel 1996 con il titolo \"Lo stampo\").\nRitiro e morte.\nNel 1935 Lawrence viene congedato definitivamente e si ritira a Clouds Hill, presso Bovington, nella contea del Dorset.\nQuesto e altri episodi sarebbero avvalorati - anche se i biografi non sempre concordano - da documenti resi pubblici dal Public Record Office britannico; fra essi un carteggio composto da diari e lettere consegnato dopo la sua morte alla Bodleian Library di Oxford dal fratello Arnold. Si \u00e8 saputo cos\u00ec di rimesse di denaro che Lawrence, per il tramite della RAF, fece a pi\u00f9 riprese dal 1924 fino alla morte a favore di diverse persone, fra cui due signore, con una delle quali, un'insegnante di nome Ruby Bryant, si dice avesse contratto matrimonio.\nIl 13 maggio di quello stesso anno, mentre percorre sulla sua motocicletta Brough Superior una piccola strada di campagna, Lawrence rimane vittima di un incidente, secondo . La versione ufficiale fu che fosse uscito fuori strada per evitare due bambini in bicicletta che comparirono improvvisamente in mezzo alla strada. Ne uscir\u00e0 in coma e morir\u00e0 pochi giorni dopo, il 19 maggio, nella casa di campagna dove abitava, venendo commemorato con dei funerali di Stato.\nInfluenza culturale.\nTV e cinema.\nNel 1908, Lawrence andava in bicicletta in giro per l'Egitto, quando incontr\u00f2 Miss Seymour e Henry Jones, Jr. , che erano stati abbandonati alle Grandi Piramidi dalla loro guida. All'incontro con Jones, ha riconosciuto il suo nome e ha rivelato di essere un fan dei libri di suo padre. Lawrence chiese di chiamarsi Ned e i due diventarono amici. Quella notte, Lawrence discusse le religioni del mondo con Jones e gli raccont\u00f2 storie di fantasmi di mummie che si svegliavano nelle piramidi. Il giorno successivo, Lawrence fece in modo che Indy e Miss Seymour andassero a uno scavo archeologico, guidato da Howard Carter. Durante il viaggio lungo il fiume Nilo fino al sito di scavo, Ned ha impressionato Indy dell'importanza di imparare le lingue locali durante il viaggio. Sul sito di scavo, Lawrence present\u00f2 Indy e Miss Seymour a Howard Carter, e chiese l'aiuto di Indy per scoprire Demetrios come l'assassino di Rasheed Sallam per il Jackal Headpiece. Sebbene Lawrence sia stato in grado di rintracciare Demetrio prima di andarsene, riusc\u00ec comunque a scappare con lo Sciacallo mentre lo aveva nascosto prima che i due combattessero brevemente ciascuno nel deserto. Pi\u00f9 tardi nella vita, Indy lo disse in modo diverso, credendo che Lawrence mancasse la nave di Demetrios per cinque minuti. Mentre Indy cresceva, rimase in contatto con Lawrence, scambiandosi lettere mentre Indy stava prestando servizio durante la Grande Guerra. Indy conserv\u00f2 una foto di Ned e della sua bicicletta dall'incontro del 1908 nel suo diario. Nell'ottobre del 1917, quando le forze britanniche e australiane non furono in grado di prendere Gaza detenuta dall'ottomano, il maggiore Lawrence raccomand\u00f2 Jones, quindi prestando servizio nell'intelligence francese, come agente adatto che parlava arabo e turco per una missione di spionaggio britannica. Lawrence e Jones furono riuniti nel campo britannico in Palestina per alcuni giorni prima che Jones partisse per la sua missione in Beersheba, e Lawrence torn\u00f2 in Arabia. Nel maggio del 1919, gli amici attraversarono di nuovo delle strade in Francia durante la Conferenza di pace di Parigi, nel tentativo di convincere le forze britanniche e francesi a mantenere le promesse al principe Faisal. Ha anche lavorato come suo traduttore. Lawrence mor\u00ec in un incidente in moto nel 1935."}
{"id": "4324", "revid": "18", "url": "https://it.wikipedia.org/wiki?curid=4324", "title": "T.E. Shaw", "text": ""}
{"id": "4325", "revid": "4", "url": "https://it.wikipedia.org/wiki?curid=4325", "title": "T.E. Smith", "text": ""}
{"id": "4333", "revid": "122994120", "url": "https://it.wikipedia.org/wiki?curid=4333", "title": "Tucidide", "text": "Questo accurato resoconto sulla grande guerra tra Atene e Sparta (431 - 404 a.C.) \u00e8 considerato - in termini di \"modernit\u00e0\" - uno dei maggiori modelli narrativi dell'antichit\u00e0, sicuramente uno dei primi esempi di analisi degli eventi storici secondo il metro della natura umana, con l'esclusione quindi dell'intervento di ogni divinit\u00e0.\nBiografia.\nTucidide nacque nel demo attico di Alimunte presso Atene, si pensa intorno al 460 a.C., dalla nobile famiglia dei Filaidi: il padre era Oloro, del demo di Alimunte, imparentato con Cimone, figlio di Milziade. La madre si suppone fosse una certa Egesipile, sebbene non sia chiaro da quali fonti gli studiosi dell'epoca operanti ad Alessandria ricavarono tale notizia. Fervente sostenitore dello statista Pericle, egli ricopr\u00ec la carica di stratega della flotta di Atene nella guerra contro Sparta sul mare Egeo settentrionale.\nAccusato di tradimento per aver fallito la spedizione di soccorso alla battaglia di Anfipoli, Tucidide fu cacciato da Atene (o scelse volontariamente di andarsene), vivendo in esilio in Tracia, dove si crede abbia trascorso 20 anni. Secondo altri rimase in Atene, ma restando escluso dalla vita politica.\nSecondo Luciano Canfora, Tucidide non sarebbe stato scacciato, anzi era presente ad Atene nel 411, forse partecipe del tentativo di colpo di Stato oligarchico, e avrebbe assistito al processo contro il suo principale artefice, Antifonte. Quindi, egli avrebbe lasciato Atene e, ritiratosi in Tracia, avrebbe frequentato la corte del re macedone Archelao I a Pella insieme ad altri fuoriusciti come Euripide.\nNei lunghi anni di esilio (oppure di permanenza in incognito ad Atene) Tucidide riordin\u00f2 i suoi scritti raccogliendoli nella sua articolata e sofferta opera: un insieme di otto libri che compongono la \"Guerra del Peloponneso\", profondo e analitico \"resoconto\" cronologico del conflitto che oppose fra il 431 a.C. e il 404 a.C. Sparta ed Atene, le due massime potenze greche, entrambe in competizione per il predominio sulle poleis dell'antica Grecia.\nLa concezione storiografica.\nSecondo Tucidide lo storico ha il compito di fornire, a chi partecipa e guida la vita politica della comunit\u00e0, gli strumenti per interpretare il presente e prevedere gli sviluppi futuri dei rapporti tra le poleis.\nTale previsione \u00e8 resa possibile, egli ritiene, dal fatto che esiste, nella storia umana, una costante fondamentale, che \u00e8 la natura (\u03c6\u03cd\u03c3\u03b9\u03c2, \"physis\"): data l'esistenza di questa costante, \u00e8 possibile delineare l'esistenza di leggi che regolano deterministicamente il comportamento degli uomini aggregati socialmente prendendo spunto dalla concezione ippocratica della medicina.\nLa principale caratteristica della natura umana \u00e8 il desiderio inesauribile di accrescimento, che non pu\u00f2 essere n\u00e9 limitato n\u00e9 contrastato se non da una forza uguale e contraria. L'accrescimento (, \"\u00e1uxesis\"), ossia la tendenza ad aumentare la propria potenza, \u00e8 il tratto caratteristico e indissolubile della societ\u00e0 umana organizzata politicamente: di conseguenza, quando, all'interno di un territorio circoscritto geograficamente, si vengono formando due centri di potere - nel caso greco le due poleis di Sparta e Atene - \u00e8 certo che queste due entit\u00e0 tenderanno ad accrescere la propria forza, ad espandersi, a sottomettere le poleis pi\u00f9 deboli, finch\u00e9 le reciproche sfere di influenza entreranno inevitabilmente in conflitto.\nNon sono possibili altri esiti, se non la guerra di annientamento: trattati di pace, accordi di convivenza, alleanze potranno avere luogo, ma solo per tempi e modi limitati, perch\u00e9 il desiderio di accrescimento non pu\u00f2 che comportare il desiderio di annientare il rivale.\nL'analisi di Tucidide fornisce questa spiegazione alla guerra del Peloponneso e questo \u00e8 lo strumento di indagine che Tucidide fornisce agli storici e ai cittadini della polis: in ogni tempo e in ogni luogo, la politica si esplicher\u00e0 attraverso rapporti di forza e la guerra sar\u00e0 il naturale esito del confronto tra due centri di potere collocati all'interno di uno stesso territorio.\nRiconoscendo la centralit\u00e0 della guerra nella storia umana, Tucidide riconosce anche l'importanza delle basi materiali grazie alle quali gli uomini si fanno la guerra, vale a dire il denaro. Senza denaro non si fa la guerra. Tucidide lo afferma esplicitamente all'inizio della sua opera nei discorsi pronunciati da Archidamo a Sparta e da Pericle ad Atene, i quali considerano le riserve finanziarie l'elemento essenziale per sostenere una guerra di grandi dimensioni. Senza di esse non \u00e8 possibile armare un esercito, pagare i soldati, costruire una flotta, sostenere un assedio. In Tucidide la storia \u00e8 diretta dagli uomini e dalle risorse materiali, non dagli dei o da considerazioni di ordine diverso.\nOpere e discorsi ().\nLa \"Guerra del Peloponneso\".\nI libri che compongono il racconto di Tucidide - redatti in maniera non sequenziale - sono tramandati, come del resto quelli di Erodoto, sotto il nome seriore di \"Storie\" o, semplicemente, \"Guerra del Peloponneso\".\nL'opera distingue e tratta tre fasi del conflitto: 1) lo scontro tra i due colossi Atene e Sparta dal 431 a.C. al 421 a.C. (anno della pace stipulata dall'uomo politico e generale ateniese Nicia); 2) la sventurata spedizione ateniese in Sicilia iniziata nel 415 a.C. e conclusa nel 413 a.C. con la distruzione della flotta nel porto di Siracusa da parte delle truppe del comandante spartano Gilippo; 3) la prosecuzione del conflitto fino al 411 a.C.\nNelle intenzioni di Tucidide la narrazione sarebbe dovuta proseguire fino al 404 a.C., cio\u00e8 fino alla fine della guerra del Peloponneso. Nell'indagine condotta da Canfora si presume che una parte finale del resoconto di Tucidide, quello relativo agli anni 410 - 404, sia da identificare nel I e II libro delle \"Elleniche\" di Senofonte.\nContenuto delle Storie.\nIl metodo.\nTucidide indic\u00f2 con chiarezza i suoi criteri metodologici (\"Hist.\" I, 20, 23), in due principi generali, fili conduttori di tutta l'opera.\nIn piena fedelt\u00e0 a questi principi, lo storico si propone di indagare in primo luogo i fatti, (\"ta prachthenta\"), descrivendo con questo termine due categorie:\nLe azioni, dunque, sono, all'occhio dello storico, frutto di decisioni umane, preparate, difese o giustificate attraverso \u03bb\u03cc\u03b3o\u03b9. Le azioni sono causate da tre motivi della \"physis\" umana:\nIn nome del primo, l'uomo \u00e8 portato a difendersi, per i restanti ad attaccare, con un unico risultato; la guerra.\nTucidide si distacca cos\u00ec dal resto della logografia greca, gettando le basi per la storiografia moderna.\nTucidide ritiene che la storiografia, rifiutando qualsiasi interpretazione filosofica e religiosa, possa giungere a delle conclusioni generali attraverso uno studio dettagliato dei fatti particolari. Egli vuole raggiungere la verit\u00e0 (\u1f00\u03bb\u03ae\u03b8\u03b5\u03b9\u03b1) senza aggiunte e deformazioni, senza elementi mitici e dilettevoli. Mentre la storiografia di Erodoto trovava la sua base nel trascendente, nella volont\u00e0 o nel capriccio degli dei, per Tucidide i fatti hanno la loro spiegazione in se stessi. Egli ha scoperto la politica come sfera autonoma dell'attivit\u00e0 umana. Il movente ultimo che sta alla base della storia \u00e8 la brama di potere dei singoli stati e, nella narrazione dei fatti, Tucidide mostra di essere un acuto osservatore della psicologia collettiva. Egli porta sulla scena le individualit\u00e0 come attori della storia e le caratterizzazioni dei personaggi sono quindi indirette (rari sono i casi in cui d\u00e0 un giudizio diretto sui personaggi).\nI discorsi.\nI discorsi sono la testimonianza che Tucidide, nonostante il carattere scientifico della sua opera, sub\u00ec una certa influenza da parte della cultura orale-aurale tipica dell'epica. Ai discorsi egli attribuisce tale importanza da ritenere che i lettori dovessero essere informati circa i criteri su cui si \u00e8 basato per la loro stesura.\nEssi vengono espressi in forma diretta e si mostrano uno strumento necessario per la ricerca del vero, in quanto il loro scopo \u00e8 quello di rendere il pi\u00f9 probabile verosimile possibile, quanto fu effettivamente detto in determinate circostanze. Risultano cos\u00ec lontani dai discorsi di impronta sofistica. Evitano allo storico di intervenire personalmente nella narrazione, contribuendo cos\u00ec a conferire un'impressione di distacco e imparzialit\u00e0, in quanto sono gli stessi personaggi a spiegare i motivi, i retroscena, le cause e le finalit\u00e0 degli avvenimenti.\nL'esposizione di essi, rappresenta quindi altro livello di ricerca del vero, tuttavia essi sono caratterizzati da una costante tensione interna e dalla ricerca del pathos.\nIn tal senso Tucidide fallisce il suo obiettivo di tenersi lontano dagli influssi dell'epica, in quanto l'argomento delle Storie ha una natura epica per il ruolo svolto dai casi \"dolorosi\".\nLa tipologia dei discorsi \u00e8 dimostrativa e agonale. I discorsi dimostrativi descrivono eventi o situazioni che si prestano a considerazioni di tipo ideologico e politico; i discorsi agonali enunciano tesi per poi confutarle con argomentazioni opposte. Un esempio di questi discorsi \u00e8 quello tenuto da Pericle per commemorare i caduti del primo anno di guerra. Tucidide ne trae spunto per intessere l'elogio della potenza e della vita culturale di Atene, \"maestra dell'Ellade\".\nIl dominio della Tyche all'interno delle Storie.\nNonostante l'assoluta centralit\u00e0 dell'uomo nelle Storie, l'agire umano incontra un ostacolo nell'intervento della \"Tyche\" (\u03a4\u03cd\u03c7\u03b7), la Fortuna, intesa come variabile drammaticamente connessa al corso degli eventi terreni.\nPerci\u00f2 la fallibilit\u00e0 umana \u00e8 uno degli elementi della natura mortale, \"Per natura degli uomini, sia come privati cittadini sia come organismo politico, sono indotti a errare e non esiste legge che glielo possa impedire\" (3,45,3).\nLa Tyche perci\u00f2 veglia affinch\u00e9 l'uomo non creda di poter dominare il futuro. Anche la storia fornisce una casistica di eventi tanto ampi da creare la certezza che esistono alcuni punti fermi definibili come leggi, nonostante il futuro non si possa prevedere.\nLo stile di Tucidide.\nTucidide non \u00e8 un autore di facile lettura: il carattere speculativo della sua opera trova infatti espressione in una prosa densa e irregolare, con periodi complessi. Le caratteristiche peculiari del suo stile sono un ampio uso di \"variatio\" e di antitesi. Tucidide inoltre - contrariamente a Erodoto, che si era preoccupato di esprimersi in modo semplice - indulge all'andamento narrativo.\nAltro punto rilevante del suo stile lo troviamo nella contrapposizione tra il \"clinico\" distacco nei confronti della realt\u00e0 narrata in taluni passi, e invece un'intima partecipazione emotiva ai fatti descritti in altri. Esempi significativi di ci\u00f2 sono la descrizione della peste di Atene, nella quale lo storico adotta il primo stile, e il tragico episodio della spedizione ateniese in Sicilia, in cui invece mostra, seppure con la consueta compostezza, tutto il suo rammarico per la drammatica sorte dei soldati compatrioti.\nIl suo stile risultava complesso anche per gli antichi commentatori, come Dionigi di Alicarnasso, il quale non condivideva la fama dello storico.\nTucidide e la sofistica.\nPur risultando eccessivo parlare di una dipendenza del pensiero di Tucidide da quello dei sofisti, con questi egli ebbe in comune l'intento paideutico indirizzato alla formazione dell'uomo politico: infatti a chi governa sono necessari dei piani d'azione razionali e fondati sulla conoscenza della realt\u00e0 perci\u00f2 a questi risulteranno preziose le indicazioni provenienti dalle riflessioni circa i principi ricavabili dal racconto di Tucidide.\nIl pi\u00f9 importante principio \u00e8 la relativit\u00e0 della nozione di \"giusto\", affermata dagli Ateniesi ai Meli che chiedono loro di essere ascoltati sul tema della giustizia: \"sappiamo, noi e voi, che nelle discussioni fra gli uomini ci\u00f2 che \u00e8 giusto funge da metro di giudizio solo se tra le parti vi \u00e8 un uguale stato di necessit\u00e0, altrimenti i pi\u00f9 potenti vanno avanti per quanto possano e i pi\u00f9 deboli cedono di altrettanto\".\nTale realismo assoluto e cinico sembra quasi anticipare il pensiero machiavellico ed \u00e8 scaturito dalla guerra del Peloponneso: come racconter\u00e0 l'autore, si tratta di una guerra combattuta senza esclusione di colpi.\nIl pensiero politico di Tucidide.\nDato il criterio di imparzialit\u00e0 che lo scrittore si pone, potrebbe risultare difficile ricostruirne il pensiero politico, che pu\u00f2, tuttavia, essere compreso da un brano in particolare: le demagogie di Pericle. Tucidide infatti esprime, anche se discretamente, un apprezzamento dell'opera dello statista ateniese: difatti, di quest'ultimo apprezzava le scelte politiche e l'organizzazione dello stato, facendo cos\u00ec trasparire il proprio pensiero, moderato e conservatore allo stesso tempo. Una sorta di conciliazione tra democrazia ed autorit\u00e0 dello stato.\nPericle \u00e8 il \u00abprimo cittadino di Atene\u00bb descritto da Tucidide, colui che riabilita la figura Temistocle e la proiezione marittima data alla citt\u00e0 che lo aveva ostracizzato e accusato di tradimento.\nTucidide (II 65) elogia Pericle sostenendo che la sua scelta di non cercare lo scontro campale con gli Spartani e limitarsi a saccheggiare le coste nemiche sfruttando la propria superiorit\u00e0 navale costituiva una saggia decisione che alla lunga avrebbe sfiancato il nemico ed assicurato la vittoria finale di Atene. Secondo lo storico, tuttavia, gli Ateniesi non seguirono scrupolosamente le indicazioni di Pericle e dopo la sua morte si lanciarono in imprese troppo ambiziose, prima fra tutte la spedizione in Sicilia, la quale si concluse in un disastro e priv\u00f2 Atene delle sue migliori risorse umane e materiali accelerandone la sconfitta militare. Si tratta di una secca condanna della politica seguita dai democratici radicali dopo la morte di Pericle. Tra i personaggi pi\u00f9 invisi a Tucidide vi erano i demagoghi Cleone ed Iperbolo, fortemente stigmatizzati nell'opera dello storico.\nTucidide si rivela essere un democratico moderato quando definisce la costituzione dei Cinquemila del 411 a.C. come la migliore forma di governo mai avuta da Atene. Si trattava di una giusta commisurazione di democrazia ed oligarchia (\"metria xynkrasis\"), che tuttavia ebbe vita breve, poich\u00e9 nel 410 a.C. fu restaurata la democrazia radicale.\nPer Tucidide, inoltre, l'uomo politico deve conoscere le istanze razionali ed emotive che coesistono nell'essere umano, e deve saperle conciliare anche con l'elemento della \"casualit\u00e0\".\nLa \"trappola di Tucidide\".\nLa \"trappola di Tucidide\" \u00e8 un'espressione usata per descrivere la tendenza di una potenza dominante a ricorrere alla forza per contenere una potenza emergente. La trappola, quindi, consiste nel cedere alla paura di perdere il primato e considerare ineluttabile lo scontro. A coniare l'espressione \u00e8 stato nel 2012 il politologo di Harvard Graham Tillett Allison Jr. nel suo libro \"Destined for war\"."}
{"id": "4334", "revid": "767487", "url": "https://it.wikipedia.org/wiki?curid=4334", "title": "Tempo terrestre", "text": "Il tempo terrestre (TT), o tempo dinamico terrestre (TDT) come si chiamava fino al 1991, \u00e8 la scala di tempo moderna, introdotta in luogo del tempo effemeride, nel 1976 dall'Unione Astronomica Internazionale, come coordinate temporale consistente con la relativit\u00e0 generale per un osservatore sulla superficie della Terra.\nPer scopi pratici, TT pu\u00f2 essere calcolato tramite la formula:\nL'Unione Astronomica Internazionale riconosce che TAI \u00e8 una scala statistica del tempo che ha cambiato spesso le regole per la sua costruzione durante la sua storia. Per questo motivo, le comunit\u00e0 scientifiche internazionali stanno preparando una nuova scala temporale basata su osservazioni di alcune pulsar. Questa scala dovrebbe servire per calcolare TT ed eventualmente per scoprire irregolarit\u00e0 in TAI."}
{"id": "4335", "revid": "114420401", "url": "https://it.wikipedia.org/wiki?curid=4335", "title": "Tempo atomico internazionale", "text": "Il Tempo atomico internazionale, identificato anche dall'acronimo TAI, \u00e8 un sistema orario standard ad alta precisione, descrivibile come \u00abuna scala di tempo coordinato definita in un quadro di riferimento geocentrico avente come unit\u00e0 di misura il secondo del Sistema Internazionale quale definito sul geoide in rotazione\u00bb. Il sistema di riferimento fu avviato in via sperimentale nel 1955, diventando pienamente operativo e disponibile per l'utilizzo pubblico il 1\u00ba gennaio 1958.\nL'alta precisione dei tempi TAI pu\u00f2 essere solo misurata per il passato, poich\u00e9 il tempo \u00e8 rappresentato dal confronto delle differenze osservate sugli orologi di riferimento mantenuti presso gli istituti di misura di alcuni Paesi.\nIl tutto avviene sotto la sorveglianza dell'ufficio internazionale dei pesi e delle misure.\nTuttavia, gli orologi atomici sono cos\u00ec accurati che solo le misure di altissima precisione richiedono tale correzione, per cui la maggior parte dei servizi usa orologi atomici che sono stati precedentemente paragonati ai riferimenti.\nIl tempo coordinato universale (UTC) \u00e8 la base temporale legale per tutto il mondo e segue il TAI, con uno scarto di un certo numero di secondi (al 31 dicembre 2016, data di inserimento dell'ultimo secondo intercalare, il TAI \u00e8 37 secondi avanti rispetto all'UTC). Tale scarto \u00e8 inserito su consiglio dell'International Earth Rotation and Reference Systems Service (IERS), per fare in modo che, come media sugli anni, il Sole sia al meridiano di Greenwich entro 0,9 secondi dalle 12:00:00 UTC."}
{"id": "4336", "revid": "838137", "url": "https://it.wikipedia.org/wiki?curid=4336", "title": "Tcl", "text": "In informatica, TCL (acronimo di \"Tool command language\") \u00e8 un linguaggio di scripting creato da John Ousterhout generalmente considerato di facile apprendimento (rispetto ai linguaggi della sua generazione), ma allo stesso tempo potente. Viene comunemente usato per prototipizzare rapidamente e testare applicazioni interpretate, anche dotate di interfaccia grafica. La pronuncia suggerita per l'acronimo TCL \u00e8 \"tickle\".\nCaratteristiche.\nLe caratteristiche del linguaggio TCL comprendono:\nEsempi.\nPer un \"Hello world\" il codice \u00e8\nputs \"Hello World!\"\nSemplicissimo esempio di codice:\n puts \"dammi un numero\"\n gets stdin numero\n puts \"Il quadrato \u00e8 [expr {$numero * $numero}]\"\nUn altro esempio in stile funzionale:\n proc filter {list script} {\n foreach e $list {\n if {[uplevel 1 $script $e]} {\n lappend res $e\n set res\nL'elemento \"e\" \u00e8 incluso nella lista \"list\"? Se s\u00ec ritorna 1, altrimenti 0.\n proc in {list e} {\nElementi comuni di due liste, ossia insieme intersezione:\n b c\nTk.\nL'estensione Tk \u00e8 un insieme di strumenti per scrivere GUI (un \"toolkit\" di \"widget\") implementato dallo stesso autore di TCL. Pu\u00f2 essere usato anche in combinazione ad altri linguaggi come Perl, Python, Ruby, Lisp e altri, ed \u00e8 stato portato su varie piattaforme quali GNU/Linux, Apple Macintosh, Unix e Windows.\nEsempio Tk, un orologio numerico in tre righe:\n pack [label .clock -textvar time]"}
{"id": "4341", "revid": "6923", "url": "https://it.wikipedia.org/wiki?curid=4341", "title": "Teoria dei linguaggi formali", "text": "La teoria dei linguaggi formali \u00e8 un ramo della matematica applicata che studia gli insiemi di stringhe, cio\u00e8 i linguaggi formali, e le loro propriet\u00e0, seguendo vari approcci. Le propriet\u00e0 studiate trovano applicazione in logica, informatica e linguistica."}
{"id": "4344", "revid": "536103", "url": "https://it.wikipedia.org/wiki?curid=4344", "title": "Talea", "text": "La talea \u00e8 il frammento di una pianta appositamente tagliato e sistemato nel terreno o nell'acqua per rigenerare le parti mancanti, dando cos\u00ec vita ad un nuovo esemplare. Il pi\u00f9 delle volte si tratta di un rametto destinato a radicarsi.\nSi tratta di un metodo di riproduzione che sfrutta le enormi propriet\u00e0 rigenerative dei vegetali, in particolare quella di differenziare il tessuto indifferenziato (meristematico); una cellula vegetale \u00e8 in pratica in grado di rigenerare parti perdute molto meglio di una cellula animale. Infatti la talea pu\u00f2 costituirsi a partire da un frammento di foglia, di fusto o radice.\nPrelievo.\nTalea erbacea e talea legnosa.\nI segmenti di ramo o fusto giovani e verdi sono detti \"erbacei\" e possiedono maggiore vitalit\u00e0 rispetto a quelli legnosi: in particolare, le talee apicali, dunque quelle provviste di punta, si distinguono per un tenore pi\u00f9 alto di auxina. La talea erbacea di fusto viene tagliata poco al di sotto dell'attaccatura del picciolo di una foglia (internodo), dunque in corrispondenza del punto in cui in genere si sviluppano pi\u00f9 radici. La foglia situata presso il taglio viene eliminata dalla talea.\n\u00c8 comunque anche abbastanza comune l'attecchimento di talee pi\u00f9 legnose, dotate di ampie riserve di sostanze di scorta e poco o nessun fogliame. Questa tecnica \u00e8 usata ad esempio nel caso di diverse specie arboree.\nTalea radicale e talea fogliare.\nAnche se in genere la talea viene ottenuta con un frammento di fusto provvisto di nodo e foglie, per diverse specie sono documentate due altre tecniche di talea:\nRari sono casi in cui sia attestata la pratica della talea fogliare per le piante annuali (esempio: basilico). Quelle che sembrano talee fogliari in piante di cactus come \"Rhipsalis\" e \"Schlumbergera\" non sono altro che porzioni di fusto verde.\nTerreni e substrati speciali.\nLe piante pi\u00f9 facili da riprodurre, come il geranio, mettono radici con facilit\u00e0 ed in qualsiasi tipo di substrato. Si ricordano qui alcuni materiali utilizzati alternativamente:\nA seconda della stagione, del substrato e della specie, le prime radici possono spuntare anche nel giro di una settimana; altre volte, la radicazione impiega mesi interi. I principali fattori di qualit\u00e0 del materiale utilizzato sono la porosit\u00e0 e la capacit\u00e0 di assorbimento, mentre l'uso di fertilizzanti gioca un ruolo subordinato se non controproducente.\nAccorgimenti.\nUna caratteristica di questa tecnica di propagazione \u00e8 che la parte che dovr\u00e0 radicare \u00e8 separata dalla pianta madre \"prima\" dell'emissione delle radici, a differenza di quanto non accada nel caso della propaggine. Per questo, la pianta sar\u00e0 in grado di assumere la necessaria umidit\u00e0 in maniera molto limitata, con il conseguente stress e rischio di insuccesso. Per migliorare le possibilit\u00e0 di successo in specie pi\u00f9 difficili, si ricorre spesso a semplici accorgimenti o a tecniche speciali:\nAlcuni di tali accorgimenti, come il riscaldamento e l'uso di sostanze radicanti, nel XX secolo hanno contribuito in maniera significativa a diminuire la quota di insuccesso ampliando cos\u00ec le applicazioni commerciali del metodo della talea.\nDurante la fase di radicazione la talea, se dotata di foglie, continua ad avere gli stessi bisogni della pianta madre, come quello della temperatura giusta o quello di sufficiente luce per tenere in marcia la fotosintesi, bench\u00e9 siano documentati anche casi di talee che arrivano a mettere radici anche senza luce.\nVantaggi e svantaggi della talea rispetto ad altri metodi.\nLa talea riproduce la pianta per moltiplicazione agamica, evitando la ricombinazione genetica legata alla riproduzione sessuale. La pianta ottenuta tramite talea sar\u00e0 geneticamente identica alla pianta madre, tanto da poter essere denominata clone.\nTra le innumerevoli piante di facile radicazione, oltre al summenzionato geranio, si ricorda la maggior parte delle piante da appartamento come il filodendro o il falso papiro. Fra le limitazioni imposte alla tecnica della talea, si ricordano le seguenti:\nUn esempio particolarmente illustrativo, tanto per i limiti quanto per le enormi potenzialit\u00e0 tecniche ed economiche del metodo di propagazione della talea, fu quello della banana \"Gros Michel\", la variet\u00e0 un tempo pi\u00f9 consumata a livello globale. Infatti, per ottenere le talee di banano, vengono semplicemente sotterrati, al posto scelto, dei segmenti di pianta. Nonostante l'efficienza del metodo di propagazione, accadde alla fine degli anni cinquanta che la banana \"Gros Michel\" venne colpita e quasi sterminata dalla malattia di Panam\u00e1, causata dal fungo \"Fusarium\"; in seguito, la variet\u00e0 si rese irreperibile nei circuiti commerciali a livello globale; dato che si trattava della variet\u00e0 di gran lunga dominante, la malattia comport\u00f2 il rischio che l'intero mercato mondiale rimanesse senza banane. Il problema non venne risolto se non all'ultimo momento, ricorrendo ancora una volta alla propagazione per talea, ma sostituendo la variet\u00e0; il tipo di banana subentrato e indubbiamente pi\u00f9 diffuso per la commercializzazione di massa \u00e8 adesso la \"Cavendish\", che finora ha mostrato maggiore resistenza a patologie del genere."}
{"id": "4345", "revid": "889434", "url": "https://it.wikipedia.org/wiki?curid=4345", "title": "Tautogramma", "text": "Un tautogramma (dal greco antico \u03c4\u03bf\u1fe6\u03c4\u03bf \u03b3\u03c1\u03ac\u03bc\u03bc\u03b1, trasl. \"touto gramma\", cio\u00e8 \u00abstessa lettera\u00bb) \u00e8 un componimento nel quale tutte le parole hanno la stessa lettera iniziale. Una definizione di tautogramma creata con un tautogramma \u00e8: \"composizione costruita con componenti che cominciano, categoricamente, con caratteri coincidenti\". \u00c8 considerato un tipico gioco linguistico.\nUn celebre esempio di tautogramma \u00e8 la frase di Giulio Cesare \"Veni, vidi, vici\".\nTautogramma in latino.\nCarmina, clarisonae, calvis cantate, Camenae; / \ncomperies calvos columen conferre cerebro; / \ncomperies calvos capitis curare catarrhos; / \ncomperies calvos calcas curare catervas. / \nCronica cum cancro ceditque cacexia calvo / \ncardia cor carpens cassatur, colica cessat [\u2026]\nEsempi contemporanei.\nTautogrammi in italiano.\nIn televisione.\nLo scrittore Walter Lazzarin ogni sabato su Rai 2, da settembre 2016 a maggio 2017, ha introdotto uno dei temi della trasmissione Dribbling con un tautogramma. La prima puntata della stagione \u00e8 stata aperta da un testo relativo al calcio cinese:"}
{"id": "4346", "revid": "125803134", "url": "https://it.wikipedia.org/wiki?curid=4346", "title": "Umberto Eco", "text": "Saggista e intellettuale di fama mondiale, ha scritto numerosi saggi di semiotica, estetica medievale, linguistica e filosofia, oltre a romanzi di successo. Nel 1971 \u00e8 stato tra gli ispiratori del primo corso del DAMS all'Universit\u00e0 di Bologna. \nSempre nello stesso ateneo, negli anni Ottanta ha promosso l'attivazione del corso di laurea in Scienze della comunicazione, gi\u00e0 attivo in altre sedi. Nel 1988 ha fondato il Dipartimento della Comunicazione dell'Universit\u00e0 di San Marino. \nDal 2008 era professore emerito e presidente della Scuola Superiore di Studi Umanistici dell'Universit\u00e0 di Bologna. Dal 12 novembre 2010 Umberto Eco era socio dell'Accademia dei Lincei, per la classe di Scienze Morali, Storiche e Filosofiche. \nTra i suoi romanzi pi\u00f9 famosi figura \"Il nome della rosa\" vincitore del Premio Strega e tradotto in pi\u00f9 di 40 lingue, che \u00e8 divenuto un \"bestseller\" internazionale avendo venduto oltre 50 milioni di copie in tutto il mondo; da quest'opera sono stati tratti un film ed una serie televisiva.\nBiografia.\nLiceo e Azione Cattolica.\nFiglio di Rita Bisio e di Giulio Eco, un impiegato nelle Ferrovie, consegu\u00ec la maturit\u00e0 al liceo classico Giovanni Plana di Alessandria, sua citt\u00e0 natale. \nTra i suoi compagni di classe, vi era il fisarmonicista Gianni Coscia, con il quale scrisse spettacoli di rivista.\nIn giovent\u00f9 fu impegnato nella GIAC (l'allora ramo giovanile dell'Azione Cattolica-AC) e nei primi anni cinquanta fu chiamato tra i responsabili nazionali del movimento studentesco dell'AC (progenitore dell'attuale MSAC). Nel 1954 abbandon\u00f2 l'incarico (cos\u00ec come avevano fatto Carlo Carretto e Mario Rossi) in polemica con Luigi Gedda. \nDurante i suoi studi universitari (alla Facolt\u00e0 di Lettere e Filosofia di Torino) su Tommaso d'Aquino, smise di credere in Dio e lasci\u00f2 definitivamente la Chiesa cattolica; in una nota ironica, in seguito comment\u00f2: \u00absi pu\u00f2 dire che lui, Tommaso d'Aquino, mi abbia miracolosamente curato dalla fede\u00bb.\nFilosofia e cultura medievale.\nLaureatosi con lode in filosofia nel 1954 all'Universit\u00e0 di Torino (agli esami riport\u00f2 sempre 30/30, anche con lode, tranne quattro casi: filosofia teoretica e letteratura latina, in cui ottenne 29/30, e storia della letteratura italiana e pedagogia, entrambi superati con 27/30) con relatore Luigi Pareyson e tesi sull'estetica di San Tommaso d'Aquino (controrelatore Augusto Guzzo), cominci\u00f2 a interessarsi di filosofia e cultura medievale, campo d'indagine mai pi\u00f9 abbandonato (vedi il volume \"Dall'albero al labirinto\"), anche se successivamente si dedic\u00f2 alla linguistica, allo studio semiotico della cultura popolare contemporanea e all'indagine critica sullo sperimentalismo letterario e artistico.\nNel 1956 pubblic\u00f2 il suo primo libro, un'estensione della sua tesi di laurea dal titolo \"Il problema estetico in San Tommaso\".\nTra i \"corsari\" per lo svecchiamento RAI.\nNel 1954 partecip\u00f2 e vinse un concorso della Rai per l'assunzione di telecronisti e nuovi funzionari; con Eco vi entrarono anche Furio Colombo e Gianni Vattimo. Tutti e tre abbandonarono l'ente televisivo entro la fine degli anni cinquanta. \nNel concorso successivo entrarono Emmanuele Milano, Fabiano Fabiani, Angelo Guglielmi e molti altri. I vincitori dei primi concorsi furono in seguito etichettati come i \"corsari\" perch\u00e9 seguirono un corso di formazione diretto da Pier Emilio Gennarini e avrebbero dovuto, secondo le intenzioni del dirigente Filiberto Guala, \"svecchiare\" i programmi. \nCon altri ingressi successivi, come quelli di Gianni Serra, Emilio Garroni e Luigi Silori, questi giovani intellettuali innovarono davvero l'ambiente culturale della televisione, ancora molto legato a personalit\u00e0 provenienti dall'EIAR, venendo in seguito considerati come i veri promotori della centralit\u00e0 della RAI nel sistema culturale italiano.\nDall'esperienza lavorativa in RAI, incluse amicizie con membri del \"Gruppo 63\", Eco trasse spunto per molti scritti, tra cui il celebre articolo del 1961 \"Fenomenologia di Mike Bongiorno\".\nCritica letteraria e condirezione Bompiani.\nDal 1959 al 1975 fu condirettore editoriale della casa editrice Bompiani. Nel 1962 pubblic\u00f2 il saggio \"Opera aperta\" che, con sorpresa dello stesso autore, ebbe notevole risonanza a livello internazionale e diede le basi teoriche al \"Gruppo 63\", movimento d'avanguardia letterario e artistico italiano che suscit\u00f2 interesse negli ambienti critico-letterari anche per le polemiche che dest\u00f2 criticando fortemente autori all'epoca gi\u00e0 \"consacrati\" dalla fama come Carlo Cassola, Giorgio Bassani e Vasco Pratolini, ironicamente definiti \"Liale\", con riferimento a Liala, autrice di romanzi rosa.\nCarriera universitaria.\nNel 1961 ebbe inizio anche la sua carriera universitaria che lo port\u00f2 a tenere corsi, in qualit\u00e0 di professore incaricato, in diverse universit\u00e0 italiane: Torino, Milano, Firenze e, infine, Bologna dove ha ottenuto la cattedra di Semiotica nel 1975, diventando professore ordinario. \nAll'Universit\u00e0 di Bologna \u00e8 stato fra i fondatori del primo corso di laurea in DAMS (era il 1971), poi \u00e8 stato direttore dell'Istituto di Comunicazione e spettacolo del DAMS, e in seguito ha dato inizio al corso di laurea in Scienze della comunicazione. \nInfine \u00e8 divenuto Presidente della Scuola Superiore di Studi Umanistici, fondata nel 2000, che coordina l'attivit\u00e0 dei dottorati bolognesi del settore umanistico, e dove nel 2001 ha ideato il Master in Editoria Cartacea e Digitale.\nNel corso degli anni ha insegnato come professore invitato alla New York University, Northwestern University, Columbia University, Yale University, Harvard University, University of California-San Diego, Cambridge University, Oxford University, Universit\u00e0 di S\u00e3o Paulo e Rio de Janeiro, La Plata e Buenos Aires, Coll\u00e8ge de France, \u00c9cole normale sup\u00e9rieure (Parigi). Nell'ottobre 2007 si \u00e8 ritirato dall'insegnamento per limiti di et\u00e0.\nStudi su mass media e cultura di massa.\nDalla fine degli anni cinquanta, Eco cominci\u00f2 a interessarsi all'influenza dei \"mass media\" nella cultura di massa, su cui pubblic\u00f2 articoli in diversi giornali e riviste, poi in gran parte confluiti in \"Diario minimo\" (1963) e \"Apocalittici e integrati\" (1964). \"Apocalittici e integrati\" (che ebbe una nuova edizione nel 1977) analizz\u00f2 con taglio sociologico le comunicazioni di massa. Il tema era gi\u00e0 stato affrontato in \"Diario minimo\", che includeva tra gli altri il breve articolo del 1961 \"Fenomenologia di Mike Bongiorno\".\nSullo stesso tema, nel 1967 svolse a New York il seminario \"Per una guerriglia semiologica\", in seguito pubblicato ne \"Il costume di casa\" (1973) e frequentemente citato nelle discussioni sulla controcultura e la resistenza al potere dei \"mass media\".\nSignificativa fu anche la sua attenzione per le correlazioni tra dittatura e cultura di massa ne \"Il fascismo eterno\", capitolo del saggio \"Cinque scritti morali\", dove individuava le caratteristiche, ricorrenti nel tempo, del cosiddetto \"fascismo eterno\", o \"Ur-fascismo\": il culto della tradizione, il rifiuto del modernismo, il culto dell'azione per l'azione, il disaccordo come tradimento, la paura delle differenze, l'appello alle classi medie frustrate, l'ossessione del complotto, il machismo, il \"populismo qualitativo Tv e Internet\" e altre ancora; da esse e dalle loro combinazioni, secondo Eco, \u00e8 possibile anche \"smascherare\" le forme di fascismo che si riproducono da sempre \"in ogni parte del mondo\".\nIn un'intervista del 24 aprile 2010 mise in evidenza la sua visione rispetto a Wikipedia, della quale Eco si definiva un \"utente compulsivo\", e al mondo dell\"open source\".\nInizio degli studi semiotici.\nNel 1968 pubblic\u00f2 il suo primo libro di teoria semiotica, \"La struttura assente\", cui seguirono il fondamentale \"Trattato di semiotica generale\" (1975) e gli articoli per l\"'Enciclopedia Einaudi\" poi riuniti in \"Semiotica e filosofia del linguaggio\" (1984).\nNel 1971 fond\u00f2 \"Versus - Quaderni di studi semiotici\", una delle maggiori riviste internazionali di semiotica, rimanendone direttore responsabile e membro del comitato scientifico fino alla morte. \u00c8 anche stato segretario, vicepresidente e dal 1994 presidente onorario della IASS/AIS (\"International Association for Semiotic Studies\"). \n\u00c8 stato invitato a tenere le prestigiose conferenze Tanner (Universit\u00e0 di Cambridge, 1990), Norton (Universit\u00e0 di Harvard, 1993), Goggio (Universit\u00e0 di Toronto, 1998), Weidenfeld (Universit\u00e0 di Oxford, 2002) e Richard Ellmann (Universit\u00e0 Emory, 2008).\nGiornali, traduzioni, dibattiti.\nCollabor\u00f2 sin dalla sua fondazione, nel 1955, al settimanale \"L'Espresso\", sul quale dal 1985 al 2016 tenne in ultima pagina la rubrica \"La bustina di minerva\" (nella quale, tra l'altro, dichiar\u00f2 di aver contribuito personalmente alla propria voce su Wikipedia), ai giornali \"Il Giorno\", \"La Stampa\", \"Corriere della Sera\", \"la Repubblica\", \"il manifesto\" e a innumerevoli riviste internazionali specializzate, tra cui \"Semiotica\" (fondata nel 1969 da Thomas Albert Sebeok), \"Poetics Today\", \"Degr\u00e8s\", \"Structuralist Review\", \"Text\", \"Communications\" (rivista parigina del EHESS), \"Problemi dell'informazione\", \"Word &amp; Images\", o riviste letterarie e di dibattito culturale quali \"Quindici\", \"Il Verri\" (fondata da Luciano Anceschi), \"Alfabeta\", \"Il cavallo di Troia\", ecc.\nCollabor\u00f2 alla collana \"Fare l'Europa\" diretta da Jacques Le Goff con lo studio \"La ricerca della lingua perfetta nella cultura europea\" (1993), in cui si espresse a favore dell'utilizzo dell'esperanto. Tradusse gli \"Esercizi di stile\" di Raymond Queneau (nel 1983) e \"Sylvie\" di G\u00e9rard de Nerval (nel 1999 entrambi presso Einaudi) e introdusse opere di numerosi scrittori e di artisti. Ha anche collaborato con i musicisti Luciano Berio e Sylvano Bussotti.\nI suoi dibattiti, spesso dal tono divertito, con Luciano Nanni, Omar Calabrese, Paolo Fabbri, Ugo Volli, Francesco Leonetti, Nanni Balestrini, Guido Almansi, Achille Bonito Oliva o Maria Corti, tanto per nominarne alcuni, hanno aggiunto contributi non scritti alla storia degli intellettuali italiani, soprattutto quando sfioravano argomenti non consueti (o almeno non ritenuti tali prima dell'intervento di Eco), come la figura di James Bond, l'enigmistica, la fisiognomica, la serialit\u00e0 televisiva, il romanzo d'appendice, il fumetto, il labirinto, la menzogna, le societ\u00e0 segrete o pi\u00f9 seriamente gli annosi concetti di abduzione, di canone e di classico.\nGrande appassionato del fumetto \"Dylan Dog\", a Eco \u00e8 stato fatto tributo sul numero 136 attraverso il personaggio \"Humbert Coe\", che ha affiancato l'indagatore dell'incubo in un'indagine sull'origine delle lingue del mondo. \u00c8 stato inoltre amico del pittore e autore di fumetti Andrea Pazienza che fu suo allievo al DAMS di Bologna, e ha scritto la prefazione a libri di Hugo Pratt, Charles Monroe Schulz, Jules Feiffer e Raymond Peynet. Scrisse la presentazione di \"Cuore\" a fumetti, di F. Bonzi e Alain Denis, pubblicata su \"Linus\" nel 1975.\nEsordio letterario.\nNel 1980 Eco esord\u00ec nella narrativa. Il suo primo romanzo, \"Il nome della rosa\", riscontr\u00f2 un grande successo sia presso la critica sia presso il pubblico, tanto da divenire un \"best seller\" internazionale tradotto in 47 lingue e venduto in trenta milioni di copie. \"Il nome della rosa\" \u00e8 stato anche tra i finalisti del prestigioso Edgar Award nel 1984 e ha vinto il Premio Strega. Dal lavoro fu tratto anche un celebre film con Sean Connery.\nNel 1988 pubblic\u00f2 il suo secondo romanzo, \"Il pendolo di Foucault\", satira dell'interpretazione paranoica dei fatti veri o leggendari della storia e delle sindromi del complotto. Questa critica dell'interpretazione incontrollata viene ripresa in opere teoriche sulla ricezione (cfr. \"I limiti dell'interpretazione\"). Romanzi successivi sono \"L'isola del giorno prima\" (1994), \"Baudolino\" (2000), \"La misteriosa fiamma della regina Loana\" (2004), \"Il cimitero di Praga\" (2010) e \"Numero zero\" (2015), tutti editi in italiano da Bompiani.\nNel 2012 \u00e8 stata pubblicata una versione \"riveduta e corretta\" del suo primo romanzo \"Il nome della rosa\", con una nota finale dello stesso Eco che, mantenendo stile e struttura narrativa, \u00e8 intervenuto a eliminare ripetizioni ed errori, a modificare l'impianto delle citazioni latine e la descrizione della faccia del bibliotecario per togliere un riferimento neogotico.\nTeorie della narrazione.\nMolte opere furono dedicate alle teorie della narrazione e della letteratura: \"Il superuomo di massa\" (1976), \"Lector in fabula\" (1979), \"Sei passeggiate nei boschi narrativi\" (1994), \"Sulla letteratura\" (2002), \"Dire quasi la stessa cosa\" (2003, sulla traduzione). \u00c8 stato inoltre precursore e divulgatore dell'applicazione della tecnologia alla scrittura.\nIn contemporanea alla nomina di \"guest curator\" (curatore ospite) del Louvre, dove nel mese di novembre 2009 organizz\u00f2 una serie di eventi e manifestazioni culturali, usc\u00ec per Bompiani \"Vertigine della lista\", pubblicato in quattordici paesi del mondo.\nNel 2011 Bompiani pubblic\u00f2 una raccolta dal titolo \"Costruire il nemico e altri scritti occasionali\", che raccoglie saggi occasionali che spaziano nei vari interessi dell'autore, come quello per la narratologia e il \"feuilleton\" ottocentesco. Il primo saggio riprende temi gi\u00e0 presenti ne \"Il cimitero di Praga\".\nMorte.\nMuore nella sua casa di Milano il 19 febbraio 2016 alle ore 22:30, a causa di un tumore del pancreas che lo aveva colpito due anni prima.\nI funerali laici si sono svolti il 23 febbraio 2016 nel Castello Sforzesco di Milano, dove migliaia di persone si sono recate per l'ultimo saluto. Sono state eseguite due composizioni alla viola da gamba e al clavicembalo: \"Couplets de folies (Les folies d'Espagne)\" dalla Suite n. 1 in re maggiore dai \"Pi\u00e8ces de viole\", \"Livre II\" (1701) di Marin Marais e \"La Folia\" dalla Sonata per violino e basso continuo in re minore, op. 5 n. 12 (1700) di Arcangelo Corelli.\nNel proprio testamento Eco ha chiesto ai suoi familiari di non autorizzare n\u00e9 promuovere, per i dieci anni successivi alla sua morte (quindi sino al 2026), alcun seminario o conferenza su di lui.\nIl corpo di Eco \u00e8 stato infine cremato. La moglie, Renate Eco-Ramge, rifiutando la proposta di tumularne le ceneri nel Civico Mausoleo Garbin, ex edicola privata del Cimitero Monumentale di Milano ora provvista di piccole cellette destinate a ceneri o resti ossei di personalit\u00e0 artistiche illustri, ne ha preferito la conservazione privata, con il progetto di costruire un'edicola di famiglia nel medesimo cimitero.\nProfilo letterario.\nNei suoi romanzi, Eco racconta storie realmente accadute o leggende che hanno come protagonisti personaggi storici o inventati. Inserisce nelle sue opere accesi dibattiti filosofici sull'esistenza del vuoto, di Dio o sulla natura dell'universo.\nAttratto da temi piuttosto misteriosi e oscuri (i cavalieri Templari, il sacro Graal, la sacra Sindone ecc.), nei suoi romanzi gli scienziati e gli uomini che hanno fatto la storia sono spesso trattati con indifferenza dai contemporanei.\nL'umorismo \u00e8 l'arma letteraria preferita dallo scrittore di Alessandria, che inserisce innumerevoli citazioni e collegamenti a opere di vario genere, conosciuti quasi esclusivamente da filologi e bibliofili. Ci\u00f2 rende romanzi come \"Il nome della rosa\" o \"L'isola del giorno prima\" un turbinio variopinto di nozioni di carattere storico, filosofico, artistico e matematico.\nCentrale ne \"Il nome della rosa\" \u00e8 la questione del riso, post-modernisticamente declinata.\nNe \"Il pendolo di Foucault\" Eco affronta temi come la ricerca del sacro Graal e la storia dei cavalieri Templari, facendo numerosi cenni ai misteri dell'et\u00e0 antica e moderna, rivisitati in chiave parodistica.\nNe \"L'isola del giorno prima\" l'umanit\u00e0 intera \u00e8 simboleggiata dal naufrago Roberto de la Grive, che cerca un'isola al di fuori del tempo e dello spazio.\nIn \"Baudolino\" d\u00e0 vita ad un picaresco personaggio medioevale tutto dedito alla ricerca di un paradiso terrestre (il regno leggendario di Prete Giovanni).\nNe \"La misteriosa fiamma della regina Loana\" riflette sulla forza e sull'essenza stessa del ricordo, rivolto, in questo caso, ad episodi del XX secolo.\n\"Il cimitero di Praga\" \u00e8 incentrato sulla natura del complotto e, in particolar modo, sulla storia \"europea\" del popolo ebraico.\nIl suo ultimo romanzo, \"Numero zero\", riprendendo temi da sempre cari all'autore (il falso, la costruzione del complotto e delle notizie) si sofferma sulla storia italiana recente, narrando fatti realmente accaduti, ma riletti attraverso una chiave complottistica.\nContributi politici.\nNel 1971 fu tra i 757 firmatari della lettera aperta a L'Espresso sul caso Pinelli e successivamente della autodenuncia di solidariet\u00e0 a Lotta Continua, in cui una cinquantina di firmatari esprimevano solidariet\u00e0 verso alcuni militanti e direttori responsabili del giornale, inquisiti per istigazione a delinquere.\nI firmatari si autodenunciavano alla magistratura dicendo di condividere il contenuto dell'articolo. Peraltro le severe critiche di Eco al terrorismo e ai vari progetti di lotta armata sono contenute in una serie di articoli scritti sul settimanale \"L'Espresso\" e su \"Repubblica\", specie ai tempi del caso Moro (articoli poi ripubblicati nel volume \"Sette anni di desiderio\"). In effetti l'arma che ha caratterizzato l'impegno politico di Eco \u00e8 diventata l'analisi critica dei discorsi politici e delle comunicazioni di massa.\nQuesto impegno \u00e8 sintetizzato nella metafora della \"guerriglia semiologica\" dove si sostiene che non \u00e8 tanto importante cambiare il contenuto dei messaggi alla fonte ma cercare di animare la loro analisi l\u00e0 dove essi arrivano (la formula era: non serve occupare la televisione, bisogna occupare una sedia davanti a ogni televisore). In questo senso la guerriglia semiologica \u00e8 una forma di critica sociale attraverso l'educazione alla ricezione. Dal 2002 partecipa alle attivit\u00e0 dell'associazione Libert\u00e0 e Giustizia, di cui \u00e8 uno dei fondatori e garanti pi\u00f9 noti, partecipando attivamente tramite le sue iniziative al dibattito politico-culturale italiano.\nIl suo libro \"A passo di gambero\" (2006) contiene le critiche a quello che lui definisce populismo berlusconiano, alla politica di Bush, al cosiddetto scontro tra etnie e religioni. Nel 2011, nelle settimane delle rivolte arabe, durante una conferenza stampa registrata alla Fiera del libro di Gerusalemme, scatena una polemica politica la sua risposta a un giornalista italiano che gli domanda se condivida il paragone fra Berlusconi e Mubarak, avanzato da alcuni: \"Il paragone potrebbe essere fatto con Hitler: anche lui giunse al potere con libere elezioni\"; lo stesso Eco, dalle colonne de \"l'Espresso\", smentir\u00e0 tale dichiarazione chiarendo le circostanze della sua risposta.\nEco faceva parte dell'associazione Aspen Institute Italia.\nOnorificenze e riconoscimenti.\nLauree.\nEco ha ricevuto 40 lauree \"honoris causa\" da prestigiose universit\u00e0 europee e americane. Nel giugno 2015 in occasione della laurea in comunicazione conferita dall'Universit\u00e0 di Torino, Umberto Eco ha rilasciato severi giudizi sui \"social\" del Web che, a suo dire, possono essere utilizzati da \u00ablegioni di imbecilli\u00bb per porsi sullo stesso piano di un vincitore di un Premio Nobel, senza per\u00f2 conferire ad ambedue le opinioni la medesima rilevanza. Le affermazioni di Eco hanno suscitato approvazioni ma anche vivaci discussioni.\nAffiliazioni e sodalizi accademici.\nUmberto Eco \u00e8 stato membro onorario (\"Honorary Trustee\") della James Joyce Association, dell'Accademia delle Scienze di Bologna, dell'Academia Europea de Yuste, dell'American Academy of Arts and Letters, dell'Acad\u00e9mie royale des sciences, des lettres et des beaux-arts de Belgique, della Polska Akademia Umiej\u0119tno\u015bci (\"Accademia polacca della Arti\"), \"Fellow\" del St Anne's College di Oxford e socio dell'Accademia Nazionale dei Lincei. Eco \u00e8 stato inoltre membro onorario del CICAP.\nAltro.\nGli \u00e8 stato dedicato l'asteroide 13069 Umbertoeco, scoperto nel 1991 dall'astronomo belga Eric Walter Elst.\nIl 12 aprile 2008 \u00e8 stato nominato Duca dell'Isola del Giorno Prima del regno di Redonda dal re Xavier.\nNel 2016 il comune di Milano ha deciso che il suo nome venga iscritto nel Pantheon di Milano, all'interno del cimitero monumentale.\nOpere.\nSaggistica.\nEco ha anche scritto numerosi saggi di filosofia, semiotica, linguistica, estetica:"}
{"id": "4349", "revid": "260676", "url": "https://it.wikipedia.org/wiki?curid=4349", "title": "Unione europea", "text": "L'Unione europea, abbreviata in UE o Ue (pronuncia ), \u00e8 un'unione politica ed economica a carattere sovranazionale, che comprende 27 Stati membri.\nNata come Comunit\u00e0 economica europea con il trattato di Roma del 25 marzo 1957, nel corso di un lungo processo di integrazione, con l'adesione di nuovi Stati membri e la firma di numerosi trattati modificativi, tra cui il trattato di Maastricht del 1992, ha assunto la struttura attuale con il trattato di Lisbona del 2007.\nDotata di un proprio ordinamento giuridico, distinto dal comune diritto internazionale e integrato nel diritto interno degli Stati membri, la sua architettura istituzionale e le sue competenze la rendono per certi aspetti simile a uno Stato federale, per altri a una confederazione di Stati, ragion per cui \u00e8 spesso indicata in dottrina come organizzazione \"sui generis\", di natura diversa sia dal diritto costituzionale statale, sia dal classico diritto internazionale interstatale. Costituisce, infatti, un'unione sovranazionale, nella quale, cio\u00e8, il diritto comunitario \u00e8 direttamente applicabile nel territorio dei singoli Stati membri (alla stregua del diritto interno), distinguendosi in questo modo da qualsiasi organizzazione internazionale. Il bilancio dell'Unione, inoltre, non \u00e8 finanziato da contributi degli Stati membri, come nel caso delle organizzazioni internazionali, ma da risorse fiscali proprie.\nFra i suoi scopi formalmente dichiarati (art. 3 TUE) vi sono l'incremento del benessere dei suoi cittadini, la creazione di un'economia di mercato \u00abfortemente competitiva\u00bb con stabilit\u00e0 dei prezzi e piena occupazione, la realizzazione dei valori di libert\u00e0, sicurezza e giustizia \u00absenza frontiere interne\u00bb, la lotta contro l'esclusione sociale e la discriminazione, il rafforzamento della coesione economica, sociale e territoriale e della solidariet\u00e0 tra gli Stati membri, la promozione della pace, del progresso scientifico e tecnologico, la difesa dell'ambiente, il rispetto per la diversit\u00e0 culturale e linguistica dell'Europa. L'Unione esercita competenze normative in materie quali, a titolo esemplificativo, concorrenza, commercio, trasporti, energia, agricoltura, pesca, ambiente, protezione dei consumatori, occupazione e affari sociali, giustizia e diritti fondamentali, migrazioni e affari interni. L'Unione esercita funzioni di coordinamento delle politiche economiche e occupazionali degli Stati membri (nell'ambito del cosiddetto semestre europeo), promuove la cooperazione in materia di politica estera e di sicurezza, e attraverso la \u201cclausola di flessibilit\u00e0\u201d (art. 352 TFUE) pu\u00f2 intraprendere azioni al di fuori delle sue normali aree di responsabilit\u00e0. L'Unione garantisce la libera circolazione di merci, servizi e capitali all'interno del suo territorio attraverso il mercato europeo comune (senza dazi doganali all'interno), costruito a partire dal 1957 con i Trattati di Roma, e dispone di una propria cittadinanza.\nLe decisioni di unione economica e monetaria dell'Unione europea hanno portato nel 2002 all'introduzione di una moneta unica, l'euro, adottata da 19 su 27 Stati dell'Unione, che formano la cosiddetta eurozona, con una politica monetaria comune governata dalla Banca centrale europea (BCE).\nIl 12 ottobre 2012 \u00e8 stata insignita del premio Nobel per la pace, con la seguente motivazione: \u00abPer oltre sei decenni ha contribuito all'avanzamento della pace e della riconciliazione, della democrazia e dei diritti umani in Europa\u00bb.\nStoria.\nContesto storico.\nLa costituzione di entit\u00e0 statali o parastatali che comprendessero l'intero territorio europeo pu\u00f2 essere fatta risalire a periodi storici ben antecedenti rispetto alla fondazione dell'UE. Il primo organismo di tale genere fu l'Impero romano, che tuttavia non condivideva la medesima estensione geografica dell'Unione essendo incentrato sul mar Mediterraneo; inoltre le conquiste territoriali romane dipendevano dalla potenza militare dell'Impero, e le province annesse dovevano sottostare a un'amministrazione statale fortemente centralizzata.\nDurante i secoli successivi alla caduta dell'Impero romano d'Occidente nel 476, diversi Stati europei si considerarono il \"translatio imperii\" (\"trasferimento del potere\") del defunto Impero romano: il Regno franco di Carlo Magno (481-843) e il Sacro Romano Impero (962-1806, una struttura meno omogenea, che era caratterizzata da un'amministrazione decentrata) furono molto tentati di far risorgere Roma in Occidente. Questa filosofia politica di una regola sovranazionale sul continente, simile all'esempio dell'antico Impero romano, port\u00f2 nel primo Medioevo al concetto di renovatio imperii o nelle forme del \"Reichsidee\" (\"idea imperiale\") o dell\"'Imperium Christianum\" (\"Impero cristiano\") di ispirazione religiosa. La cristianit\u00e0 medievale e il potere politico del Papato sono spesso citati come favorevoli all'integrazione e all'unit\u00e0 europea.\nNelle parti orientali del continente, il Regno russo, e in definitiva l'Impero russo (1547-1917), dichiararono Mosca come Terza Roma ed erede della tradizione orientale dopo la caduta di Costantinopoli nel 1453. Il divario tra Oriente greco e Occidente latino era gi\u00e0 stato ampliato dalla scissione politica dell'Impero romano nel IV secolo e il Grande Scisma del 1054; e alla fine sarebbe stato nuovamente ampliato dalla cortina di ferro (1945-1991).\nIl pensiero politico paneuropeo emerse veramente durante il diciannovesimo secolo, ispirato alle idee liberali delle rivoluzioni francese e americana dopo la fine dell'Impero di Napoleone (1804-1815). Nei decenni successivi agli esiti del Congresso di Vienna, gli ideali dell'unit\u00e0 europea fiorirono in tutto il continente, in particolare negli scritti di Wojciech Jastrz\u0119bowski, Giuseppe Mazzini o Th\u00e9odore de Korwin Szymanowski. Il termine \"Stati Uniti d'Europa\" fu usato a quel tempo da Victor Hugo durante un discorso al Congresso internazionale per la pace tenutosi a Parigi nel 1849:A ogni modo, l'idea cominci\u00f2 a prendere fortemente piede solamente dopo le due guerre mondiali, guidata dalla determinazione a completare rapidamente la ricostruzione dell'Europa ed eliminare l'eventualit\u00e0 di nuovi, futuri conflitti fra le sue nazioni. Esemplare in tal senso fu il Manifesto di Ventotene, redatto al confino da Ernesto Rossi, Eugenio Colorni e Altiero Spinelli nel 1941 e pubblicato nel 1944. Durante il periodo interbellico, la consapevolezza che i mercati nazionali in Europa erano interdipendenti sebbene conflittuali, insieme all'osservazione di un mercato americano pi\u00f9 ampio e in crescita dall'altra parte dell'oceano, aliment\u00f2 la spinta per l'integrazione economica del continente. Una delle prime proposte di riunificazione pacifica del continente sotto l'egida di un'unica istituzione sovranazionale fu avanzata dal pacifista Victor Hugo. Nel 1920, sostenendo la creazione di un'unione economica europea, l'economista britannico John Maynard Keynes scrisse che doveva essere istituita un'Unione di libero scambio... per non imporre tariffe protezionistiche contro i prodotti di altri membri dell'Unione. Nello stesso decennio, Richard von Coudenhove-Kalergi, uno dei primi a immaginare una moderna unione politica europea, fond\u00f2 l'Unione Paneuropea. Le sue idee influenzarono i suoi contemporanei, tra cui l'allora primo ministro francese Aristide Briand. Nel 1929, quest'ultimo tenne un discorso a favore di un'Unione europea prima dell'assemblea della Societ\u00e0 delle Nazioni, precursore delle Nazioni Unite. In un discorso radiofonico nel marzo del 1943, con la guerra ancora in corso, il leader britannico Winston Churchill parl\u00f2 calorosamente di \"ripristinare la vera grandezza dell'Europa\" una volta raggiunta la vittoria, e riflett\u00e9 sulla creazione postbellica di un \"Consiglio d'Europa\" che avrebbe riunito le nazioni europee per costruire la pace.\nAccordi preliminari (1945-57).\nDopo la seconda guerra mondiale, l'integrazione europea apparve come un antidoto ai nazionalismi estremi che avevano precedentemente devastato il continente. In un discorso tenuto il 19 settembre 1946 presso l'Universit\u00e0 di Zurigo, in Svizzera, Churchill and\u00f2 oltre e sostenne la nascita degli Stati Uniti d'Europa. Il Congresso dell'Aia del 1948 fu un momento cruciale della storia federale europea, poich\u00e9 port\u00f2 alla creazione del Movimento Europeo Internazionale e del Collegio d'Europa, dove i futuri leader europei avrebbero vissuto e studiato insieme.\nHa anche portato direttamente alla fondazione del Consiglio d'Europa nel 1949, il primo grande sforzo per riunire le nazioni d'Europa, inizialmente dieci. Il Consiglio si concentr\u00f2 principalmente sui valori umani e democratici, piuttosto che su questioni economiche o commerciali, ed \u00e8 stato sempre considerato un forum in cui i governi sovrani potevano scegliere di lavorare insieme, senza autorit\u00e0 sovranazionale. Suscit\u00f2 grandi speranze di un'ulteriore integrazione europea e nei due anni successivi si susseguirono dibattiti su come raggiungere questo obiettivo.\nMa nel 1951, deluse dalla mancanza di progressi in seno al Consiglio d'Europa, sei nazioni decisero di andare oltre e crearono la Comunit\u00e0 europea del carbone e dell'acciaio, in seguito ritenuta \"un primo passo nella federazione dell'Europa\". Il trattato instaur\u00f2 un mercato comune del carbone e dell'acciaio, abolendo le barriere doganali e le restrizioni quantitative che frenavano la libera circolazione di queste merci; soppresse nello stesso modo tutte le misure discriminatorie, aiuti o sovvenzioni che erano accordati dai vari Stati alla propria produzione nazionale. Il principio di libera concorrenza permetteva il mantenimento dei prezzi pi\u00f9 bassi possibili, pur garantendo agli Stati il controllo sugli approvvigionamenti. Questa comunit\u00e0 aiut\u00f2 a integrare e coordinare il gran numero di fondi del Piano Marshall dagli Stati Uniti. I leader europei Alcide De Gasperi dall'Italia, Jean Monnet e Robert Schuman dalla Francia e Paul-Henri Spaak dal Belgio capirono che il carbone e l'acciaio erano le due industrie essenziali per la guerra, e credevano che legando insieme le loro industrie nazionali, la futura guerra tra le loro nazioni sarebbe diventata molto meno probabile. Questi uomini sono tra quelli ufficialmente accreditati come padri fondatori dell'Unione europea.\nTrattato di Roma (1957-92).\nLa prima unione doganale fra Paesi europei, la cosiddetta Comunit\u00e0 economica europea, CEE, fu istituita mediante il Trattato di Roma del 1957 firmato da Belgio, Francia, Italia, Lussemburgo, Paesi Bassi e Germania occidentale. I sei Paesi firmarono anche un altro patto che istituiva la Comunit\u00e0 europea dell'energia atomica (Euratom) per la cooperazione nello sviluppo dell'energia nucleare. Entrambi i trattati sono entrati in vigore nel 1958. Le comunit\u00e0 europee, CEE, EURATOM e CECA, andranno poi a costituire in futuro uno dei tre pilastri dell'Unione europea.\nNegli anni la cooperazione si \u00e8 evoluta e rafforzata con vari trattati comunitari e intese esterne alla comunit\u00e0 che confluiranno nell'Unione europea. Nel 1965 le attivit\u00e0 delle tre comunit\u00e0 si unirono sotto un'unica guida con l'istituzione del consiglio unico e della commissione unica delle comunit\u00e0 europee tramite il trattato di fusione.\nLa CEE e l'Euratom furono create separatamente dalla CECA e condividevano gli stessi tribunali e l'Assemblea comune. La CEE era guidata da Walter Hallstein (Commissione Hallstein I) e Euratom era diretta da Louis Armand (Commissione Armand) e quindi da \u00c9tienne Hirsch. L'Euratom doveva integrare i settori dell'energia nucleare mentre la CEE doveva sviluppare un'unione doganale tra i membri.\nDurante gli anni 1960, iniziarono a manifestarsi tensioni, con la Francia che cercava di limitare il potere sovranazionale. Tuttavia, nel 1965 fu raggiunto un accordo e il 1\u00ba luglio 1967 il Trattato di fusione cre\u00f2 un unico insieme di istituzioni per le tre comunit\u00e0, che vennero collettivamente denominate \"Comunit\u00e0 europee\". Jean Rey ha presieduto la prima Commissione riunita (Commissione Rey).\nNel 1973, le Comunit\u00e0 furono ampliate per includere la Danimarca (compresa la Groenlandia che, nel 1985, lasci\u00f2 le Comunit\u00e0 per effetto del referendum del 1982, dopo una disputa sui diritti di pesca), l'Irlanda e il Regno Unito. La Norvegia aveva negoziato di aderire allo stesso tempo, ma gli elettori norvegesi respinsero l'adesione tramite un referendum. Nel 1975, esternamente alla comunit\u00e0, venne creato il cosiddetto gruppo Trevi: un forum di alti funzionari dei ministeri degli interni e della giustizia degli Stati membri. Sebbene non rientrasse nell'apparato comunitario, il gruppo Trevi costitu\u00ec il precedente del terzo pilastro dell'Unione europea, \"Giustizia e affari interni\", creato con il Trattato di Maastricht. Nel 1979 furono proclamate le prime elezioni dirette democratiche del parlamento europeo a suffragio universale.\nNel 1981 si un\u00ec alla Comunit\u00e0 europea anche la Grecia e, nel 1986, Spagna e Portogallo. Nel 1985, l'accordo di Schengen spian\u00f2 la strada alla creazione di frontiere aperte senza controlli sui passaporti tra la maggior parte degli Stati membri e alcuni Stati non membri. Nel 1986 la bandiera europea cominci\u00f2 a essere utilizzata dalla CEE e fu firmato l'Atto unico europeo.\nNel 1990, dopo la caduta del blocco orientale, l'ex Germania Est divenne parte delle Comunit\u00e0 come parte di una Germania riunificata.\nTrattato di Maastricht (1992-2007).\nL'Unione europea fu formalmente istituita quando il Trattato di Maastricht - i cui principali artefici erano Helmut Kohl e Fran\u00e7ois Mitterrand - entr\u00f2 in vigore il 1\u00ba novembre 1993, gettando le basi per una pi\u00f9 solida integrazione, dando vita alla Comunit\u00e0 europea. Il trattato confer\u00ec appunto il nome di Comunit\u00e0 europea alla CEE, anche se era indicata come tale gi\u00e0 da prima del trattato. Con l'ulteriore ampliamento previsto per includere gli ex Stati comunisti dell'Europa centrale e orientale, nonch\u00e9 Cipro e Malta, nel giugno 1993 sono stati concordati i criteri di Copenaghen per i membri candidati all'adesione all'UE. L'espansione dell'UE ha introdotto un nuovo livello di complessit\u00e0. Si svilupparono nuove aree di politica europea, che si affiancarono al primo \"pilastro\" delle Comunit\u00e0 europee, inaugurando la politica estera e di sicurezza comune (secondo pilastro) e la cooperazione giudiziaria e di polizia in materia penale (terzo pilastro). Furono inoltre gettate le basi dell'unione economica e monetaria e della cittadinanza europea.\nNel 1995, Austria, Finlandia e Svezia hanno aderito all'UE. Ancora una volta l'adesione della Norvegia viene respinta da un referendum.\nNel 2002, le banconote e le monete in euro hanno sostituito le valute nazionali in 12 Stati membri. La zona euro comprende 19 Paesi. L'euro \u00e8 diventata la seconda valuta di riserva pi\u00f9 grande al mondo. Nel 2004 l'UE ha visto il suo pi\u00f9 grande allargamento con l'ingresso di Cipro, Estonia, Lettonia, Lituania, Malta, Polonia, Repubblica Ceca, Slovacchia, Slovenia e Ungheria.\nTrattato di Lisbona (2007-presente).\nIl trattato di Lisbona, entrato in vigore il 1\u00ba dicembre 2009, unific\u00f2 i tre pilastri che si erano solidificati negli ultimi 50 anni: la Comunit\u00e0 europea, la Cooperazione giudiziaria e di polizia in materia penale e la PESC. Si cre\u00f2 per la prima volta una figura legale che rappresentasse l'Unione europea, il presidente del Consiglio europeo e si rafforz\u00f2 la posizione dell'alto rappresentante dell'Unione per gli affari esteri e la politica di sicurezza. Col trattato di Lisbona vennero aggiunte per la prima volta procedure di recesso dall'Unione europea, conosciute come articolo 50, invocato solamente dal Regno Unito a seguito di un referendum popolare (Brexit). Il 2007 \u00e8 anche l'anno dell'adesione di Romania e Bulgaria, e dell'adozione dell'euro da parte della Slovenia.\nIn seguito hanno scelto di adottare l'euro Cipro e Malta nel 2008, la Slovacchia nel 2009, l'Estonia nel 2011, la Lettonia nel 2014 e la Lituania nel 2015.\nNel 2012 l'Unione europea ricevette il premio Nobel per la pace per aver contribuito per oltre 50 anni alla pace, la riconciliazione, la democrazia e ai diritti umani in Europa. Nel 2013 continu\u00f2 l'allargamento con l'adesione della Croazia, raggiungendo il numero complessivo di 28 Stati\nDall'inizio degli anni 2010, la coesione dell'Unione europea \u00e8 stata messa a dura prova da diverse questioni, tra cui una crisi del debito in alcuni paesi dell'Eurozona, la crisi dei migranti e l'uscita del Regno Unito dall'UE. Nel 2016 infatti si \u00e8 tenuto un referendum nel Regno Unito sulla permanenza nell'Unione europea, e il 51,9% dei cittadini ha votato per l'uscita. Dopo alcuni mesi, il 29 marzo 2017, il Regno Unito notific\u00f2 formalmente al Consiglio europeo la sua decisione di lasciare l'UE, avviando la procedura formale di ritiro. Il Regno Unito ha lasciato ufficialmente l'Unione europea il 31 gennaio 2020.\nEvoluzione strutturale.\nLa seguente sequenza temporale illustra l'integrazione che ha portato alla formazione del presente sindacato, in termini di sviluppo strutturale guidato da trattati internazionali:\nGeografia.\nGli Stati dell'Unione europea coprono una superficie di 4\u00a0423\u00a0147\u00a0km\u00b2 facendone la settima entit\u00e0 mondiale per estensione. Il Monte Bianco con i suoi 4\u00a0810,45 metri d'altezza sul livello del mare \u00e8 il punto pi\u00f9 alto dell'Unione, mentre le zone pi\u00f9 basse sono il Lammefjorden in Danimarca e lo Zuidplaspolder nei Paesi Bassi, entrambi a 7 metri sotto il livello del mare. Il paesaggio, il clima e l'economia dell'UE sono influenzati dall'estensione costiera dell'Unione che \u00e8 la seconda al mondo per estensione, dopo il Canada, con quasi 66\u00a0000 chilometri di lunghezza. L'Unione europea confina con 21 entit\u00e0 indipendenti condividendo con questi chilometri di frontiere esterne.\nLa maggior parte del territorio \u00e8 situata all'interno del continente Europa, ma l'Unione europea possiede territori che si trovano anche su isole e territori al di fuori del continente.\nComprendendo anche i territori d'oltremare della Francia al di fuori del continente europeo ma che sono membri dell'Unione, l'UE sperimenta la maggior parte dei tipi di clima dall'Artico (nord-est Europa) al tropicale (Guyana francese). Tuttavia la maggior parte della popolazione vive in aree con un clima marittimo temperato (Europa nord-occidentale ed Europa centrale), un clima mediterraneo (Europa meridionale) o un caldo clima continentale o emiboreale estivo (Balcani settentrionali ed Europa centrale).\nLa popolazione dell'UE \u00e8 altamente urbanizzata, con circa il 75% degli abitanti che vivono nelle aree urbane dal 2006. Le citt\u00e0 sono ampiamente distribuite in tutta l'UE con un grande gruppo all'interno e intorno al Benelux.\nFanno parte del territorio numerose isole abitate, alcune appartenenti al continente europeo, altre fuori; le pi\u00f9 grandi sono:\nAltre isole fuori dal continente europeo con pi\u00f9 di 1\u00a0000\u00a0km2 di superficie sono tre isole dell'arcipelago delle Canarie, Tenerife, Fuerteventura e Gran Canaria in Africa, appartenenti alla Spagna, Guadalupa e Martinica in America e Riunione e Mayotte in Africa appartenenti alla Francia.\nStati membri.\nAttraverso successivi allargamenti, l'Unione europea \u00e8 passata dai sei Stati fondatori (Belgio, Francia, Germania occidentale, Italia, Lussemburgo e Paesi Bassi) agli attuali 27. I Paesi aderiscono all'Unione diventando parte dei trattati istitutivi, sottoponendosi quindi ai privilegi e agli obblighi dell'adesione all'UE. Ci\u00f2 comporta una delega parziale della sovranit\u00e0 alle istituzioni in cambio della rappresentanza all'interno di tali istituzioni, una pratica spesso definita come \"messa in comune della sovranit\u00e0\".\nPer diventare membro, un Paese deve soddisfare i criteri di Copenaghen, definiti nella riunione del Consiglio europeo di Copenaghen del 1993. Ci\u00f2 richiede una democrazia stabile che rispetti i diritti umani e lo Stato di diritto; un'economia di mercato funzionante; e l'accettazione degli obblighi di adesione, incluso il diritto dell'UE. La valutazione del rispetto da parte di un Paese dei criteri \u00e8 di competenza del Consiglio europeo. L'articolo 50 del trattato di Lisbona fornisce la base affinch\u00e9 un membro lasci l'Unione. Due territori hanno lasciato l'Unione: la Groenlandia (una provincia autonoma della Danimarca) si \u00e8 ritirata nel 1985; il Regno Unito ha formalmente invocato l'articolo 50 del trattato consolidato sull'Unione europea nel 2016 ed \u00e8 diventato il primo Stato sovrano a lasciare quando si \u00e8 ritirato dall'UE nel 2020.\nCi sono cinque Paesi che sono riconosciuti come candidati per l'adesione: Albania, Macedonia del Nord, Montenegro, Serbia e Turchia, L'Islanda ritir\u00f2 formalmente la domanda di adesione nel 2015, dopo aver sospeso i negoziati nel 2013. La Bosnia ed Erzegovina e il Kosovo sono ufficialmente riconosciuti come potenziali candidati, con la Bosnia ed Erzegovina che ha presentato una domanda di adesione.\nI quattro Paesi che formano l'Associazione europea di libero scambio (AELS) non sono membri dell'UE, ma si sono parzialmente impegnati nell'economia e nei regolamenti dell'UE: Islanda, Liechtenstein e Norvegia, che fanno parte del mercato unico attraverso lo Spazio economico europeo e la Svizzera, che ha legami simili attraverso i trattati bilaterali. Le relazioni tra i microstati europei, Andorra, Monaco, San Marino e Citt\u00e0 del Vaticano includono l'uso dell'euro e altre aree di cooperazione.\nAl 2020 l'Unione europea conta 27 Stati membri: Austria, Belgio, Bulgaria, Cipro, Croazia, Danimarca, Estonia, Finlandia, Francia, Germania, Grecia, Irlanda, Italia, Lettonia, Lituania, Lussemburgo, Malta, Paesi Bassi, Polonia, Portogallo, Repubblica Ceca, Romania, Slovacchia, Slovenia, Spagna, Svezia e Ungheria. L'Unione \u00e8 cresciuta da un nucleo di sei Paesi fondatori dell'allora Comunit\u00e0 economica europea (segnati in grassetto) e si \u00e8 espansa includendo progressivamente la maggioranza degli Stati sovrani europei fino ad arrivare alla precedente configurazione, durata quasi 7 anni (dal 1\u00ba luglio 2013 al 31 gennaio 2020). A seguito della Brexit, il 31 gennaio 2020 a mezzanotte (CET) il Regno Unito \u00e8 uscito dall'Unione europea ed \u00e8 equiparato a un Paese terzo. Il periodo transitorio, il cui scopo era quello di offrire pi\u00f9 tempo a cittadini e imprese per adeguarsi alla nuova situazione, si \u00e8 concluso il 31 dicembre 2020.\nSolo in cinque occasioni vi sono state variazioni territoriali dell'Unione europea senza che ci\u00f2 corrispondesse all'adesione di un nuovo Stato all'Unione:\nInoltre nel 1973 le Isole F\u00e6r \u00d8er, nazione costitutiva del Regno di Danimarca, quando quest'ultimo ha aderito alla Comunit\u00e0 economica europea hanno rifiutato di farne parte.\nAllargamento.\nPer l'incorporazione di uno Stato estraneo all'Unione, questo deve rispettare una serie di condizioni economiche e politiche conosciute come criteri di Copenaghen. Nello specifico, i Paesi candidati, oltre a dover essere situati geograficamente in Europa, debbono presentare:\nStati candidati.\nI seguenti Stati hanno presentato e ottenuto l'approvazione della domanda di adesione all'Unione europea e risultano oggi candidati ufficiali:\nMentre i colloqui degli altri quattro Stati procedono, i colloqui turchi sono fermi da molto tempo.\nI criteri per l'adesione all'Unione sono inclusi nei criteri di Copenaghen, concordati nel 1993, e nel trattato di Maastricht (articolo 49). L'articolo 49 del trattato di Maastricht (come modificato) stabilisce che qualsiasi \"Stato europeo\" che rispetti i \"principi di libert\u00e0, democrazia, rispetto dei diritti umani e delle libert\u00e0 fondamentali e dello stato di diritto\", pu\u00f2 chiedere di aderire all'UE. Il fatto che un Paese sia europeo o meno \u00e8 soggetto a valutazione politica da parte delle istituzioni dell'UE.\nNomi ufficiali.\nL'Unione europea nelle varie lingue ufficiali \u00e8 chiamata:\nL'Unione europea nelle lingue dei paesi candidati all'adesione \u00e8 chiamata:\nSociet\u00e0.\nPopolazione.\nAl 1\u00ba febbraio 2020 la popolazione dell'Unione europea era di circa 450 milioni di persone (il 6% della popolazione mondiale). Nel 2015, 5,1 milioni di bambini sono nati nell'UE-28, corrispondente a un tasso di natalit\u00e0 di 10 su 1\u00a0000, ovvero 8 nascite al di sotto della media mondiale. Per fare un confronto, il tasso di natalit\u00e0 nell'UE-28 si \u00e8 attestato a 10,6 nel 2000, 12,8 nel 1985 e 16,3 nel 1970. Il suo tasso di crescita della popolazione era positivo allo 0,23% stimato nel 2016.\nNel 2010, 47,3 milioni di persone che vivevano nell'UE erano nate al di fuori del loro Paese di residenza. Ci\u00f2 corrisponde al 9,4% della popolazione totale dell'UE. Di questi, 31,4 milioni (6,3%) sono nati al di fuori dell'UE e 16,0 milioni (3,2%) sono nati in un altro Stato membro dell'UE. Il maggior numero assoluto di persone nate al di fuori dell'UE era in Germania (6,4 milioni), in Francia (5,1 milioni), in Spagna (4,1 milioni), in Italia (3,2 milioni) e nei Paesi Bassi (1,4 milioni). Nel 2017, circa 825\u00a0000 persone hanno acquisito la cittadinanza di uno Stato membro dell'Unione europea. I gruppi pi\u00f9 grandi erano cittadini di Marocco, Albania, India, Turchia e Pakistan. 2,4 milioni di immigrati provenienti da paesi non UE sono entrati nell'UE nel 2017.\nLingue.\nL'Unione europea contempla 24 lingue ufficiali: bulgaro, ceco, croato, danese, estone, finlandese, francese, greco moderno, inglese, irlandese, italiano, lettone, lituano, maltese, olandese, polacco, portoghese, rumeno, slovacco, sloveno, spagnolo, svedese, tedesco e ungherese. Documenti importanti, come la legislazione, sono tradotti in ogni lingua ufficiale e il Parlamento europeo fornisce la traduzione per i documenti e le sessioni plenarie.\nA causa dell'elevato numero di idiomi ufficiali, la maggior parte delle istituzioni utilizza solo una manciata di lingue di lavoro. La Commissione europea svolge le sue attivit\u00e0 interne in tre \"lingue procedurali\": inglese, francese e tedesco. Allo stesso modo, la Corte di giustizia europea usa il francese come lingua di lavoro, mentre la Banca centrale europea svolge la sua attivit\u00e0 principalmente in inglese.\nAnche se la politica linguistica \u00e8 responsabilit\u00e0 degli Stati membri, le istituzioni dell'UE promuovono il multilinguismo tra i suoi cittadini. L'inglese \u00e8 la lingua pi\u00f9 parlata nell'UE, essendo compresa dal 40% della popolazione dell'UE nel conteggio di nativi e non madrelingua. Il tedesco \u00e8 la lingua madre pi\u00f9 parlata (il 18% della popolazione dell'UE). Pi\u00f9 della met\u00e0 (56%) dei cittadini dell'UE \u00e8 in grado di svolgere una conversazione in una lingua diversa dalla propria lingua materna.\nLa maggior parte delle lingue ufficiali dell'UE appartiene alla famiglia linguistica indoeuropea, rappresentata dai rami balto-slave, italico, germanico, ellenico, e celtico. Alcune lingue dell'UE, tuttavia, sono l'ungherese, il finlandese, l'estone (tutte e tre uraliche), il basco (isolata) e il maltese (semitica), non appartengono alle lingue indoeuropee. I tre alfabeti ufficiali dell'Unione europea sono: cirillico, latino e greco moderno.\nOltre alle 24 lingue ufficiali, ci sono circa 150 lingue regionali e minoritarie, parlate da oltre 50 milioni di persone. Il catalano, il galiziano e il basco non sono lingue ufficiali riconosciute dell'Unione europea ma hanno uno status semi-ufficiale: vengono effettuate le traduzioni ufficiali dei trattati e i cittadini hanno il diritto di corrispondere con le istituzioni in queste lingue. La Carta europea delle lingue regionali o minoritarie ratificata dalla maggior parte degli Stati dell'UE fornisce linee guida generali che gli Stati possono seguire per proteggere il loro patrimonio linguistico. La Giornata europea delle lingue si tiene annualmente il 26 settembre e ha lo scopo di incoraggiare l'apprendimento delle lingue in tutta Europa.\nReligione.\nL'UE non ha alcun legame formale con nessuna religione. L'articolo 17 del trattato sul funzionamento dell'Unione europea riconosce lo \"status sotto il diritto nazionale delle chiese e delle associazioni religiose\" nonch\u00e9 quello delle \"organizzazioni filosofiche e non confessionali\".\nIl preambolo del trattato sull'Unione europea menziona \"l'eredit\u00e0 culturale, religiosa e umanista dell'Europa\". La discussione sui progetti di testi della Costituzione europea e in seguito sul trattato di Lisbona includeva proposte per menzionare il cristianesimo o Dio, o entrambi, nel preambolo del testo, ma l'idea ha affrontato l'opposizione ed \u00e8 stata abbandonata.\nI cristiani nell'Unione europea sono divisi tra membri del cattolicesimo (rito romano e bizantino), numerose denominazioni protestanti (anglicani, luterani e riformati, che costituiscono la maggior parte di questa categoria) e la Chiesa ortodossa in Oriente. Nel 2009, l'UE aveva una popolazione musulmana stimata di 13 milioni, e una popolazione ebraica stimata di oltre un milione. Anche le altre religioni del mondo di buddhismo, induismo e sikhismo sono rappresentate nella popolazione dell'UE.\nSecondo i nuovi sondaggi sulla religiosit\u00e0 nell'Unione europea nel 2015 dall'Eurobarometro, il cristianesimo \u00e8 la pi\u00f9 grande religione dell'Unione europea, pari al 71,6% della popolazione dell'UE. I cattolici sono il pi\u00f9 grande gruppo cristiano, rappresentano il 45,3% della popolazione dell'UE, mentre i protestanti costituiscono l'11,1%, gli ortodossi orientali costituiscono il 9,6% e gli altri cristiani rappresentano il 5,6%.\nI sondaggi dell'Eurobarometro di Eurostat hanno mostrato nel 2005 che il 52% dei cittadini dell'UE credeva in un Dio, il 27% in \"una sorta di spirito o forza vitale\", e il 18% non aveva alcuna forma di convinzione. Negli ultimi anni, molti Paesi hanno sperimentato l'abbandono della chiesa e l'adesione. I Paesi in cui il minor numero di persone ha riferito di una convinzione religiosa sono stati l'Estonia (16%) e la Repubblica Ceca (19%). I Paesi pi\u00f9 religiosi erano Malta (95%, prevalentemente cattolico) e Cipro e Romania (entrambi prevalentemente ortodossi), ciascuno con circa il 90% dei cittadini che professano una fede in Dio. In tutta l'UE, la credenza era pi\u00f9 alta tra le donne, gli anziani, quelli con educazione religiosa, quelli che lasciavano la scuola a 15 o 16 anni e quelli che \"si posizionavano sulla destra della scala politica\".\nMaggiori citt\u00e0 e aree metropolitane.\nL'Unione europea contiene circa 40 aree urbane con popolazioni di oltre un milione di abitanti. Le maggiori aree metropolitane dell'UE sono Parigi e Madrid. Seguono Barcellona, Berlino, Reno-Ruhr, Roma e Milano, tutte con una popolazione metropolitana di oltre 4 milioni di abitanti.\nL'UE ha anche numerose regioni urbanizzate policentriche come il Reno-Ruhr (Colonia, Dortmund, D\u00fcsseldorf, ecc.), Randstad (Amsterdam, Rotterdam, L'Aia, Utrecht, ecc.), Reno-Meno (Francoforte), il diamante fiammingo (Anversa, Bruxelles, Lovanio, Gand, ecc.) e la regione dell'Alta Slesia (Katowice, Ostrava, ecc.).\nL'Unione europea contiene 16 citt\u00e0 con pi\u00f9 di un milione di abitanti, la pi\u00f9 grande delle quali \u00e8 Berlino. Oltre a queste, ci sono agglomerati urbani che pian piano si sono allargati e uniti e che hanno superato per dimensioni molte delle citt\u00e0 classiche; il pi\u00f9 grande di essi \u00e8 la Regione metropolitana Reno-Ruhr, che supera i 10 milioni di abitanti.\nPer quanto concerne solo l'area comunale, i primi dieci comuni dell'Unione europea sono i seguenti:\nIstruzione e ricerca.\nL'istruzione di base \u00e8 un settore in cui il ruolo dell'UE \u00e8 limitato al sostegno dei governi nazionali. Nell'istruzione superiore, la politica \u00e8 stata sviluppata negli anni 1980 con programmi a sostegno degli scambi e della mobilit\u00e0. Il pi\u00f9 visibile di questi \u00e8 stato il Programma Erasmus, un programma di scambio universitario iniziato nel 1987. Nei suoi primi venti anni, ha supportato opportunit\u00e0 di scambio internazionale per oltre 1,5 milioni di studenti universitari e divenne un simbolo della vita studentesca europea.\nIl progetto Erasmus permette agli studenti universitari europei di svolgere un periodo di studio legalmente riconosciuto dalla propria universit\u00e0 all'interno di un qualsiasi altro ateneo situato all'interno dell'Unione.\nIl progetto fu creato per educare le future generazioni di cittadini all'idea di appartenenza europea; dalla sua creazione si \u00e8 giunti a mobilitare all'interno dell'Unione europea oltre un milione di studenti. 2\u00a0199 istituzioni universitarie dei 31 Paesi che aderiscono al programma Socrates partecipano al progetto Erasmus.\nPer molti studenti universitari europei il programma Erasmus offre l'occasione per vivere all'estero in maniera indipendente per la prima volta. Per questa ragione \u00e8 diventato una sorta di fenomeno culturale ed \u00e8 molto popolare fra gli studenti universitari europei. Il programma non incoraggia solamente l'apprendimento e la comprensione della cultura ospitante, ma anche un senso di comunit\u00e0 tra gli studenti appartenenti a Paesi diversi. L'esperienza dell'Erasmus \u00e8 considerata non solo un momento universitario ma anche un'occasione per imparare a convivere con culture diverse.\nEsistono programmi simili per gli alunni e gli insegnanti delle scuole, per i tirocinanti nell'istruzione e formazione professionale e per gli studenti adulti nel Programma di apprendimento permanente 2007-2013. Questi programmi sono progettati per incoraggiare una pi\u00f9 ampia conoscenza di altri Paesi e per diffondere le buone pratiche nei settori dell'istruzione e della formazione in tutta l'UE. Attraverso il suo sostegno al processo di Bologna, l'UE sostiene standard comparabili e titoli compatibili in tutta Europa.\nLo sviluppo scientifico \u00e8 facilitato dai programmi quadro dell'UE, il primo dei quali \u00e8 iniziato nel 1984. Gli obiettivi della politica dell'UE in questo settore sono di coordinare e stimolare la ricerca. Il Consiglio europeo per la ricerca indipendente stanzia fondi dell'UE per progetti di ricerca europei o nazionali. I programmi quadro di ricerca e tecnologia dell'UE si occupano di una serie di settori, ad esempio l'energia in cui l'obiettivo \u00e8 sviluppare un mix diversificato di energie rinnovabili per aiutare l'ambiente e ridurre la dipendenza dai carburanti importati.\nMedia e libert\u00e0 d'espressione.\nLa libert\u00e0 dei media \u00e8 un diritto fondamentale che si applica a tutti gli Stati membri dell'Unione europea e ai suoi cittadini, come definito nella Carta dei diritti fondamentali dell'Unione europea e nella Convenzione europea per la salvaguardia dei diritti dell'uomo e delle libert\u00e0 fondamentali. Nell'ambito del processo di allargamento dell'Unione europea, la garanzia della libert\u00e0 dei media \u00e8 definita \"un indicatore chiave della disponibilit\u00e0 di un Paese a diventare parte dell'UE\".\nLa maggior parte dei media nell'Unione europea \u00e8 di orientamento nazionale. Alcuni media su scala europea incentrati sugli affari europei sono emersi dai primi anni 1990, come Euronews, EUobserver, EURACTIV o Politico Europe. ARTE \u00e8 una rete televisiva pubblica franco-tedesca che promuove la programmazione nei settori della cultura e delle arti. L'80% della sua programmazione \u00e8 fornita in egual misura dalle due societ\u00e0 associate, mentre il resto \u00e8 fornito dal gruppo europeo di interesse economico \"ARTE GEIE\" e dai partner europei del canale.\nIl programma MEDIA dell'Unione europea sostiene l'industria cinematografica e audiovisiva popolare europea dal 1991. Fornisce supporto per lo sviluppo, la promozione e la distribuzione di opere europee in Europa e oltre.\nLa libert\u00e0 dei media, compresa la libert\u00e0 di stampa, \u00e8 il principale diritto per garantire la libert\u00e0 di espressione e la libert\u00e0 di informazione. L'annuale Giornata mondiale della libert\u00e0 di stampa si celebra il 3 maggio.\nStatus giuridico.\nL'Unione europea \u00e8 un'unione economica e politica e, per i 19 Paesi che partecipano all'Eurozona e hanno adottato l'euro come valuta ufficiale, \u00e8 anche un'unione monetaria. Il suo nucleo originario \u00e8 l'unione doganale e l'organizzazione del mercato comune europeo che, a partire dal trattato di Roma del 1957, si \u00e8 gradualmente sviluppata in un mercato unico privo di ostacoli regolativi alla libera circolazione delle persone, delle merci, dei servizi e dei capitali. La libert\u00e0 di circolazione delle persone \u00e8 stata ulteriormente rafforzata attraverso l'istituzione della cittadinanza europea con il Trattato di Maastricht e attraverso la creazione dell'area di Schengen, alla quale oggi (2021) partecipano 26 Stati, di cui 22 Stati membri dell'UE.\nNonostante l'Unione europea abbia gradualmente acquisito numerose prerogative tipiche di una federazione, con il progressivo trasferimento di poteri dagli Stati membri ai suoi organi, essa si fonda ancora su trattati internazionali ratificati dagli Stati. Si tratta di trattati che pongono obiettivi politici generali e creano istituzioni dotate dei poteri necessari per il raggiungimento di tali obiettivi. Tra i poteri attribuiti all'UE assume particolare rilievo la capacit\u00e0 di adottare atti normativi vincolanti non solo per gli Stati membri, ma anche per i loro cittadini, e direttamente applicabili sia dai giudici nazionali, sia dalla pubblica amministrazione statale. Inoltre l'UE ha personalit\u00e0 giuridica internazionale e pu\u00f2 concludere trattati internazionali con Stati terzi (cio\u00e8 non membri dell'UE) nelle materie su cui l'UE ha competenza.\nIn base al principio della supremazia (o prevalenza, o primato) del diritto dell'UE, i giudici nazionali sono tenuti a dare applicazione al diritto dell'UE anche qualora esso sia incompatibile con la legislazione statale, ancorch\u00e9 successiva, e persino in caso di conflitto con la costituzione nazionale. I giudici degli Stati membri dell'UE hanno in linea generale accettato la dottrina della prevalenza del diritto dell'UE anche se, per quanto riguarda i conflitti con il diritto costituzionale interno, l'hanno spesso circondata da limiti ed eccezioni (cosiddetti \"controlimiti\" alla prevalenza del diritto dell'UE). Le dottrine dell'effetto diretto e della supremazia non furono esplicitamente stabilite nei trattati europei, ma furono sviluppate dalla stessa Corte di giustizia negli anni 1960, apparentemente sotto l'influenza del suo allora pi\u00f9 autorevole giudice, il francese Robert Lecourt.\nL'UE si basa su due trattati: il trattato sull'Unione europea (TUE) e il trattato sul funzionamento dell'Unione europea (TFUE). Questi trattati sono il prodotto delle successive modificazioni (Atto unico europeo del 1986, Trattato di Amsterdam del 1997, Trattato di Nizza del 2001, Trattato di Lisbona del 2007) subite sino a oggi dai trattati fondativi, cio\u00e8 dal Trattato di Parigi istitutivo della CECA del 1951, dal Trattato di Roma istitutivo della CEE e della Euratom del 1957, e dal Trattato di Maastricht istitutivo dell'Unione europea del 1992. A questo corpus di trattati si deve aggiungere (oltre ai protocolli annessi ai trattati e ai trattati di accessione di vari Stati membri) la Carta dei diritti fondamentali dell'Unione europea, redatta dalla prima Convenzione europea (1999-2000), proclamata a Nizza il 7 dicembre 2000 e diventata giuridicamente vincolante a seguito dell'entrata in vigore del Trattato di Lisbona nel 2009.\nIl problema della definizione dell'attuale status giuridico dell'Unione sfoci\u00f2, il 29 ottobre 2004, nella firma, a Roma, del Trattato che adotta una Costituzione per l'Europa, comunemente noto come Costituzione europea. Un nuovo trattato era stato richiesto dal Consiglio europeo attraverso la Dichiarazione di Laeken poich\u00e9 i meccanismi di funzionamento delle istituzioni comuni erano ritenuti inadeguati alla coesistenza di ben 28 Stati membri, ciascuno dei quali con diritto di veto in aree fondamentali della politica comune. La proposta \"Costituzione europea\", oltre ad apportare varie riforme istituzionali in gran parte in seguito mantenute dal Trattato di Lisbona (tra cui l'estensione dei casi in cui il Consiglio delibera a maggioranza qualificata anzich\u00e9 all'unanimit\u00e0), enfatizzava la natura non gi\u00e0 meramente internazionale bens\u00ec \"costituzionale\" dell'Unione europea, codificando tra le altre cose la bandiera, l'inno e il motto dell'Unione europea, gi\u00e0 introdotti nella prassi. Il processo di ratifica della Costituzione venne, tuttavia, interrotto il 29 maggio 2005 con un referendum popolare in cui il 54,7% dell'elettorato francese scelse di non sottoscrivere il trattato; pochi giorni dopo, il 1\u00ba giugno, anche il risultato del referendum tenuto nei Paesi Bassi fu contrario alla ratifica del trattato (con il 61,6% dei voti). Sebbene 18 Stati membri avessero recepito il documento, prevalentemente per via parlamentare, la cosiddetta \"Costituzione europea\" non entr\u00f2 in vigore.\nDopo il \"periodo di riflessione\" durato due anni, la cancelliera tedesca Angela Merkel decise di rilanciare il processo di riforma con la Dichiarazione di Berlino del 25 marzo 2007, in occasione dei 50 anni dell'Europa unita, in cui venne espressa la volont\u00e0 di sciogliere il nodo entro pochi mesi al fine di consentire l'entrata in vigore di un nuovo trattato nel 2009, anno delle elezioni del nuovo Parlamento europeo.\nSi svolse, cos\u00ec, sotto la presidenza tedesca dell'Unione il vertice di Bruxelles tra il 21 e il 23 giugno 2007 nel quale si arriv\u00f2 a un accordo sul nuovo trattato di riforma. L'accordo recepiva gran parte delle innovazioni contenute nella cosiddetta Costituzione, anche se con alcune modifiche al fine di rendere meno evidente il carattere per cos\u00ec dire \"costituzionale\" del vecchio testo, pur ribadendo pressoch\u00e9 tutti i meccanismi introdotti con il predetto testo, e in pi\u00f9 aggiungendo la facolt\u00e0 per alcuni Paesi di \"chiamarsi fuori\" da politiche comuni.\nDopo la conclusione della conferenza intergovernativa che finalizz\u00f2 il nuovo testo, il trattato di Lisbona venne approvato al Consiglio europeo del 18 e 19 ottobre 2007 proprio in tale citt\u00e0 e firmato il 13 dicembre dai capi di Stato e di governo. Il trattato \u00e8 stato ratificato da quasi tutti gli Stati firmatari, prevalentemente per via parlamentare, nel corso del 2008. La mancata ratifica da parte dell'Irlanda in seguito ad apposito referendum confermativo, cos\u00ec come richiesto dalla Costituzione irlandese, non ha permesso di farlo entrare in vigore entro le elezioni europee del 2009. \u00c8 stato, pertanto, convocato un secondo referendum in Irlanda il 2 ottobre 2009, in cui il trattato \u00e8 stato approvato con oltre il 67% dei voti. Dal 3 novembre 2009, data del s\u00ec definitivo della Repubblica Ceca, tutti gli Stati membri hanno ratificato il trattato, entrato in vigore il 1\u00ba dicembre 2009.\nCorte di giustizia.\nIl ramo giudiziario dell'UE \u2014 formalmente chiamato Corte di giustizia dell'Unione europea \u2014 consiste di due tribunali: la Corte di giustizia e il Tribunale. La Corte di giustizia si occupa principalmente dei casi sollevati dagli Stati membri, dalle istituzioni, e i casi a esso riferiti dai tribunali degli Stati membri. A causa delle dottrine dell'effetto diretto e della supremazia, molte sentenze della Corte di giustizia sono automaticamente applicabili all'interno degli ordinamenti interni degli Stati membri.\nIl Tribunale si occupa principalmente delle cause intentate da persone e societ\u00e0 direttamente dinanzi ai tribunali dell'UE, e il Tribunale della funzione pubblica dell'Unione europea giudica le controversie tra l'Unione europea e la sua funzione pubblica. Le decisioni del Tribunale possono essere impugnate dinanzi alla Corte di giustizia, ma solo per motivi di diritto.\nDiritti umani e democrazia.\nL'Unione europea ha da sempre assunto il principio dello Stato di diritto e la promozione dei diritti umani come propri valori fondanti (basti pensare che requisito fondamentale per farne parte \u00e8 l'abolizione della pena di morte); essa difende attivamente tali diritti sia all'interno dei suoi confini sia nelle proprie relazioni estere, ponendo talvolta precisi requisiti per la concessione di accordi commerciali o di altro genere. La protezione garantita dall'Unione europea ai suoi cittadini \u00e8 avanzatissima: in molti casi essa sopravanza le garanzie prescritte dalla Dichiarazione universale dei diritti dell'uomo e dalla Corte suprema degli Stati Uniti d'America.\nI trattati dichiarano che l'UE stessa \u00e8 \"fondata sui valori del rispetto della dignit\u00e0 umana, della libert\u00e0, della democrazia, dell'uguaglianza, dello Stato di diritto e del rispetto dei diritti umani, compresi i diritti delle persone appartenenti a minoranze... in una societ\u00e0 in cui prevalgono il pluralismo, la non discriminazione, la tolleranza, la giustizia, la solidariet\u00e0 e l'uguaglianza tra donne e uomini.\"\nNel 2009, il trattato di Lisbona ha dato efficacia giuridica alla Carta dei diritti fondamentali dell'Unione europea. La carta \u00e8 un catalogo codificato di diritti fondamentali in base al quale \u00e8 possibile giudicare gli atti giuridici dell'UE. Consolida molti diritti precedentemente riconosciuti dalla Corte di giustizia e derivati dalle \"tradizioni costituzionali comuni agli Stati membri\". La Corte di giustizia ha da tempo riconosciuto i diritti fondamentali e, a volte, ha invalidato la legislazione dell'UE sulla base del suo mancato rispetto di tali diritti fondamentali.\nLa firma della Convenzione europea sui diritti umani (CEDU) \u00e8 una condizione per l'adesione all'UE. In precedenza, la stessa UE non ha potuto aderire alla Convenzione in quanto non \u00e8 n\u00e9 uno Stato n\u00e9 aveva la competenza di aderire. Il trattato di Lisbona e il protocollo 14 della CEDU hanno modificato questo aspetto: il primo obbliga l'UE ad aderire alla convenzione, mentre la seconda lo consente formalmente.\nL'UE \u00e8 indipendente dal Consiglio d'Europa e condividono scopi e idee, in particolare sullo Stato di diritto, i diritti umani e la democrazia. Inoltre, la Convenzione europea per la salvaguardia dei diritti dell'uomo e delle libert\u00e0 fondamentali e la Carta sociale europea, fonte di diritto della Carta dei diritti fondamentali, \u00e8 stata istituita dal Consiglio d'Europa. L'UE ha inoltre promosso questioni relative ai diritti umani in tutto il mondo. L'UE si oppone alla pena di morte e ha proposto la sua abolizione mondiale. L'abolizione della pena di morte \u00e8 una condizione per l'adesione all'UE.\nPer quanto riguarda la situazione interna, l'Unione europea ha promosso l'armonizzazione delle legislazioni nazionali in materia di asilo politico per i rifugiati, e si propone di combattere il razzismo, l'omofobia e la xenofobia attraverso il sostegno a una rete di organizzazioni non governative e una specifica Agenzia. Nonostante la complessit\u00e0 e la criticit\u00e0 della governance per l'estrema frammentazione negli Stati membri, questi sforzi hanno conferito all'Unione europea, in materia di diritti umani, la legislazione con la maggiore uniformit\u00e0.\nDal punto di vista delle relazioni internazionali, dal 1992 l'Unione ha introdotto nei propri accordi commerciali o di cooperazione con Paesi terzi una clausola che indica il rispetto dei diritti umani come elemento essenziale del rapporto bilaterale (p. es. nella convenzione di Cotonou, che lega l'UE a 78 Paesi in via di sviluppo ai quali si richiedono precisi impegni nel campo del rispetto dei diritti umani). I principali obiettivi della politica estera europea sono dichiaratamente il progresso e la pacificazione internazionale, ritenuti possibili solo nell'ambito di una struttura democratica.\nPer quanto riguarda la libert\u00e0 di stampa, tutti i Paesi che compongono l'Unione europea sono classificati, dall'ONG Freedom House, come \"liberi\".\nAtti.\nI principali atti giuridici dell'UE si presentano in tre forme: regolamenti, direttive e decisioni. I regolamenti diventano legge in tutti gli Stati membri nel momento in cui entrano in vigore, senza l'obbligo di misure di attuazione, e sostituiscono automaticamente le disposizioni nazionali in conflitto. Le direttive impongono agli Stati membri di ottenere un determinato risultato, lasciando loro discrezione su come raggiungere il risultato. I dettagli su come devono essere implementati sono lasciati agli Stati membri. Allo scadere del termine per l'attuazione delle direttive, esse possono, a determinate condizioni, avere effetti diretti nella legislazione nazionale contro gli Stati membri.\nLe decisioni offrono un'alternativa alle due modalit\u00e0 legislative di cui sopra. Sono atti giuridici che si applicano solo a determinate persone, societ\u00e0 o un determinato Stato membro. Sono spesso utilizzati nel diritto della concorrenza o nelle decisioni in materia di aiuti di Stato, ma sono anche frequentemente utilizzati per questioni procedurali o amministrative all'interno delle istituzioni. I regolamenti, le direttive e le decisioni hanno lo stesso valore legale e si applicano senza alcuna gerarchia formale.\nMediatore europeo.\nIl Mediatore europeo \u00e8 stato istituito dal trattato di Maastricht. Il difensore civico \u00e8 eletto dal Parlamento europeo per la durata del mandato del parlamento e la posizione \u00e8 rinnovabile. Qualsiasi cittadino o entit\u00e0 dell'UE pu\u00f2 presentare ricorso al difensore civico affinch\u00e9 indaghi su un'istituzione dell'UE per motivi di cattiva amministrazione (irregolarit\u00e0 amministrative, iniquit\u00e0, discriminazione, abuso di potere, mancata risposta, rifiuto di informazioni o ritardo inutile). L'irlandese Emily O'Reilly \u00e8 l'attuale difensore civico dal 2013.\nPaesi terzi.\nQuando ci si riferisce all'Unione europea, la dicitura \"Paese terzo\" significa Paese extra UE, ovvero non appartenente all'Unione. Questo termine si trova, per esempio, nelle direttive, regolamenti e documenti in generale, emanati dall'UE.\nPolitica.\nL'UE opera attraverso un sistema ibrido di processo decisionale sovranazionale e intergovernativo, e secondo i principi di attribuzione (che afferma che dovrebbe agire solo entro i limiti delle competenze che le sono conferite dai trattati) e di sussidiariet\u00e0 (che afferma che dovrebbe agire solo laddove un obiettivo non pu\u00f2 essere sufficientemente raggiunto dagli Stati membri che agiscono da soli). Le leggi emanate dalle istituzioni dell'UE sono approvate in varie forme. In generale, possono essere classificate in due gruppi: quelle che entrano in vigore senza la necessit\u00e0 di misure nazionali di attuazione (regolamenti) e quelle che richiedono specificamente misure nazionali di attuazione (direttive).\nCostituzionalmente, l'UE assomiglia in qualche modo sia a una confederazione sia a una federazione, ma non si \u00e8 formalmente definita come una delle due (non ha una costituzione formale: il suo status \u00e8 definito dal trattato sull'Unione europea e dal trattato sul funzionamento dell'Unione europea). \u00c8 pi\u00f9 integrato di una tradizionale confederazione di Stati perch\u00e9 il livello generale del governo impiega ampiamente il voto a maggioranza qualificata in alcuni processi decisionali tra gli Stati membri, piuttosto che affidarsi esclusivamente all'unanimit\u00e0. \u00c8 meno integrato di uno Stato federale perch\u00e9 non \u00e8 uno Stato a s\u00e9 stante: la sovranit\u00e0 continua a fluire \"dal basso verso l'alto\", dai vari popoli dei singoli Stati membri, piuttosto che da un unico insieme indifferenziato. Ci\u00f2 si riflette nel fatto che gli Stati membri rimangono i \"padroni dei trattati\", mantenendo il controllo sull'assegnazione delle competenze all'Unione attraverso il cambiamento costituzionale (mantenendo cos\u00ec il cosiddetto \"Kompetenz-kompetenz\"); in quanto mantengono il controllo dell'uso della forza armata; il controllo fiscale; e un diritto di ritiro unilaterale dall'Unione ai sensi dell'articolo 50 del trattato sull'Unione europea. Inoltre, il principio di sussidiariet\u00e0 richiede che solo quelle questioni che devono essere determinate collettivamente siano cos\u00ec determinate.\nLe attivit\u00e0 dell'Unione europea sono regolate da un certo numero di istituzioni e organismi, supportati da numerose agenzie decentrate. Tali organi espletano i compiti assegnati loro dai vari trattati. La leadership politica dell'Unione \u00e8 esercitata dal Consiglio europeo, che si occupa anche di compiere un'opera di mediazione nei casi in cui vi siano dispute su alcune politiche da adottare.\nIstituzioni.\nL'Unione europea ha sette principali organi decisionali, le sue istituzioni inizialmente previste nell'ambito delle Comunit\u00e0 europee e dei suoi organi specifici: il Parlamento europeo, il Consiglio europeo, il Consiglio dell'Unione europea, la Commissione europea, la Corte di giustizia dell'Unione europea, la Banca centrale europea e la Corte dei conti europea. La competenza nel controllo e nella modifica della legislazione \u00e8 condivisa tra il Consiglio dell'Unione europea e il Parlamento europeo, mentre i compiti esecutivi sono svolti dalla Commissione europea e in una capacit\u00e0 limitata dal Consiglio europeo (da non confondere con il summenzionato Consiglio dell'Unione europea). La politica monetaria della zona euro \u00e8 determinata dalla Banca centrale europea. L'interpretazione e l'applicazione del diritto dell'UE e dei trattati sono assicurati dalla Corte di giustizia dell'Unione europea. Il bilancio dell'UE \u00e8 esaminato dalla Corte dei conti europea. Esistono inoltre numerosi organi ausiliari che forniscono consulenza all'UE o operano in un'area specifica.\nLa politica dell'UE \u00e8 in generale promulgata dalle direttive dell'UE, che sono poi attuate nella legislazione nazionale dei suoi Stati membri e dai regolamenti dell'UE, che sono immediatamente applicabili in tutti gli Stati membri. Il lobbismo a livello dell'UE da parte di gruppi di interesse speciali \u00e8 regolato per cercare di bilanciare le aspirazioni di iniziative private con il processo decisionale di interesse pubblico.\nParlamento europeo.\nIl Parlamento europeo \u00e8 una delle tre istituzioni legislative dell'UE che, insieme al Consiglio dell'Unione europea, ha il compito di modificare e approvare le proposte della Commissione. I 705 membri del Parlamento europeo (deputati al Parlamento europeo) sono eletti direttamente dai cittadini dell'UE ogni cinque anni sulla base della rappresentanza proporzionale. I deputati sono eletti su base nazionale e siedono in base ai gruppi politici e non alla loro nazionalit\u00e0. Ogni Paese ha un determinato numero di seggi ed \u00e8 diviso in circoscrizioni elettorali subnazionali dove ci\u00f2 non influisce sulla natura proporzionale del sistema di voto.\nNella procedura legislativa ordinaria, la Commissione europea propone una legislazione che richiede l'approvazione congiunta del Parlamento europeo e del Consiglio dell'Unione europea. Questo processo si applica a quasi tutti i settori, compreso il bilancio dell'UE. Il Parlamento \u00e8 l'organo finale per approvare o respingere la proposta di adesione alla Commissione e pu\u00f2 tentare mozioni di censura nei confronti della Commissione facendo appello alla Corte di giustizia. Il Presidente del Parlamento europeo (dal 2022 Roberta Metsola) svolge il ruolo di oratore in Parlamento e lo rappresenta esternamente. Il presidente e i vicepresidenti sono eletti dai deputati ogni due anni e mezzo.\nConsiglio europeo.\nIl Consiglio europeo d\u00e0 una direzione politica all'Unione europea. Si riunisce almeno quattro volte l'anno e comprende il presidente del Consiglio europeo (nel 2021 Charles Michel), il presidente della Commissione europea e un rappresentante per Stato membro (capo dello Stato o capo del governo). Anche l'alto rappresentante dell'Unione per gli affari esteri e la politica di sicurezza (nel 2021 Josep Borrell) partecipa alle sue riunioni. Alcuni sono stati descritti come \"la suprema autorit\u00e0 politica\" dell'Unione. \u00c8 attivamente coinvolto nella negoziazione delle modifiche dei trattati e definisce l'agenda e le strategie politiche dell'UE.\nIl Consiglio europeo ricopre il ruolo di guida per risolvere le controversie tra gli Stati membri e le istituzioni e per risolvere crisi e disaccordi politici su questioni e politiche controverse. Agisce esternamente come \"capo di Stato collettivo\" e ratifica documenti importanti (ad esempio accordi e trattati internazionali).\nCompiti del presidente del Consiglio europeo sono garantire la rappresentanza esterna dell'UE, favorire il consenso e risolvere le divergenze tra gli Stati membri, sia durante le riunioni del Consiglio europeo sia durante i periodi tra loro.\nIl Consiglio europeo non deve essere confuso con il Consiglio d'Europa, un'organizzazione internazionale indipendente dall'UE con sede a Strasburgo.\nConsiglio dell'Unione europea.\nIl Consiglio dell'Unione europea (chiamato anche \"Consiglio\", gi\u00e0 \"Consiglio dei ministri\") detiene - insieme al Parlamento europeo - il potere legislativo nell'UE. \u00c8 composto da un ministro del governo di ogni Stato membro e si riunisce in diverse composizioni a seconda del settore politico in questione. Nonostante le sue diverse configurazioni, \u00e8 considerato come un unico corpo. Oltre alle sue funzioni legislative, il Consiglio esercita anche funzioni esecutive in relazione alla politica estera e di sicurezza comune.\nIn alcune politiche, ci sono diversi Stati membri che si alleano con partner strategici all'interno dell'Unione. Esempi di tali alleanze includono il Gruppo di Visegr\u00e1d, il Benelux, l'Assemblea baltica, la Nuova lega anseatica e il Gruppo di Craiova.\nCommissione europea.\nLa Commissione europea agisce sia come braccio esecutivo dell'UE, responsabile della gestione quotidiana dell'UE, sia come promotore legislativo, con il solo potere di proporre leggi per il dibattito. La Commissione \u00e8 \"custode dei trattati\" ed \u00e8 responsabile del loro efficiente funzionamento e controllo. Funziona \"de facto\" come gabinetto di governo, con 27 commissari per diversi settori politici, uno per ciascuno Stato membro, sebbene i commissari siano tenuti a rappresentare gli interessi dell'UE nel suo complesso piuttosto che il loro stato d'origine.\nUno dei 27 \u00e8 il presidente della Commissione europea (Ursula von der Leyen dal 2019-presente), nominato dal Consiglio europeo, previa approvazione del Parlamento. Dopo il presidente, il commissario pi\u00f9 importante \u00e8 l'alto rappresentante dell'Unione per gli affari esteri e la politica di sicurezza, che \u00e8 \"di diritto\" il vicepresidente della Commissione ed \u00e8 anche scelto dal Consiglio europeo. Gli altri 25 commissari sono successivamente nominati dal Consiglio dell'Unione europea in accordo con il presidente nominato. I 27 commissari come un unico organo sono soggetti all'approvazione (o altrimenti) con il voto del Parlamento europeo.\nOrganismi finanziari collegati.\nSi tratta di istituzioni internazionali regolate da specifici trattati perci\u00f2 non sono direttamente organi dell'UE ma ne sono collegati perch\u00e9 richiamati dai trattati europei o da specifici regolamenti per svolgere azioni per conto dell'UE. \nAgenzie decentrate.\nNel tempo sono state create diverse agenzie che svolgono compiti tecnici, scientifici o di gestione.\nTra queste si possono citare:\nCooperazione rafforzata.\nLa cooperazione rafforzata \u00e8 una procedura decisionale istituzionalizzata con il trattato di Amsterdam e poi modificata dal trattato di Nizza. Essa consiste nel realizzare una pi\u00f9 forte cooperazione tra alcuni Stati membri dell'Unione europea in determinati temi senza coinvolgere la totalit\u00e0 degli stati membri che possono avere reticenze nell'incrementare l'integrazione in alcune aree; pu\u00f2 entrare in vigore, per\u00f2, solo se partecipa almeno un terzo degli Stati membri. Le cooperazioni in vigore sono sei e vertono sui seguenti temi:\nCartografia (2013-2020) della cooperazioni rafforzate:\nCompetenze dell'Unione europea.\nGli Stati membri dell'UE mantengono tutti i poteri non esplicitamente conferiti all'Unione europea. In alcune aree l'UE gode di competenza esclusiva. Queste sono aree in cui gli Stati membri hanno rinunciato a qualsiasi capacit\u00e0 di emanare una legislazione. In altri settori l'UE e i suoi Stati membri condividono la competenza per legiferare. Mentre entrambi possono legiferare, gli Stati membri possono legiferare solo nella misura in cui l'UE non lo ha fatto. In altri settori politici l'UE pu\u00f2 solo coordinare, sostenere e integrare le azioni degli Stati membri, ma non pu\u00f2 emanare una legislazione allo scopo di armonizzare le legislazioni nazionali.\nIl fatto che un determinato settore politico rientri in una determinata categoria di competenza non \u00e8 necessariamente indicativo di quale procedura legislativa viene utilizzata per emanare la legislazione all'interno di tale settore. Diverse procedure legislative sono utilizzate all'interno della stessa categoria di competenza e anche con lo stesso settore politico.\nIl trattato di Lisbona definisce in maniera precisa le competenze dell'Unione distinguendo tra:\nCompetenza esclusiva.\nCi sono alcune aree giuridiche di competenza esclusiva dell'Unione europea, nel senso che i singoli Stati non possono imporre le proprie regole o agire indipendentemente. Le principali aree sono l'unione doganale, la regolamentazione del mercato europeo comune, la politica monetaria per gli Stati la cui moneta \u00e8 l'euro, la conservazione degli ecosistemi marini e la conclusione di alcuni trattati internazionali. In questi settori, l'Unione europea negozia con un'unica voce e agisce come un unico blocco, prendendo decisioni a cui devono sottostare tutti gli Stati membri senza eccezione.\nCompetenza concorrente.\nA differenze dei settori precedenti, l'Unione ha competenza concorrente con quella degli Stati membri, nel senso che gli Stati membri possono agire dove l'Unione europea non lo ha gi\u00e0 fatto, in materie principalmente riguardante la coesione sociale ed economica, le politiche ambientali, la protezione dei consumatori e la regolamentazione di servizi di infrastruttura come energia, trasporti, ricerca e sviluppo.\nNei settori della cooperazione allo sviluppo e degli aiuti umanitari, l'Unione ha competenza per condurre azioni e una politica comune, senza che l'esercizio di tale competenza possa avere per effetto di impedire agli Stati membri di esercitare la loro. Invece nei settori della ricerca, dello sviluppo tecnologico e aerospaziale, della cooperazione allo sviluppo e degli aiuti umanitari l'Unione e gli Stati agiscono entrambi con gli strumenti specifici che sono loro propri. L'Unione tutt'al pi\u00f9 adotta delle politiche di coordinamento, senza per\u00f2 limitare in alcun modo l'azione statale.\nCompetenza di sostegno.\nL'Unione europea pu\u00f2 coordinare e sostenere le azioni degli Stati membri in settori terzi dove non pu\u00f2 legiferare o imporre un modus operandi.\nQuesti settori comprendono il turismo, la tutela della salute, industria, cultura, istruzione, formazione giovanile, sport e altri simili.\nPer le politiche economiche, occupazionali e sociali l'Unione ha un ruolo di coordinamento e detta le linee guida (tramite il solo Consiglio) entro le quali ogni Stato ha la libert\u00e0 di determinare le proprie peculiari politiche.\nAffari interni e migrazione.\nDalla sua creazione nel 1993, l'UE ha sviluppato le sue competenze nel settore della giustizia e degli affari interni; inizialmente a livello intergovernativo e successivamente dal sovranazionalismo. Di conseguenza, l'Unione ha legiferato in settori quali l'estradizione, diritto di famiglia, diritto di asilo, e giustizia penale. I divieti contro le discriminazioni sessuali e di nazionalit\u00e0 hanno una lunga tradizione nei trattati.&lt;ref name=\"art39/141 Rome group=lower-alpha\"&gt;Vedi articoli 157 (ex articolo 141) del trattato sul funzionamento dell'Unione europea, su eur-lex.europa.eu&lt;/ref&gt; Negli ultimi anni, questi sono stati integrati da poteri per legiferare contro la discriminazione basata su razza, religione, disabilit\u00e0, et\u00e0 e orientamento sessuale. In virt\u00f9 di questi poteri, l'UE ha adottato una legislazione sulla discriminazione sessuale sul posto di lavoro, la discriminazione fondata sull'et\u00e0 e la discriminazione razziale.\nL'Unione ha inoltre istituito agenzie per coordinare i controlli di polizia, di accusa e di immigrazione negli Stati membri: Europol per la cooperazione delle forze di polizia, Eurojust per la cooperazione tra pubblici ministeri, e Frontex per la cooperazione tra autorit\u00e0 di controllo di frontiera. L'UE gestisce inoltre il sistema di informazione Schengen che fornisce una banca dati comune per le autorit\u00e0 di polizia e di immigrazione. Questa cooperazione ha dovuto essere sviluppata in particolare con l'avvento delle frontiere aperte attraverso l'accordo di Schengen e il crimine transfrontaliero associato.\nPolitica estera.\nLa cooperazione in materia di politica estera tra gli Stati membri risale all'istituzione della Comunit\u00e0 nel 1957, quando gli Stati membri negoziarono come blocco nei negoziati commerciali internazionali nell'ambito della politica commerciale comune dell'UE. Nel 1970 sono iniziati i passi per un pi\u00f9 ampio coordinamento nelle relazioni estere con l'istituzione della Cooperazione politica europea che ha creato un processo di consultazione informale tra gli Stati membri con l'obiettivo di formare politiche estere comuni. Nel 1987 la cooperazione politica europea \u00e8 stata istituita su base formale dall'Atto unico europeo. La CPE \u00e8 stato ribattezzato come Politica estera e di sicurezza comune (PESC) dal Trattato di Maastricht.\nLa politica estera e di sicurezza comune \u00e8 la politica estera e di difesa dell'Unione europea. Viene gestita e promossa dall'Alto rappresentante per gli affari esteri e la politica di sicurezza e dal Servizio europeo per l'azione esterna.\nGli obiettivi della PESC sono di promuovere sia gli interessi dell'UE sia quelli della comunit\u00e0 internazionale nel suo insieme, compreso il rafforzamento della cooperazione internazionale, il rispetto dei diritti umani, la democrazia e lo Stato di diritto. La PESC richiede l'unanimit\u00e0 tra gli Stati membri sulla politica appropriata da seguire su qualsiasi questione particolare. L'unanimit\u00e0 e le difficili questioni trattate nell'ambito della PESC a volte portano a disaccordi, come quelli verificatisi durante la guerra in Iraq.\nIl coordinatore e rappresentante della PESC all'interno dell'UE \u00e8 l'alto rappresentante dell'Unione per gli affari esteri e la politica di sicurezza che parla a nome dell'UE in materia di politica estera e di difesa e ha il compito di articolare le posizioni espresse dagli Stati membri su questi campi della politica in un allineamento comune. L'alto rappresentante dirige il servizio europeo per l'azione esterna (SEAE), un unico dipartimento dell'UE che \u00e8 stato ufficialmente attuato ed \u00e8 operativo dal 1\u00ba dicembre 2010 in occasione del primo anniversario dell'entrata in vigore del trattato di Lisbona. Il SEAE funger\u00e0 da ministero degli esteri e da corpo diplomatico per l'Unione europea. \nOltre all'emergente politica internazionale dell'Unione europea, l'influenza internazionale dell'UE \u00e8 avvertita anche attraverso l'allargamento. I benefici percepiti di diventare un membro dell'UE agiscono come un incentivo per le riforme sia politiche sia economiche negli Stati che desiderano soddisfare i criteri di adesione all'UE e sono considerati un fattore importante che contribuisce alla riforma dei Paesi ex comunisti europei. Questa influenza sugli affari interni di altri paesi viene generalmente definita \"potenza dolce\", in contrapposizione alla \"potenza forte\" militare.\nCommercio.\nL'Unione europea \u00e8 il maggiore esportatore al mondo e dal 2008 il maggiore importatore di beni e servizi. Il commercio interno tra gli Stati membri \u00e8 aiutato dall'eliminazione degli ostacoli agli scambi come i dazi e i controlli alle frontiere. Nella zona euro, il commercio \u00e8 aiutato dal fatto di non avere differenze di valuta da affrontare nella maggior parte dei membri.\nL'accordo di associazione dell'Unione europea compie qualcosa di simile per una gamma molto pi\u00f9 ampia di Paesi, in parte come un cosiddetto approccio soft per influenzare la politica in quei Paesi. L'Unione europea rappresenta tutti i suoi membri presso l'Organizzazione mondiale del commercio (OMC) e agisce per conto degli Stati membri in qualsiasi controversia. Quando l'UE negozia un accordo commerciale al di fuori del quadro dell'OMC, l'accordo successivo deve essere approvato da ogni singolo governo degli Stati membri dell'UE.\nL'Unione europea ha concluso accordi di libero scambio (ALS) e altri accordi con una componente commerciale con molti Paesi in tutto il mondo e sta negoziando con molti altri.\nDifesa.\nI predecessori dell'Unione europea non sono stati concepiti come un'alleanza militare perch\u00e9 la NATO era in gran parte vista come appropriata e sufficiente per scopi di difesa. 21 membri dell'UE sono membri della NATO mentre i restanti Stati membri seguono politiche di neutralit\u00e0. L'Unione europea occidentale, un'alleanza militare con una clausola di difesa reciproca, \u00e8 stata sciolta nel 2011 poich\u00e9 il suo ruolo era stato trasferito nell'UE.\nSecondo l'Istituto Internazionale di Ricerche sulla Pace di Stoccolma (SIPRI), la Francia ha speso 48 miliardi di \u20ac in difesa nel 2014, ed \u00e8 l'unico membro permanente del Consiglio di sicurezza delle Nazioni Unite. La maggior parte degli Stati membri dell'UE si \u00e8 opposto al Trattato per la proibizione delle armi nucleari.\nA seguito della guerra del Kosovo nel 1999, il Consiglio europeo ha convenuto che \"l'Unione deve avere la capacit\u00e0 di un'azione autonoma, sostenuta da forze militari credibili, i mezzi per decidere di usarli e la prontezza a farlo, al fine di rispondere a questioni internazionali crisi fatte salve le azioni della NATO\". A tal fine, sono stati compiuti numerosi sforzi per aumentare le capacit\u00e0 militari dell'UE, in particolare il processo degli obiettivi principali di Helsinki. Dopo molte discussioni, il risultato pi\u00f9 concreto \u00e8 stato l'iniziativa dei gruppi tattici dell'UE, ciascuno dei quali \u00e8 previsto per essere in grado di schierare rapidamente circa 1\u00a0500 uomini.\nLe forze dell'UE sono state dispiegate in missioni di mantenimento della pace dall'Africa centrale e settentrionale nei Balcani occidentali e nell'Asia occidentale. Le operazioni militari dell'UE sono supportate da numerosi organismi, tra cui l'Agenzia europea per la difesa, il Centro satellitare dell'Unione europea e lo Stato maggiore dell'Unione europea. Frontex \u00e8 un'agenzia dell'UE istituita per gestire la cooperazione tra le guardie di frontiera nazionali che assicurano le proprie frontiere esterne. Mira a rilevare e fermare l'immigrazione clandestina, la tratta di esseri umani e le infiltrazioni terroristiche. Nel 2015 la Commissione europea ha presentato la sua proposta per una nuova agenzia europea della guardia di frontiera e costiera con un ruolo e un mandato pi\u00f9 forti insieme alle autorit\u00e0 nazionali per la gestione delle frontiere. In un'UE composta da 27 membri, una sostanziale cooperazione in materia di sicurezza e difesa si basa sempre pi\u00f9 sulla collaborazione tra tutti gli Stati membri.\nIl Parlamento europeo il 17 febbraio 2017 approva la risoluzione proposta da Guy Verhofstadt per la creazione di un esercito unico europeo di difesa comune.\nAiuto umanitario.\nLa Direzione generale per la protezione civile e le operazioni di aiuto umanitario europee, o \"DG ECHO\", fornisce aiuti umanitari dall'UE ai Paesi in via di sviluppo. Nel 2012, il suo bilancio ammontava a 874 milioni di euro, il 51% del bilancio era destinato all'Africa e il 20% ad Asia, America Latina, Caraibi e Pacifico e il 20% al Medio Oriente e al Mediterraneo.\nL'aiuto umanitario \u00e8 finanziato direttamente dal bilancio (70%) come parte degli strumenti finanziari per l'azione esterna e anche dal Fondo europeo di sviluppo (30%). Il finanziamento dell'azione esterna dell'UE \u00e8 suddiviso in strumenti \"geografici\" e strumenti \"tematici\". Gli strumenti \"geografici\" forniscono aiuti attraverso lo strumento di cooperazione allo sviluppo (DCI, 16,9 miliardi di euro, 2007-2013), che deve spendere il 95% del proprio bilancio in aiuti pubblici allo sviluppo (APS) e dallo strumento europeo di vicinato e partenariato (ENPI), che contiene alcuni programmi pertinenti. Il Fondo europeo di sviluppo (FES, 22,7 miliardi di euro per il periodo 2008-2013 e 30,5 miliardi di euro per il periodo 2014-2020) \u00e8 costituito da contributi volontari degli Stati membri, ma vi \u00e8 la pressione di unire il FES al bilancio finanziato dal bilancio strumenti per incoraggiare maggiori contributi per raggiungere l'obiettivo dello 0,7% e consentire una maggiore supervisione del Parlamento europeo.\nNel 2016 la media tra i Paesi dell'UE era dello 0,4% e cinque avevano raggiunto o superato l'obiettivo dello 0,7%: Danimarca, Germania, Lussemburgo, Svezia e Regno Unito.\nCooperazione internazionale e partenariati di sviluppo.\nL'UE utilizza strumenti di relazioni estere come la politica europea di vicinato che cerca di legare questi Paesi a est e sud del territorio europeo dell'UE all'Unione. Questi Paesi, principalmente quelli in via di sviluppo, includono alcuni che un giorno cercano di diventare uno Stato membro dell'Unione europea o pi\u00f9 strettamente integrati con l'Unione europea. L'UE offre assistenza finanziaria ai Paesi del vicinato europeo, purch\u00e9 soddisfino le rigorose condizioni di riforma del governo, riforma economica e altre questioni relative alla trasformazione positiva. Questo processo \u00e8 normalmente sostenuto da un piano d'azione, come concordato da Bruxelles e dal Paese di destinazione.\nIl riconoscimento internazionale dello sviluppo sostenibile come elemento chiave \u00e8 in costante crescita. Il suo ruolo \u00e8 stato riconosciuto in tre importanti vertici delle Nazioni Unite sullo sviluppo sostenibile: la Conferenza delle Nazioni Unite sull'ambiente e lo sviluppo (UNCED) del 1992 a Rio de Janeiro, Brasile; il vertice mondiale sullo sviluppo sostenibile (WSSD) del 2002 a Johannesburg, in Sudafrica; e la Conferenza delle Nazioni Unite sullo sviluppo sostenibile del 2012 (UNCSD) a Rio de Janeiro. Altri accordi globali chiave sono l'accordo di Parigi e l'Agenda 2030 per lo sviluppo sostenibile (ONU, 2015). Gli OSS riconoscono che tutti i Paesi devono stimolare l'azione nelle seguenti aree chiave - persone, pianeta, prosperit\u00e0, pace e partenariato - al fine di affrontare le sfide globali che sono cruciali per la sopravvivenza dell'umanit\u00e0.\nLa collaborazione euromediterranea, o Processo di Barcellona, \u00e8 stata varata con la conferenza di Barcellona del 27-28 novembre 1995. Vi parteciparono i ministri degli Esteri degli allora 15 Stati membri e dodici Paesi dell'Africa mediterranea e del Vicino Oriente: Algeria, Cipro, Egitto, Giordania, Israele, Libano, Malta, Marocco, Siria, Tunisia, Turchia e l'Autorit\u00e0 Nazionale Palestinese. La Libia era presente come Paese osservatore. Dopo gli allargamenti dell'Unione europea del 2004, 2007 e 2013, la collaborazione coinvolge i Ventotto e dieci Paesi della sponda sud del Mediterraneo. Gli obiettivi dell'accordo sono tre: rafforzare le relazioni in materia politica e di sicurezza, creare una collaborazione economica e finanziaria, e potenziare la cooperazione nei settori sociale, culturale e umano.\nL'azione di sviluppo dell'UE si basa sul consenso europeo sullo sviluppo, approvato il 20 dicembre 2005 dagli Stati membri dell'UE, dal Consiglio, dal Parlamento europeo e dalla Commissione. \u00c8 applicato dai principi dell'approccio della capacit\u00e0 e dell'approccio allo sviluppo basato sui diritti.\nLa politica europea di vicinato \u00e8 una delle politiche esterne dell'Unione europea, indirizzata ai Paesi collocati in prossimit\u00e0 dell'Unione verso sud e verso est. L'obiettivo \u00e8 quello di costruire rapporti pi\u00f9 stretti con tali Stati a livello economico, politico, culturale e strategico.\nEconomia.\nL'Unione europea possiede l'economia pi\u00f9 grande al mondo, con un prodotto interno lordo nominale complessivo nel 2013 stimato in oltre 13\u00a0500 miliardi di euro.\nL'Unione europea ha istituito un mercato unico sul territorio di tutti i suoi membri che rappresentano 447 milioni di cittadini. Nel 2020 l'UE ha un PIL combinato di 20 trilioni di dollari internazionali, una quota del 14% del prodotto interno lordo globale per parit\u00e0 di potere d'acquisto (PPP). In quanto entit\u00e0 politica, l'Unione europea \u00e8 rappresentata dall'Organizzazione mondiale del commercio (OMC). Gli Stati membri dell'UE possiedono il secondo pi\u00f9 grande patrimonio netto stimato al mondo dopo gli Stati Uniti (105 trilioni di dollari statunitensi), pari a circa il 20% (~ \u20ac 60 trilioni) dei 360 trilioni di dollari (~ \u20ac 300 trilioni) della ricchezza globale.\nTra le diverse nazioni, in particolare risultano essere trainanti quattro regioni dell'Europa, che per tal motivo vengono definite i quattro motori economici: Baden-W\u00fcrttemberg, Catalogna, Rodano-Alpi e Lombardia. L'Unione europea detiene mediamente nel tempo il 30% della ricchezza netta mondiale.\nSegue un prospetto sintetico che mostra la situazione economica dei ventisette Stati dell'Unione, degli Stati in fase di negoziazione per l'accesso e dei rimanenti Stati europei (escluso il Kosovo, per il quale non sono ancora disponibili dati macroeconomici completi a causa della recente indipendenza dalla Serbia). Gli Stati sono ordinati a seconda del prodotto interno lordo (PIL) pro capite, che pu\u00f2 essere usato come indice del grado di benessere in una data nazione.\n19 Stati membri hanno aderito a un'unione monetaria nota come zona euro, che utilizza l'euro come moneta unica. L'unione monetaria rappresenta 342 milioni di cittadini dell'UE. L'euro \u00e8 la seconda valuta di riserva pi\u00f9 grande nonch\u00e9 la seconda valuta pi\u00f9 scambiata al mondo dopo il dollaro statunitense.\nDelle prime 500 pi\u00f9 grandi societ\u00e0 al mondo misurate in base alle entrate nel 2010, 161 hanno sede nell'UE. Nel 2016 la disoccupazione nell'UE si attestava all'8,9% mentre l'inflazione era al 2,2% e il saldo delle partite correnti a -0,9% del PIL. Il guadagno netto annuo medio nell'Unione europea \u00e8 stato di circa 24\u00a0000 \u20ac nel 2015, che era circa il 70% di quello negli Stati Uniti.\nVi \u00e8 una variazione significativa del PIL nominale pro capite all'interno dei singoli Stati dell'UE. La differenza tra le regioni pi\u00f9 ricche e pi\u00f9 povere (281 regioni NUTS-2 della nomenclatura delle unit\u00e0 territoriali statistiche) variava, nel 2017, dal 31% (Severozapaden, Bulgaria) della media UE28 (30\u00a0000 \u20ac) al 253% (Lussemburgo) o 4\u00a0600 \u20ac a 92\u00a0600 \u20ac.\nBilancio dell'Unione.\nL'Unione europea dispone di un bilancio proprio finanziato da:\nTali risorse costituiscono oltre il 98% delle entrate dell'Unione per un budget di circa 142 miliardi di euro, approssimativamente l'1% del prodotto interno lordo dell'intera Unione.\nLe principali voci di spesa sono:\nLe altre voci di spesa sono legate alla politica estera dell'Unione e all'amministrazione.\nL'Unione europea aveva un budget concordato di 120,7 miliardi di euro per l'anno 2007 e 864,3 miliardi di euro per il periodo 2007-2013, rappresentano l'1,10% e l'1,05% delle previsioni del RNL dell'UE-27 per i rispettivi periodi. Nel 1960, il bilancio dell'allora Comunit\u00e0 economica europea era pari allo 0,03% del PIL.\nNel bilancio 2010 di 141,5 miliardi di euro, la pi\u00f9 grande voce di spesa unica \u00e8 la \"coesione e competitivit\u00e0\" con circa il 45% del bilancio totale. Seguiva l'\"agricoltura\" con circa il 31% del totale. Lo \"Sviluppo rurale, ambiente e pesca\" occupava circa l'11%. L'\"Amministrazione\" rappresentava circa il 6%. \"L\"'Ue come partner globale\" e la \"cittadinanza, libert\u00e0, sicurezza e giustizia\"\" fanno emergere le retrovie rispettivamente con circa il 6% e 1%.\nLa Corte dei conti \u00e8 legalmente tenuta a fornire al Parlamento e al Consiglio (in particolare il Consiglio Economia e Finanza) \"una dichiarazione di affidabilit\u00e0 in merito all'affidabilit\u00e0 dei conti e alla legalit\u00e0 e regolarit\u00e0 delle operazioni sottostanti\". La Corte formula inoltre pareri e proposte sulla legislazione finanziaria e sulle azioni anti-frode. Il Parlamento lo utilizza per decidere se approvare la gestione del bilancio da parte della Commissione.\nLa Corte dei conti europea ha firmato i conti dell'Unione europea ogni anno dal 2007 e, pur chiarendo che la Commissione europea ha pi\u00f9 lavoro da fare, ha sottolineato che la maggior parte degli errori si verificano a livello nazionale. Nella loro relazione sul 2009, i revisori hanno riscontrato che cinque settori della spesa dell'Unione, l'agricoltura e il fondo di coesione, erano materialmente inficiati da errori. Nel 2009 la Commissione europea ha stimato che l'incidenza finanziaria delle irregolarit\u00e0 era di 1\u00a0863 milioni di euro.\nPolitica agricola comune.\nLa politica agricola comune (PAC) rappresenta una delle pi\u00f9 \u201canziane\u201d e importanti politiche dell'UE. Le motivazioni profonde della centralit\u00e0 di questa politica sono strettamente collegate con la poca competitivit\u00e0 del settore agricolo europeo. Essa \u00e8 un sistema di finanziamenti destinati alle attivit\u00e0 di coltivazione all'interno dell'Unione; il suo scopo principale \u00e8 quello di mantenere livelli adeguati di produzione agricola concedendo sussidi alle aziende e ai lavoratori direttamente impiegati nel settore.\nFurono introdotti sussidi e incentivi alla produzione agricola, per aumentarne la quantit\u00e0 e per rendere pi\u00f9 stabili i prezzi, a beneficio degli agricoltori. In seguito si sono aggiunti gli obiettivi di garantire la sicurezza dei prodotti alimentari e il rispetto dell'ambiente rurale.\nUna delle misure della politica agricola perseguita in quegli anni consistette nella fissazione di livelli minimi di prezzo per i prodotti agricoli, che generano enormi eccedenze. La procedura usuale dell'Unione europea era pagare gli esportatori perch\u00e9 potessero vendere tali prodotti all'estero.\nL'opinione pubblica ha dimostrato chiaramente di rifiutare di finanziare senza limite i surplus, ma tale politica venne presa di mira non tanto dai Paesi del terzo mondo esportatori di derrate agricole quanto dai paesi ricchi, in primo luogo gli Stati Uniti, che pretendevano di esportare nel ricco mercato europeo.\nNegli ultimi anni gli organi dell'Unione hanno radicalmente cambiato la politica tradizionale. I nuovi regolamenti hanno drasticamente ridotto gli stimoli a produrre. Il risultato di tale inversione di rotta, proprio nel momento in cui gli Stati Uniti stanno dirottando verso usi non alimentari, ma energetici, le loro eccedenze agricole \u00e8 stato criticato da chi paventa un acuirsi del problema dell'approvvigionamento di cibo. Questo mentre l'Asia sta mutando radicalmente dieta, e non avendo spazi sufficienti per produrre cereali per l'allevamento li dovr\u00e0 acquistare. Avere abbandonato la politica della sicurezza potrebbe provocare conseguenze negative per Paesi come l'Italia, con una produzione che copre ormai solo una frazione dei cereali consumati e dei panelli proteici per l'allevamento.\nLa PAC, anche nella versione attuale, \u00e8 stata peraltro accusata di distribuire fondi in maniera poco equilibrata, favorendo le aziende agricole pi\u00f9 grandi e sostenendo la diffusione di metodi di coltivazione invasivi.\nLa politica agricola \u00e8 una dei primi accordi comuni europei. Si concentra soprattutto sul settore dei cereali, su quello ortofrutticolo, su quello vinicolo, sul settore delle carni bovine e su quello lattiero-caseario. Oggi, assorbe poco meno della met\u00e0 delle intere risorse dell'Unione (ossia circa 56 miliardi di euro); questo dato \u00e8 in diminuzione, se si pensa che nel 1980 la PAC ne assorbiva circa il 70%.\nFondi strutturali.\nI fondi strutturali dell'Unione, per il settennio 2007-2013, vengono ripartiti secondo tre obiettivi:\nFondo europeo per lo sviluppo regionale.\nAllo scopo di appianare le disomogeneit\u00e0 presenti nel tessuto economico e sociale delle diverse regioni del continente, l'Unione promuove la crescita delle aree meno sviluppate attraverso l'erogazione di ingenti fondi riservati al finanziamento degli investimenti nelle seguenti aree:\nComplessivamente, i fondi europei per lo sviluppo regionale contribuiscono al sostentamento di aree economicamente e socialmente meno sviluppate, segnatamente negli Stati membri di recente ingresso.\nPolitica sociale e uguaglianza.\nL'UE ha cercato a lungo di mitigare gli effetti dei mercati liberi proteggendo i diritti dei lavoratori e prevenendo il dumping sociale e ambientale. A tal fine ha adottato leggi che stabiliscono norme minime in materia di occupazione e ambiente. Tra questi, la direttiva sull'orario di lavoro e la direttiva sulla valutazione dell'impatto ambientale. L'UE ha anche cercato di coordinare i sistemi di sicurezza sociale e sanitaria degli Stati membri per facilitare le persone che esercitano i diritti alla libera circolazione e garantire che mantengano la loro capacit\u00e0 di accedere ai servizi di sicurezza sociale e sanitari in altri Stati membri.\nLa Carta sociale europea \u00e8 l'organismo principale che riconosce i diritti sociali dei cittadini europei. Come dimostrato dalla sentenza Viking della CGUE, la salvaguardia di tali diritti tende tuttavia a essere subordinata al rispetto dei principi dei trattati europei.\nUn'assicurazione europea sulla disoccupazione \u00e8 stata proposta tra l'altro dal commissario per l'occupazione Nicolas Schmit.\nDal 2019 esiste un commissario europeo per l'uguaglianza; un istituto europeo per l'uguaglianza di genere esiste dal 2007.\nAlloggio, giovent\u00f9, infanzia, diversit\u00e0 funzionale o assistenza agli anziani sono competenze di supporto dell'Unione europea e possono essere finanziate dal Fondo sociale europeo.\nPolitica regionale e locale.\nI fondi strutturali e i fondi di coesione stanno sostenendo lo sviluppo delle regioni sottosviluppate dell'UE. Tali regioni si trovano principalmente negli Stati dell'Europa centrale e meridionale. Numerosi fondi forniscono aiuti di emergenza, sostegno ai membri candidati per trasformare il loro Paese in conformit\u00e0 con lo standard dell'UE (Phare, ISPA e SAPARD) e sostegno alla Comunit\u00e0 degli Stati Indipendenti (TACIS). TACIS \u00e8 ora diventato parte del programma mondiale EuropeAid.\nIn questa politica viene affrontata la transizione demografica verso una societ\u00e0 che invecchia la popolazione, bassi tassi di fertilit\u00e0 e spopolamento delle regioni non metropolitane.\nAmbiente e clima.\nNel 1957, quando fu fondata la CEE essa non aveva una politica ambientale. Negli ultimi 50 anni \u00e8 stata creata una rete sempre pi\u00f9 densa di legislazione, che si estende a tutte le aree di protezione ambientale, inclusi l'inquinamento atmosferico, la qualit\u00e0 dell'acqua, la gestione dei rifiuti, la conservazione della natura e il controllo di prodotti chimici, rischi industriali e biotecnologie. Secondo l'Istituto per la politica ambientale europea, la legislazione ambientale comprende oltre 500 direttive, regolamenti e decisioni, rendendo la politica ambientale un'area centrale della politica europea.\nI responsabili politici europei hanno originariamente aumentato la capacit\u00e0 dell'UE di agire sulle questioni ambientali definendolo un problema commerciale. Gli ostacoli agli scambi e le distorsioni della concorrenza nel mercato comune potrebbero emergere a causa delle diverse norme ambientali in ciascuno Stato membro. Negli anni successivi, l'ambiente divenne un settore politico formale, con i suoi attori politici, princ\u00ecpi e procedure. La base giuridica della politica ambientale dell'UE \u00e8 stata stabilita con l'introduzione dell'Atto unico europeo nel 1987.\nInizialmente, la politica ambientale dell'UE si \u00e8 concentrata sull'Europa. Pi\u00f9 recentemente, l'UE ha dimostrato leadership nella \"governance\" ambientale globale, ad esempio il ruolo dell'UE nel garantire la ratifica e l'entrata in vigore del protocollo di Kyoto nonostante l'opposizione degli Stati Uniti. Questa dimensione internazionale si riflette nel Sesto programma di azione ambientale dell'UE che riconosce che i suoi obiettivi possono essere raggiunti solo se gli accordi internazionali chiave sono attivamente sostenuti e attuati correttamente sia a livello dell'UE sia a livello mondiale. Il trattato di Lisbona ha ulteriormente rafforzato le ambizioni di leadership. Il diritto dell'UE ha svolto un ruolo significativo nel miglioramento della protezione dell'habitat e delle specie in Europa, nonch\u00e9 nel contribuire a migliorare la qualit\u00e0 dell'aria e dell'acqua e la gestione dei rifiuti.\nLa mitigazione dei cambiamenti climatici \u00e8 una delle massime priorit\u00e0 della politica ambientale dell'UE. Nel 2007, gli Stati membri hanno convenuto che, in futuro, il 20% dell'energia utilizzata in tutta l'UE deve essere rinnovabile e che le emissioni di anidride carbonica devono essere inferiori nel 2020 di almeno il 20% rispetto ai livelli del 1990. L'UE ha adottato un sistema di scambio delle emissioni per integrare le emissioni di carbonio nell'economia. La Capitale verde europea \u00e8 un premio annuale assegnato alle citt\u00e0 incentrato sull'ambiente, sull'efficienza energetica e sulla qualit\u00e0 della vita nelle aree urbane per creare una citt\u00e0 intelligente.\nNelle elezioni del Parlamento europeo del 2019, i partiti verdi hanno aumentato il loro potere, probabilmente a causa dell'aumento dei valori post materialisti.\nNel 2018-2019 sono state proposte per raggiungere un'economia a zero emissioni di carbonio nell'Unione europea entro il 2050. Quasi tutti gli Stati membri hanno sostenuto tale obiettivo in occasione di un vertice dell'UE nel giugno 2019. L'Estonia, la Polonia, la Repubblica Ceca e l'Ungheria non erano d'accordo.\nAssistenza sanitaria e sicurezza alimentare.\nL'UE non ha importanti competenze nel campo dell'assistenza sanitaria e l'articolo 35 della Carta dei diritti fondamentali dell'Unione europea afferma che \"Nella definizione e nell'attuazione di tutte le politiche e attivit\u00e0 dell'Unione \u00e8 garantito un livello elevato di protezione della salute umana\". La direzione generale della Salute e dei consumatori della Commissione europea cerca di allineare le leggi nazionali sulla protezione della salute delle persone, sui diritti dei consumatori, sulla sicurezza degli alimenti e di altri prodotti.\nTutta l'UE e molti altri Paesi europei offrono ai loro cittadini una tessera europea di assicurazione malattia gratuita che, su base reciproca, fornisce un'assicurazione per le cure mediche di emergenza quando si visitano altri Paesi europei partecipanti. Una direttiva sull'assistenza sanitaria transfrontaliera mira a promuovere la cooperazione in materia di assistenza sanitaria tra gli Stati membri e a facilitare l'accesso a un'assistenza sanitaria transfrontaliera sicura e di alta qualit\u00e0 per i pazienti europei.\nCultura.\nLa cooperazione culturale tra Stati membri \u00e8 stata un interesse dell'UE sin dalla sua inclusione come competenza comunitaria nel Trattato di Maastricht. Le azioni intraprese nell'area culturale dall'UE comprendono il programma settennale Cultura 2000, l'evento del mese culturale europeo, e orchestre come la European Union Youth Orchestra. Il programma Capitale europea della cultura seleziona una o pi\u00f9 citt\u00e0 ogni anno per aiutare lo sviluppo culturale di quella citt\u00e0.\nSimboli.\nLa storia della bandiera europea ebbe inizio nel 1955. All'epoca, l'Unione europea esisteva solo sotto forma di Comunit\u00e0 europea del carbone e dell'acciaio, con solo sei Stati membri. Diversi anni prima era stato tuttavia istituito un organismo separato con un numero maggiore di partecipanti - il Consiglio d'Europa - impegnato nella difesa dei diritti umani e nella promozione della cultura europea.\nIl Consiglio d'Europa stava valutando all'epoca quale simbolo adottare. Dopo varie discussioni, venne adottato l'attuale disegno: un cerchio di dodici stelle dorate in campo blu. In varie tradizioni, il dodici \u00e8 un numero simbolico che rappresenta la completezza. Si tratta inoltre ovviamente del numero dei mesi dell'anno e delle ore indicate sul quadrante dell'orologio.\nIl cerchio \u00e8 tra l'altro un simbolo di unit\u00e0. Si \u00e8 soliti attribuire il disegno vincente al disegnatore francese Ars\u00e8ne Heitz il quale successivamente ne forn\u00ec una spiegazione in chiave biblica, facendo riferimento a un'immagine della devozione alla Madonna propria del dodicesimo capitolo dell'Apocalisse: \"Nel cielo apparve poi un segno grandioso: una donna vestita di sole con la luna sotto i suoi piedi e sul suo capo una corona di dodici stelle\".\nIl Consiglio d'Europa incoraggi\u00f2 in seguito le altre istituzioni europee ad adottare la medesima bandiera e nel 1983 il Parlamento europeo accolse l'invito. Nel 1985 la bandiera venne infine adottata da tutti i capi di Stato e di governo dell'UE come emblema ufficiale dell'Unione europea, denominata all'epoca Comunit\u00e0 europea.\nTutte le istituzioni europee utilizzano la bandiera dall'inizio del 1986, quando, con l'ingresso di Spagna e Portogallo, i membri della Comunit\u00e0 raggiunsero il numero di dodici.\nLa bandiera europea \u00e8 l'unico emblema della Commissione europea, l'organo esecutivo dell'UE. Le altre istituzioni e organi dell'UE hanno un proprio emblema oltre alla bandiera europea.\nLa capitale europea della cultura \u00e8 una citt\u00e0 designata dall'Unione europea, che per il periodo di un anno ha la possibilit\u00e0 di mettere in mostra la sua vita e il suo sviluppo culturale. Diverse citt\u00e0 europee hanno sfruttato questo periodo per trasformare completamente la loro base culturale, e facendo ci\u00f2, la loro visibilit\u00e0 internazionale.\nConcepito come un mezzo per avvicinare i vari cittadini europei, la \"citt\u00e0 europea della cultura\" venne lanciata il 13 giugno 1985 dal Consiglio dei ministri su iniziativa di Melina Merkouri. Da allora l'iniziativa ha avuto sempre pi\u00f9 successo e un crescente impatto culturale e socio-economico per i numerosi visitatori che ha attratto nelle citt\u00e0 scelte.\nLe citt\u00e0 europee della cultura sono state designate su basi intergovernative fino al 2004; gli Stati membri selezionavano unanimemente le citt\u00e0 pi\u00f9 adatte a ospitare l'evento e la Commissione europea garantiva un sussidio per le citt\u00e0 selezionate ogni anno. Dal 2005, le istituzioni europee hanno preso parte alla procedura di selezione delle citt\u00e0 che ospiteranno l'evento.\nNel 1990, i ministri della cultura lanciarono il \"mese culturale europeo\". Questo evento \u00e8 simile alla citt\u00e0 della cultura europea ma dura per un periodo inferiore di tempo ed \u00e8 indirizzato in particolare alle nazioni dell'Europa centrale e orientale. Anche per questo evento sono previste sovvenzioni da parte della Commissione.\nScienza e tecnologia.\nL'Agenzia dell'Unione europea per il programma spaziale (EUSPA) in collaborazione con l'Agenzia spaziale europea (ESA) si occupa dello sviluppo dei programmi spaziali europei. L'ESA \u00e8 un'agenzia internazionale fondata nel 1975 incaricata di coordinare i progetti spaziali di 22 Paesi europei.\nProgrammi spaziali pi\u00f9 importanti:\nIl Centre spatial guyanais \u00e8 la sede del principale centro di lancio europeo di missili spaziali, usato per i razzi Ariane e Vega dell'ESA.\nSport.\nIl calcio \u00e8 di gran lunga lo sport pi\u00f9 popolare nell'Unione europea. Gli altri sport con il maggior numero di partecipanti nei club sono tennis, pallacanestro, nuoto, atletica, golf, ginnastica, sport equestri, pallamano, pallavolo e vela.\nLo sport \u00e8 principalmente di competenza degli Stati membri o di altre organizzazioni internazionali, piuttosto che dell'UE. Esistono alcune politiche dell'UE che hanno interessato lo sport, come la libera circolazione dei lavoratori, che era al centro della sentenza Bosman che proibiva ai campionati di calcio nazionali di imporre quote ai giocatori stranieri con cittadinanza europea.\nIl trattato di Lisbona impone qualsiasi applicazione delle norme economiche per tener conto della natura specifica dello sport e delle sue strutture basate sull'attivit\u00e0 volontaria. Ci\u00f2 \u00e8 seguito dalle pressioni esercitate da organizzazioni governative come il Comitato Olimpico Internazionale e la FIFA, a causa delle obiezioni sull'applicazione dei principi del libero mercato allo sport, che ha portato a un divario crescente tra i club ricchi e quelli poveri. L'UE finanzia un programma per gli allenatori di calcio israeliano, giordano e irlandese (fino al 31 gennaio 2020 anche britannico) nell'ambito del progetto Football 4 Peace.\nFestivit\u00e0.\nIl giorno europeo o festa dell'Europa si celebra il 9 maggio di ogni anno. Questa data ricorda il giorno del 1950 in cui vi fu la presentazione da parte di Robert Schuman del piano di cooperazione economica, ideato da Jean Monnet (cosiddetta Dichiarazione Schuman), che segna l'inizio del processo d'integrazione europea con l'obiettivo di una futura unione federale.\nImpatto.\nL'Unione europea ha avuto un impatto economico positivo significativo sugli Stati membri. Secondo uno studio del 2019 sugli Stati membri che hanno aderito dal 1973 al 2004, \"senza integrazione europea, i redditi pro capite sarebbero stati in media circa il 10% inferiori nei primi dieci anni dopo l'adesione all'UE\".\nL'Unione europea ha contribuito alla pace in Europa, in particolare pacificando le controversie alle frontiere.\nL'Unione europea ha contribuito alla diffusione della democrazia, in particolare incoraggiando le riforme democratiche negli aspiranti Stati membri. Thomas Risse scrisse nel 2009: \"Esiste un consenso nella letteratura sull'Europa orientale secondo cui la prospettiva dell'adesione all'UE ha avuto enormi effetti di ancoraggio per le nuove democrazie\".\nL'Unione europea \u00e8 stata criticata, a livello politico e funzionale, per la complessit\u00e0 della sua sovrastruttura ovvero la complessit\u00e0 burocratica della sua organizzazione giuridica e dell'apparato normativo con tutti i suoi organi istituzionali."}
{"id": "4353", "revid": "96558", "url": "https://it.wikipedia.org/wiki?curid=4353", "title": "Uccello", "text": ""}
{"id": "4354", "revid": "767487", "url": "https://it.wikipedia.org/wiki?curid=4354", "title": "Topografia degli uccelli", "text": "La topografia degli uccelli \u00e8 la terminologia utilizzata per descrivere parti del corpo degli uccelli. Il termine \"topografia\" viene preso in prestito da altri ambiti."}
{"id": "4357", "revid": "599013", "url": "https://it.wikipedia.org/wiki?curid=4357", "title": "Uem", "text": ""}
{"id": "4359", "revid": "73843", "url": "https://it.wikipedia.org/wiki?curid=4359", "title": "Unione economica e monetaria dell'Unione europea", "text": "LUnione Economica e Monetaria (UEM) dell'Unione Europea \u00e8 un termine ampio che include l'insieme delle politiche fiscali, valutarie, concorrenziali e monetarie messe in coordinamento dal luglio 1988 con lo scopo di avvicinare le rispettive economie dell'Unione Europea. Il momento simbolico pi\u00f9 importante si concretizzo' con l'adozione di una moneta unica europea, l'euro nel 1999, in sostituzione delle rispettive valute nazionali da parte degli Stati membri dell'Unione Europea, una politica monetaria comune sotto il controllo della Banca Centrale Europea (BCE), dando vita alla cosiddetta eurozona. \nDunque la propria sovranit\u00e0 monetaria e con essa la politica monetaria all'Unione, mantenendo invece la \"sovranit\u00e0 politica\" (politica interna) con i rispettivi parlamenti e governi nazionali. Anche le politiche economiche di ciascuno stato (politica di bilancio, politica fiscale e politica industriale), coordinate tra loro per alcuni aspetti attraverso l'Unione, rimangono per buona parte ancora prerogative degli stati (ad eccezione della politica agricola comune) che per\u00f2 accettano una limitazione posta dal \"Trattato sul funzionamento dell'Unione Europea\" (TFUE).\nStoria.\nLe deliberazioni del Consiglio Europeo.\nNel giugno 1988 il Consiglio europeo conferm\u00f2 il proprio sostegno alla progressiva realizzazione dell\"Unione economica e monetaria\" e assegn\u00f2 ad un comitato, guidato da Jacques Delors, Presidente della Commissione europea, il mandato di elaborare un progetto concreto per la realizzazione di tale obiettivo.Il Comitato era composto dai governatori delle Banche Centrali nazionali della Comunit\u00e0 europea, da Alexandre Lamfalussy, allora Direttore generale della Banca dei Regolamenti Internazionali (BIS), e da Niels Thygesen e Miguel Boyer, in quegli anni rispettivamente Professore di economia all'Universit\u00e0 di Copenaghen e Presidente del Banco Exterior de Espa\u00f1a. Il \"Rapporto Delors\", redatto a conclusione dei lavori, proponeva di articolare la realizzazione dell'Unione economica e monetaria in tre fasi distinte.\nSi pu\u00f2 definire l'UEM come una \"Cooperazione rafforzata\" all'interno dell'Unione europea.\nAttenendosi alle raccomandazioni del rapporto Delors, nel giugno 1989 il Consiglio europeo decise che la prima fase della realizzazione dell'Unione economica e monetaria sarebbe iniziata il 1\u00ba luglio 1990, data in cui sarebbero state abolite, in linea di principio, tutte le restrizioni alla circolazione dei capitali tra gli Stati membri. Il Consiglio, con decisione del 12 marzo 1990, confer\u00ec inoltre maggiori responsabilit\u00e0 al Comitato dei governatori delle banche centrali degli Stati membri della Comunit\u00e0 economica europea, che dal momento della sua istituzione, nel maggio 1964, aveva svolto un ruolo di crescente importanza nel quadro della cooperazione monetaria; tali responsabilit\u00e0 comprendevano lo svolgimento di consultazioni sulle politiche monetarie degli Stati membri e la promozione di un coordinamento in tale ambito volto a conseguire la stabilit\u00e0 dei prezzi.\nAlla luce dello scarso tempo disponibile e della complessit\u00e0 dei compiti da svolgere, il Comitato dei governatori avvi\u00f2 senza indugio il lavoro preparatorio per il completamento dell'Unione Economica e Monetaria (UEM). Nella prima fase furono individuate tutte le questioni che andavano esaminate in via preliminare per poter elaborare un programma di lavoro entro la fine del 1993; successivamente furono definiti i mandati dei sottocomitati e dei gruppi di lavoro istituiti a tale scopo. Per la realizzazione della Seconda e della Terza fase era necessario modificare il Trattato che istituisce la Comunit\u00e0 economica europea (\"Trattati di Roma\"), al fine di creare la necessaria infrastruttura istituzionale. Fu quindi convocata una Conferenza intergovernativa sulla UEM, tenutasi nel 1991 in concomitanza con la Conferenza intergovernativa sull'Unione politica. I negoziati si conclusero con il Trattato sull'Unione europea. Approvato nel dicembre 1991 e firmato a Maastricht il 7 febbraio 1992, esso emendava il Trattato che istituisce la Comunit\u00e0 economica europea - il cui nome fu poi modificato in \"Trattato che istituisce la Comunit\u00e0 europea\" - e conteneva, fra l'altro, il Protocollo sullo statuto del Sistema europeo di banche centrali e della Banca centrale europea e il Protocollo sullo statuto dell'Istituto monetario europeo. A causa dei ritardi nel processo di ratifica, tuttavia, il Trattato di Maastricht entr\u00f2 in vigore soltanto il 1\u00ba novembre 1993.\nL'istituzione dell'IME e della BCE.\nLa creazione dell'Istituto monetario europeo (IME), avvenuta il 1\u00ba gennaio 1994, segn\u00f2 l'avvio della seconda fase della UEM e determin\u00f2 lo scioglimento del Comitato dei governatori. Il carattere transitorio dell'IME rifletteva lo stato di avanzamento dell'integrazione monetaria nella Comunit\u00e0. L'Istituto non era responsabile della conduzione della politica monetaria dell'Unione europea, che rimaneva una prerogativa delle autorit\u00e0 nazionali, e non aveva competenza per effettuare operazioni in valuta.\nLe due funzioni principali dell'IME erano:\nA tal fine, l'IME rappresent\u00f2 un consesso per consultazioni, dibattiti e scambi di informazioni su questioni di politica monetaria e defin\u00ec il quadro regolamentare, organizzativo e logistico necessario affinch\u00e9 il SEBC potesse svolgere i suoi compiti nella Terza fase.\nSi ha cos\u00ec la programmazione delle procedure di uniformazione che avrebbero portato a due convergenze, una istituzionale e l'altra economica:\nNel dicembre 1995 il Consiglio europeo decise di denominare \"euro\" l'unit\u00e0 monetaria europea che sarebbe stata introdotta con l'avvio della Terza fase della UEM e conferm\u00f2 che quest'ultima avrebbe avuto inizio il 1\u00ba gennaio 1999. Per la transizione all'euro si preannunci\u00f2 un calendario di eventi, basato essenzialmente su proposte formulate dall'IME. L'Istituto aveva inoltre il compito di svolgere il lavoro preparatorio in vista delle future relazioni monetarie e valutarie tra l'area dell'euro e gli altri paesi dell'Unione europea. Nel dicembre 1996 l'IME present\u00f2 al Consiglio europeo un rapporto che avrebbe costituito la base di una risoluzione di quest'ultimo, adottata nel giugno 1997, sui principi e sugli elementi fondamentali del nuovo meccanismo di cambio (AEC II).\nNel dicembre 1996 l'IME present\u00f2 al Consiglio europeo, e successivamente al pubblico, le serie di disegni delle banconote in euro che sarebbero state immesse in circolazione il 1\u00ba gennaio 2002. Al fine di integrare e precisare le disposizioni del Trattato, il Consiglio europeo adott\u00f2 nel giugno 1997 il Patto di stabilit\u00e0 e crescita, comprendente due regolamenti e volto a garantire la disciplina di bilancio nell'ambito della UEM. Una dichiarazione del Consiglio del maggio 1998 completava il Patto e ne ampliava gli impegni.\nIl 3 maggio 1998 il Consiglio dell'Unione europea, nella composizione dei capi di Stato o di governo con la decisione 98/317/CE] verific\u00f2 all'unanimit\u00e0 che 11 Stati membri: Belgio, Germania, Spagna, Francia, Irlanda, Italia, Lussemburgo, Paesi Bassi, Austria, Portogallo e Finlandia soddisfacevano le condizioni necessarie per l'adozione della moneta unica, prevista per il 1\u00ba gennaio 1999, e che questi avrebbero pertanto partecipato alla Terza fase della UEM. In tale occasione, inoltre, i capi di Stato o di governo raggiunsero un accordo in merito alle personalit\u00e0 che, su raccomandazione dello stesso Consiglio, sarebbero state nominate in qualit\u00e0 di membri del Comitato esecutivo della Banca centrale europea (BCE).\nAl contempo, i Ministri delle Finanze insieme ai governatori delle rispettive banche centrali nazionali, alla Commissione europea e all'IME, degli Stati membri che avevano adottato la moneta unica convennero, che i tassi centrali bilaterali delle valute degli Stati membri partecipanti agli AEC sarebbero stati utilizzati per la determinazione dei tassi irrevocabili di conversione con l'euro\nIl 25 maggio 1998 i governi degli 11 Stati membri partecipanti designarono il Presidente, il Vicepresidente e gli altri quattro membri del Comitato esecutivo della BCE. La nomina avrebbe avuto effetto dal 1\u00ba giugno 1998, data di istituzione della BCE. La BCE e la Banque nationale de Belgique/Nationale Bank van Belgi\u00eb/Belgische Nationalbank, la Deutsche Bundesbank, il Banco de Espa\u00f1a, la Banque de France, la Central Bank &amp; Financial Services Authority of Ireland, la Banca d'Italia, la Banque centrale du Luxembourg, la De Nederlandsche Bank, il Banco de Portugal, la Oesterreichische Nationalbank e la Suomen Pankki - Finlands Bank costituiscono l'Eurosistema, che formula e definisce la politica monetaria unica nella Terza fase della UEM.\nCon l'istituzione della BCE, l'IME concluse il suo mandato e fu pertanto posto in liquidazione, in conformit\u00e0 dell'articolo 123 (ex articolo 109 L) del Trattato che istituisce la Comunit\u00e0 europea. Il lavoro preparatorio affidato all'IME fu portato a termine nei tempi previsti; la BCE dedic\u00f2 i restanti mesi del 1998 agli ultimi controlli delle procedure e dei sistemi adottati.\nLa fissazione irrevocabile dei tassi di cambio.\nIl 1\u00ba gennaio 1999 ebbe inizio la terza ed ultima fase della UEM con la conduzione di una politica monetaria unica sotto la responsabilit\u00e0 della BCE.\nIl 3 maggio 1998 il Consiglio dell'Unione europea riunito nella composizione di Capi di Stato o di governo con la decisione 1998/317/CE sancirono l'adempimento dei parametri di Maastricht da parte dell'Austria, del Belgio, della Finlandia, della Francia, della Germania, dell'Irlanda, dell'Italia, del Lussemburgo, dei Paesi Bassi, del Portogallo e della Spagna.\nIl 31 dicembre 1998 l'Ecofin con il Regolamento (CE) numero 2866/98 fiss\u00f2 i tassi irrevocabili di conversione tra l'euro e lo scellino austriaco, il franco belga, il marco finlandese, il franco francese, il marco tedesco, la sterlina irlandese, la lira italiana, il franco lussemburghese, il fiorino olandese, l'escudo portoghese e la peseta spagnola.\nIl 1\u00ba gennaio 2001, con l'adesione della Grecia, gli Stati membri della UEM divennero 12; contestualmente la \u03a4\u03c1\u03ac\u03c0\u03b5\u03b6\u03b1 \u03c4\u03b7\u03c2 \u0395\u03bb\u03bb\u03ac\u03b4\u03bf\u03c2/Bank of Greece entr\u00f2 a far parte dell'Eurosistema. Il 19 giugno 2000 l'Ecofin con la decisione 2000/427/CE sanc\u00ec l'adempimento dei parametri di Maastricht da parte della Grecia, contestualmente col Regolamento (CE) numero 1478/2000 fiss\u00f2 il tasso irrevocabile di conversione tra l'euro e la dracma greca.\nIl 1\u00ba gennaio 2007, con l'adesione della Slovenia, gli Stati membri della UEM divennero 13; contestualmente la Banka Slovenije entr\u00f2 a far parte dell'Eurosistema. L'11 luglio 2006 l'Ecofin con la decisione 2006/495/CE sanc\u00ec l'adempimento dei parametri di Maastricht da parte della Slovenia, contestualmente col Regolamento (CE) numero 1086/2006 fiss\u00f2 il tasso irrevocabile di conversione tra l'euro e il tallero sloveno.\nIl 1\u00ba gennaio 2008, con l'adesione di Cipro e Malta, gli Stati membri della UEM divennero 15; contestualmente la K\u03b5\u03bd\u03c4\u03c1\u03b9\u03ba\u03b7 \u03a4\u03c1\u03b1\u03c0\u03b5\u03b6\u03b1 \u03c4\u03b7\u03c2 \u039a\u03c5\u03c0\u03c1\u03bf\u03c5/Central Bank of Cyprus e la Bank \u010aentrali ta' Malta entrarono a far parte dell'Eurosistema. Il 10 luglio 2007 l'Ecofin con le decisioni 2007/503/CE e 2007/504/CE sanc\u00ec l'adempimento dei parametri di Maastricht da parte di Cipro e Malta, contestualmente coi Regolamenti (CE) numeri 835/2007 e 836/2007 fiss\u00f2 i tassi irrevocabili di conversione tra l'euro e la lira cipriota e l'euro e la lira maltese.\nIl 1\u00ba gennaio 2009, con l'adesione della Slovacchia, gli Stati membri della UEM divennero 16; contestualmente la N\u00e1rodn\u00e1 banka Slovenska entra a far parte dell'Eurosistema. L'8 luglio 2008 l'Ecofin con la decisione 2008/608/CE\nsanc\u00ec l'adempimento dei parametri di Maastricht da parte della Slovacchia, contestualmente col Regolamento (CE) numero 693/2008 fiss\u00f2 il tasso irrevocabile di conversione tra l'euro e la corona slovacca.\nIl 1\u00ba gennaio 2011, l'Estonia adotta l'euro. Gli stati membri dell'UEM diventano 17.\nIl 1\u00ba gennaio 2014 la Lettonia adotta l'euro. Gli stati membri dell'UEM diventano 18.\nIl 1\u00ba gennaio 2015, la Lituania adotta l'euro. Gli stati membri dell'UEM diventano 19.\nLa crisi economica del 2008.\nLa crisi economica globale del 2008 impatta fortemente l'Unione europea e l'Unione economica e monetaria con le nazioni dell'Europa meridionale a pagare il prezzo pi\u00f9 alto a livello economico con la crisi del debito sovrano europeo oltre alla mancata crescita economica (Grecia, Spagna, Italia, Portogallo e Irlanda). Particolarmente grave si rivela la crisi economica della Grecia, pi\u00f9 volte sull'orlo dell'insolvenza sovrana e a rischio abbandono dell'Unione economica, la cui possibile uscita preoccupa a tal punto l'Unione da varare nuovi vincoli economici e trattati come il Fondo europeo di stabilit\u00e0 finanziaria, il Patto di bilancio europeo e il Meccanismo europeo di stabilit\u00e0 (o \"fondo salva-stati\") da parte della cosiddetta troika. Un altro evento che ha accelerato la crisi dell'Unione Europea \u00e8 stato il Brexit.\nCritiche.\nSecondo la teoria delle aree valutarie ottimali, l'eurozona non sarebbe un'area valutaria ottimale e quindi l'utilizzo della moneta unica potrebbe essere dannosa per i paesi che l'adottano. Gli economisti Richard Baldwin e Charles Wyplosz affermano che la creazione di un'unione monetaria in Europa non \u00e8 economicamente vantaggiosa, ma anzi \"\"pu\u00f2 peggiorare una situazione gi\u00e0 dolorosa di alta disoccupazione\" e che quindi \"l'unione monetaria \u00e8 ingiustificata su basi economiche\", essi ritengono che la ragione per cui fu creata tale unione \u00e8 esclusivamente politica poich\u00e9 \"la sua sopravvivenza richieder\u00e0 un passo importante verso un'Europa federale a spese degli Stati nazione\"\".\nIl presidente della Banca Centrale Europea Mario Draghi nella sua tesi di laurea del 1970 riteneva che in quel momento non sussistessero le condizioni per una moneta unica europea: la sua tesi di laurea, intitolata \"Integrazione economica e variazione dei tassi di cambio\" fu critica verso il Piano Werner.\nOltre a essi, molti altri economisti, accademici e imprenditori, avanzano, o hanno avanzato in passato, forti riserve sull'unione valutaria europea. Tra essi vi sono Roger Bootle (economista della \"City\" di Londra), vincitore nel 2012 del Wolfson Economics Prize per lo studio di fattibilit\u00e0 economica sullo smantellamento della \"zona euro\", Dominick Salvatore (professore alla Fordham University di New York), Rudi Dornbusch (gi\u00e0 professore al Massachusetts Institute of Technology), Martin Feldstein (professore alla Universit\u00e0 di Harvard), Luigi Zingales (professore presso la University of Chicago Booth School of Business), Alberto Bagnai (professore di economia all'Universit\u00e0 di Pescara), Claudio Borghi Aquilini (professore di economia all'Universit\u00e0 Cattolica del Sacro Cuore), Frits Bolkestein (ex commissario europeo), Hans-Olaf Henkel (gi\u00e0 presidente della Confindustria Tedesca). Anche i premi Nobel Milton Friedman, Amartya Sen, Joseph Stiglitz, Paul Krugman, Christopher Pissarides (inizialmente sostenitore dell'euro) e James Mirrlees hanno avanzato forti critiche all'adozione della moneta unica, alcuni di essi fino ad auspicarne l'abbandono, in particolare per l'Italia.\nVa notato, peraltro, che il premio Nobel pi\u00f9 convinto sostenitore dell'Unione Monetaria Europea \u00e8 proprio Robert Mundell, il primo teorico dell'area valutaria ottimale. Secondo Mundell, non appena le prime 11 valute vennero ancorate all'euro, prima ancora dell'emissione della moneta comune, i movimenti speculativi di capitale tra lira e marco, o tra franco e peseta, divennero ricordi del passato; i paesi dell'eurozona hanno da allora una politica monetaria migliore e i minori tassi di interessi hanno ridotto il peso del debito pubblico. Quanto ai requisiti da lui stesso dettati, Mundell ricorda che una perfetta mobilit\u00e0 del lavoro non esiste nemmeno in singoli paesi e ritiene che i vantaggi dell'euro pi\u00f9 che compensino gli svantaggi di una imperfetta mobilit\u00e0 del lavoro.\nCritiche all'Unione Economica Europea sono state mosse a seguito della crisi economica globale del 2008 che ha impattato fortemente l'Unione stessa, rea di aver ammesso al suo interno paesi che non rispettavano pienamente i parametri di Maastricht, specie in relazione alla crisi dei debiti sovrani europei (Irlanda, Grecia, Italia, Spagna e Portogallo) che sono costate misure di austerity, esterne ed interne, per evitare il default con ulteriore freno alla crescita dell'eurozona. Inoltre diversi economisti ritengono che l'Unione economica porti favori economici a nazioni gi\u00e0 economicamente dominanti (es. Germania e Francia) a scapito delle nazioni economicamente svantaggiate dell'Europa mediterranea, a causa dei vincoli economici imposti giudicati penalizzanti per le rispettive economie nazionali (es. quote latte). I difensori dell'Unione portano invece a loro favore la tesi della stabilizzazione del tasso di inflazione un po' in tutti i paesi nonch\u00e9 l'abolizione dei dazi doganali tra gli stati membri alla base del libero mercato interno."}
{"id": "4360", "revid": "287204", "url": "https://it.wikipedia.org/wiki?curid=4360", "title": "Ultimo teorema di Fermat", "text": "Lultimo teorema di Fermat, o pi\u00f9 correttamente ultima congettura di Fermat, dato che non fu dimostrata all'epoca, afferma che non esistono soluzioni intere positive dell'equazione:\nse formula_2.\nStoria.\nPierre de Fermat formul\u00f2 l'enunciato nel 1637, ma non rese nota la dimostrazione che diceva di aver trovato. Ai margini di una copia dell\"Arithmetica\" di Diofanto di Alessandria, su cui era solito formulare molte delle sue teorie, scrisse:\nNei secoli diversi matematici hanno tentato di dimostrare la congettura di Fermat. Tra questi:\nSolo nel 1994, dopo sette anni di totale dedizione al problema e un \"falso allarme\" nel 1993, Andrew Wiles, affascinato dal teorema che fin da bambino sognava di risolvere, riusc\u00ec a darne finalmente una dimostrazione. Da allora l'ultimo teorema di Fermat si pu\u00f2 chiamare teorema di Fermat-Wiles. Wiles us\u00f2 elementi di matematica e algebra moderna che Fermat non poteva conoscere; pertanto la dimostrazione di Fermat, ammesso che fosse corretta, era diversa.\nWiles pubblic\u00f2 La soluzione nel 1995 e il 27 giugno 1997 ricevette il Premio Wolfskehl, una borsa di dollari.\nNel 2016 l'Accademia norvegese di Scienze e Lettere ha assegnato a Sir Andrew J. Wiles il Premio Abel \"per la sua splendida dimostrazione dell'Ultimo Teorema di Fermat (...), che apre una nuova era nella teoria dei numeri\".\nIl contesto matematico.\nL'ultimo teorema di Fermat \u00e8 una generalizzazione dell'equazione diofantea formula_8. Gi\u00e0 Greci e Babilonesi sapevano che ha soluzioni intere, come formula_9 (infatti formula_10) o formula_11. Sono note come terne pitagoriche e sono infinite, anche escludendo le soluzioni banali per cui formula_12, formula_13 e formula_14 hanno un divisore comune e quelle, ancor pi\u00f9 banali, in cui almeno uno dei numeri sia zero.\nSecondo l'ultimo teorema di Fermat non esistono soluzioni intere positive se l'esponente \u00e8 un intero maggiore di 2. Il teorema in s\u00e9 non si presta a nessuna applicazione, cio\u00e8 non \u00e8 stato usato per dimostrare altri teoremi, ma \u00e8 noto per la sua correlazione con argomenti matematici che in apparenza non hanno a che vedere con la teoria dei numeri. La ricerca di una dimostrazione ha favorito lo sviluppo di importanti aree della matematica.\nLe origini.\nIl teorema deve essere dimostrato solo per formula_15 e nel caso in cui formula_5 sia un numero primo. Se infatti si trovasse una soluzione formula_17, si avrebbe subito una soluzione formula_18.\nFermat dimostr\u00f2 in un altro suo lavoro il caso formula_15 o, pi\u00f9 precisamente, che non esiste una terna formula_20 con elementi a due a due coprimi tale che formula_21: ovviamente, se non esiste un formula_12 elevato al quadrato non pu\u00f2 esservene uno elevato alla quarta. Per la dimostrazione us\u00f2 la tecnica \"della discesa infinita\". Negli anni il teorema fu dimostrato per vari esponenti specifici formula_5, ma non in generale. Eulero lo dimostr\u00f2 per formula_3, Dirichlet e Legendre per formula_4 nel 1825, Gabriel Lam\u00e9 per formula_26 nel 1839.\nNel 1983 Gerd Faltings dimostr\u00f2 la congettura di Mordell: per ogni formula_27 c'\u00e8 al massimo un numero finito di interi coprimi formula_12, formula_13 e formula_14 con formula_31.\nLa dimostrazione.\nUsando sofisticati strumenti della geometria algebrica (in particolare la teoria degli schemi), della teoria di Galois (e in particolare le rappresentazioni di Galois), della teoria delle curve ellittiche e delle forme modulari (e in particolare le propriet\u00e0 dell'algebra di Hecke), Andrew Wiles dell'universit\u00e0 di Princeton, con l'aiuto del suo primo studente Richard Taylor, diede una dimostrazione del teorema, pubblicata nel 1995 sugli \"Annals of Mathematics\".\nNel 1986 Ken Ribet aveva dimostrato la congettura epsilon di Gerhard Frey per cui ogni controesempio formula_31 all'ultimo teorema di Fermat avrebbe prodotto una curva ellittica definita come\nche a sua volta fornirebbe un controesempio alla congettura di Taniyama-Shimura, che lega curve ellittiche e forme modulari. Wiles ne dimostr\u00f2 un caso speciale, dimostrando che questa congettura non pu\u00f2 avere controesempi di questo tipo, e quindi dimostrando il teorema di Fermat. \nWiles impieg\u00f2 sette anni per risolvere quasi tutti i particolari, da solo e in segreto, tranne nella revisione finale, in cui lo aiut\u00f2 Nicholas Katz, un collega di Princeton. Wiles annunci\u00f2 la dimostrazione in tre conferenze all'universit\u00e0 di Cambridge, il 21-23 giugno 1993, che stupirono per il gran numero di idee e tecniche usate. Dopo un controllo fu per\u00f2 scoperto un serio errore, che parve condurre al ritiro della dimostrazione.\nWiles trascorse circa un anno a rivedere la dimostrazione, anche con l'aiuto di Taylor, e nel settembre 1994 pubblic\u00f2 la versione finale e corretta, divisa in due articoli. Il primo, pi\u00f9 corposo, contiene gran parte delle idee usate e si basa su un approccio in parte diverso da quello della prima dimostrazione, reintroducendo idee dapprima scartate; il secondo, scritto con Taylor, contiene un risultato tecnico necessario per concludere la dimostrazione.\nGli strumenti matematici usati da Wiles e Taylor erano ignoti ai tempi di Fermat; quindi restano il mistero e il dubbio su quale dimostrazione egli avrebbe potuto fornire.\nFermat ha dato realmente una dimostrazione?\nLa citazione in latino diceva:\nVi sono dubbi circa questa rivendicazione di Fermat di aver trovato una dimostrazione davvero importante e corretta. La dimostrazione di Wiles, di circa 200 pagine nella prima formulazione, ridotte a 130 nella definitiva, \u00e8 considerata al di l\u00e0 della comprensione della maggior parte dei matematici di oggi. Spesso la prima dimostrazione di un teorema non \u00e8 la pi\u00f9 diretta; \u00e8 quindi possibile che ne esista una pi\u00f9 sintetica ed elementare, ma non \u00e8 per\u00f2 verosimile che quella di Wiles si possa semplificare fino a essere esprimibile con gli strumenti che aveva Fermat. I metodi usati da Wiles erano difatti ignoti a quei tempi ed \u00e8 improbabile che Fermat sia riuscito a derivare tutta la matematica necessaria per dimostrare una soluzione. Lo stesso Wiles ha affermato: \"\u00e8 impossibile; questa \u00e8 una dimostrazione del XX secolo\".\nDunque, o c'\u00e8 una dimostrazione pi\u00f9 semplice, finora non trovata, o, pi\u00f9 probabilmente, Fermat si sbagli\u00f2. Per questo sono interessanti varie dimostrazioni, errate ma a prima vista plausibili, che erano alla sua portata. La pi\u00f9 nota si basa sul presupposto erroneo che valga l'unicit\u00e0 della scomposizione in fattori primi in tutti gli anelli degli elementi integrali dei campi sui numeri algebrici (Dominio a fattorizzazione unica e Fattorizzazione). Questa spiegazione \u00e8 stata considerata accettabile da molti esperti di teoria dei numeri e alcuni dei grandi matematici successivi che hanno lavorato sul problema seguendo questo percorso hanno anche creduto di aver dimostrato il teorema, salvo poi ammettere di aver fallito.\nIl fatto che Fermat non avesse mai pubblicato, n\u00e9 comunicato a un amico o collega, neanche un'enunciazione sulla dimostrabilit\u00e0 del teorema, come faceva di solito per le soluzioni di cui era certo, \u00e8 indizio di un possibile ripensamento, dovuto alla tardiva scoperta di un errore. Inoltre egli pubblic\u00f2 poi una dimostrazione del caso speciale formula_15 (ossia formula_35); se davvero avesse ancora creduto di avere la dimostrazione completa, non avrebbe pubblicato un lavoro parziale, segno che per lui la ricerca non era n\u00e9 soddisfacente n\u00e9 conclusa. Lo stesso si pu\u00f2 dire dei matematici che poi dimostrarono il teorema per numeri singoli: si tratt\u00f2 di passi avanti notevoli ma non risolutivi, dato che i numeri sono infiniti. Ci\u00f2 che era richiesto era un procedimento che permettesse di generalizzare la dimostrazione."}
{"id": "4361", "revid": "228587", "url": "https://it.wikipedia.org/wiki?curid=4361", "title": "Uri", "text": ""}
{"id": "4363", "revid": "287204", "url": "https://it.wikipedia.org/wiki?curid=4363", "title": "Unix", "text": "Unix (registrato ufficialmente come UNIX) \u00e8 un sistema operativo portabile di tipo proprietario per computer inizialmente sviluppato da un gruppo di ricerca dei laboratori AT&amp;T e Bell Laboratories, nel quale figurarono sulle prime anche Ken Thompson e Dennis Ritchie. Storicamente, \u00e8 stato il sistema operativo maggiormente utilizzato su sistemi mainframe a partire dagli anni settanta.\nStoria.\nUnix \u00e8 stato progettato nei Bell Laboratories (AT&amp;T Corp.). Il primo sistema operativo che pu\u00f2 definirsi a tutti gli effetti come \"Unix\" fu sviluppato da Ken Thompson nel 1969 per poter eseguire un programma chiamato \"Space Travel\", che simulava i movimenti del Sole e dei pianeti, cos\u00ec come il movimento di una navicella spaziale che poteva atterrare in diversi luoghi.\nI Bell Laboratories (anni sessanta).\nLo sviluppo di Unix si deve in parte a un progetto precedente, Multics, abbandonato ben presto dalla direzione dei Bell Laboratories perch\u00e9 ritenuto troppo complesso.\nMultics nacque con presupposti molto avanzati per l'epoca: in particolare, era un sistema operativo in grado di supportare l'esecuzione di applicazioni in timesharing. Si scelse di svilupparlo internamente, dato lo scarso supporto che l'allora produttore di computer dava a questo aspetto. Si chiamava BESYS il sistema operativo che veniva montato di default sulle macchine, e si trattava pi\u00f9 che altro di una semplice estensione dell'hardware. BESYS richiedeva un massiccio intervento manuale da parte degli operatori: ogni sequenza di operazioni doveva essere caricata dall'uomo, con grande spreco di tempo.\nFu con l'intento di automatizzare queste operazioni (timesharing) che nacque Multics (\"Multiplexed Information and Computing Service\"). Il progetto si rivel\u00f2 per\u00f2 troppo complesso, specie per i ricercatori abituati ai sistemi operativi classici e perfettamente lineari. Fu ben presto abbandonato a favore di un altro sistema nettamente pi\u00f9 semplice, ma anche molto pi\u00f9 modesto: GECOS.\nAlcuni ricercatori non ritennero corretta la decisione presa e decisero nonostante tutto di continuare lo sviluppo del progetto. Furono in particolare Ken Thompson, Dennis Ritchie, Joe Ossanna e Douglas McIlroy a non arrendersi: fu grazie ai loro sforzi che, su un minicomputer PDP-7, nacque la prima versione, scritta totalmente in assembly, di Unics (\"Uniplexed Information and Computing Service\"), che in seguito per esplicita proposta di Brian Kernighan e con l'appoggio di Dennis Ritchie, cambi\u00f2 definitivamente in Unix. Nome che stava a sottolineare la semplicit\u00e0 del progetto rispetto alla mal gestita complessit\u00e0 di Multics. In seguito al completamento del primo kernel, Thompson e altri ricercatori elaborarono una serie di principi di programmazione:\nInvenzione del linguaggio C.\nL'invenzione del linguaggio di programmazione C costituisce una fase importante nella storia di Unix. Il C, sviluppato da Thompson e Ritchie nell'arco 1969-1973, ha permesso di portare il kernel su piattaforme diverse dall'originario PDP-7, costituendo di fatto il primo software della storia ad essere in grado di funzionare in ambienti totalmente diversi. Assieme al kernel, ossia il nucleo del sistema operativo, Unix \u00e8 stato corredato di una serie di applicazioni standard per la gestione dei file e degli utenti, che continuano ad essere usati nei sistemi operativi moderni.\nPrime applicazioni in azienda (anni settanta).\nI Bell Laboratories erano di propriet\u00e0 dell'AT&amp;T (societ\u00e0 che gestiva le comunicazioni telefoniche negli Stati Uniti), la quale deteneva i diritti di Unix. Proprio in quel periodo, all'inizio degli anni settanta, il sistema telefonico statunitense stava subendo una piccola rivoluzione interna: l'utilizzo di mini-computer per la gestione del traffico voce e dati. Questi erano dotati di software di tipo minimale, che permetteva operazioni di manutenzione piuttosto limitate. Ben presto, si scopr\u00ec come Unix, grazie alla sua concezione moderna e alla sua versatilit\u00e0, permettesse ai mini-computer di fare operazioni molto pi\u00f9 complesse. Per la prima volta, le operazioni di manutenzione potevano essere gestite a livello centrale, senza spedire i tecnici a investigare sul posto ad ogni singolo guasto.\nSviluppo ad opera del mondo universitario (anni ottanta e novanta).\nAT&amp;T non volle avere alcuna royalty sull'utilizzo e la modifica di Unix. Ci\u00f2 non a fini di beneficenza, come si potrebbe erroneamente pensare, ma per un fatto \"politico\": in quanto monopolista, AT&amp;T aveva una gamma di servizi da offrire al mercato limitati per legge e Unix non costituiva un affare direttamente collegato alle telecomunicazioni, anche se sotto certi aspetti lo era. Al centro di forti critiche per via della sua posizione dominante, AT&amp;T permise che il codice sorgente di Unix venisse distribuito gratuitamente per fini di studio alle universit\u00e0 di tutto il mondo.\nOttenere una copia del sistema operativo era piuttosto semplice e davvero poco costoso: bastava pagare le spese di spedizione del supporto. In breve tempo, si form\u00f2 una comunit\u00e0 mondiale a livello universitario incentrata sullo sviluppo di nuove componenti e applicazioni per Unix, seguendo le linee guida dell'open source moderno. Grazie a questo processo, nel corso degli anni settanta, videro la luce le prime sette versioni del sistema operativo.\nUnix costitu\u00ec un forte aggregatore per la nascente scienza dell'informazione. Di fatto, si pu\u00f2 addirittura affermare che fu il suo sviluppo congiunto a definire per la prima volta l'idea di informatica come scienza. Unix ha prodotto inoltre una serie di conseguenze altamente desiderabili in ambito scientifico:\nPer risolvere i problemi di condivisione del codice, si introdusse per la prima volta la copia di file tra sistemi dislocati in parti diverse del mondo attraverso la linea telefonica. Il sistema venne chiamato UUCP (Unix to Unix Copy) e nonostante venisse ben presto surclassato dalla nascente ARPANET (in seguito Internet), costitu\u00ec un esempio dell'ambiente vivace e produttivo che si era costruito attorno a Unix.\nLa commercializzazione.\nCon lo smembramento di AT&amp;T nel 1984 nelle famose 7 baby-bells, societ\u00e0 pi\u00f9 piccole che operavano a livello locale, la condivisione gratuita di Unix ebbe fine. Solamente alcune Universit\u00e0, come quella di Berkeley in California, continuarono a sviluppare la loro versione derivata da Unix. AT&amp;T aveva dimesso la propria posizione di operatore dominante ed era diventato un carrier per le chiamate tra i vari stati. La commercializzazione di Unix non conosceva pi\u00f9 ostacoli e pertanto Unix System III (basato sulla settima versione) fu la prima release ad essere pubblicata dietro corrispettivo di un prezzo e senza codice sorgente. Segu\u00ec pochi anni dopo la versione UNIX System V, che includeva il supporto ad altre architetture e l'inserimento dell'editor vi originariamente sviluppato dalla derivazione californiana di Unix, BSD.\nAltre societ\u00e0 cominciarono a offrire versioni commerciali di Unix. Alcune ottennero un'apposita licenza di utilizzo del codice da parte di AT&amp;T, mentre altre si affidarono al ramo di sviluppo creato dall'Universit\u00e0 di Berkeley. Fu appunto da questa derivazione che Bill Joy cre\u00f2 SunOS (ora Solaris e OpenSolaris) e fond\u00f2 Sun Microsystems nel 1982. Anche Microsoft ebbe la propria versione di Unix, che chiam\u00f2 XENIX, poi acquisita dalla SCO (Santa Cruz Operation). Si deve proprio alla SCO l'opera per renderla compatibile con i sistemi Intel 386.\nNel 1988, nacque il primo vero standard di Unix, il SVR4 o System V Release 4, che racchiudeva tutte le innovazioni promosse dalle varie societ\u00e0 che avevano commercializzato Unix finora come Sun, BSD, SCO e IBM.\nNel 1993, AT&amp;T decise di vendere tutti i diritti di Unix a Novell, con i quali cre\u00f2 UnixWare, un sistema che integrava la tecnologia alla base di NetWare. Poi UnixWare si trov\u00f2 a dover competere con Microsoft Windows NT, ma essendo mancante di un supporto commerciale valido alla lunga perse la battaglia. Nel 1995, alcuni diritti sullo sviluppo e commercializzazione vennero distribuiti a SCO. Non si conosce di preciso quali diritti siano stati ceduti, e la questione \u00e8 attualmente alla base dell'odierna causa che contrappone le due societ\u00e0.\nLa causa di SCO contro Linux (anni duemila).\nInizialmente, la SCO support\u00f2 Linux con una propria distribuzione e collabor\u00f2 attivamente nell'intento di rendere pi\u00f9 appetibile il suo Unix schiacciato dalla concorrenza Microsoft; accadde, per\u00f2, che, mentre la SCO perdeva le vendite a causa di un inadeguato supporto commerciale, le piccole ditte di Linux crescevano incredibilmente.\nLa crescita di Linux caus\u00f2 non pochi problemi a SCO, che venne schiacciata dalla forte crescita di Linux da un lato e dalla forza commerciale di Microsoft dall'altro. Decise allora di ricorrere per vie legali contro IBM e altre societ\u00e0 che utilizzavano fortemente Linux al centro del proprio business. Le accuse riguardarono presunte violazioni di copyright nel kernel di Linux; ci\u00f2 significava che alcune parti di Linux, secondo SCO, fossero state copiate dal kernel di Unix, di cui SCO affermava di detenere i diritti.\nAll'inizio del 2007, SCO forn\u00ec i dettagli specifici della presunta violazione di copyright. Diversamente dalle precedenti affermazioni che vedevano SCO proprietaria di 1 milione di righe di codice, specificarono soltanto 326 linee di codice, la maggior parte del quale non era coperto da copyright.\nAd agosto 2007, la corte nel caso Novell stabil\u00ec, per cominciare, che SCO non possedeva neanche i diritti di copyright su Unix.\nCuriosamente anche BSD soffr\u00ec di un attacco legale simile (relativamente alla neo-distribuzione BSD/386), ad opera della AT&amp;T. La disputa si concluse nel 1994, largamente a favore di BSD, dove, tra 18000 file, soltanto 3 dovettero essere rimossi dal sistema e 70 modificati in termini di licenza.\nUnix e software libero.\nNel 1983, Richard Stallman lanci\u00f2 un progetto per creare GNU, un clone di Unix che fosse software libero, ossia garantisse completa libert\u00e0 di utilizzo e modifica da parte di utenti e sviluppatori, sottraendo cos\u00ec Unix ai produttori di software proprietario. Nel 1991, il lavoro fu completato con la creazione del kernel Linux da parte di Linus Torvalds. Il mondo Unix conobbe cos\u00ec una seconda giovinezza.\nAttualmente, i sistemi operativi della famiglia Unix o Unix-like pi\u00f9 diffusi sono MacOS su computer Apple, per quanto riguarda l'ambito desktop, mentre GNU/Linux \u00e8 sicuramente quello dominante in ambito server, anche se c'\u00e8 una crescente diffusione anche sui netbook e i personal computer. Tra il 2007 e il 2008, diversi costruttori, tra cui Dell, ASUS, Lenovo e Hewlett-Packard, hanno proposto al grande pubblico computer con GNU/Linux preinstallato, aprendo a tale sistema operativo le porte dell'informatica personale. Dal 2009, si stanno diffondendo computer palmari e telefoni cellulari che utilizzano Android, un sistema operativo basato sul kernel Linux e modificato da Google per essere estremamente leggero.\nDescrizione.\nIl sistema operativo Unix pu\u00f2 essere riassunto in base alle seguenti caratteristiche: \nSpecifiche e certificazioni.\nLa pi\u00f9 importante famiglia di sistemi operativi derivati da Unix, ma non certificati come UNIX, \u00e8 quella di BSD, di cui fanno parte FreeBSD, NetBSD, OpenBSD, DragonFly BSD e molti altri. Da ricordare che nella famiglia Unix \u00e8 presente anche MINIX.\nC'\u00e8 una grande differenza tra le diciture \"Unix\", \"Unix-like\" e \"UNIX\":"}
{"id": "4365", "revid": "2074539", "url": "https://it.wikipedia.org/wiki?curid=4365", "title": "University College (Londra)", "text": "La University College London, nota anche con la sigla UCL, \u00e8 una prestigiosa universit\u00e0 britannica con sede a Londra, e un college costitutivo dell'Universit\u00e0 di Londra.\nStoria.\nL'UCL \u00e8 la terza pi\u00f9 antica universit\u00e0 britannica. Fu fondata nel 1826 con il nome di \"London University\", come alternativa laica alle universit\u00e0 di Oxford e Cambridge.\nL'opposizione della Chiesa d'Inghilterra, tuttavia, le imped\u00ec di ottenere l'autorizzazione reale a conferire titoli accademici. Solo nel 1836, quando insieme al King's College diede vita all'Universit\u00e0 di Londra, fu autorizzata a rilasciare titoli accademici per conto di quest'ultima.\nIl filosofo Jeremy Bentham \u00e8 considerato padre spirituale dell'UCL, avendo avuto un ruolo fondamentale nella sua fondazione e nei suoi primi anni di vita.\nNel 1973, presso l'UCL fu installato il primo nodo della rete ARPANET (precursore di Internet) al di fuori degli Stati Uniti d'America.\nStruttura.\nAnche se UCL fa volontariamente parte dell'Universit\u00e0 di Londra, \u00e8 per lo pi\u00f9 comparabile ad un'universit\u00e0 autonoma, che si autogoverna ed autofinanzia, assegnando le proprie lauree.\nFacolt\u00e0.\nL'universit\u00e0 \u00e8 costituita dalle seguenti undici facolt\u00e0:\nCampus.\nIl campus principale dello UCL si trova in Gower Street, a Bloomsbury, nell'area Central London ed include i dipartimenti di biologia, chimica, economia, ingegneria, geografia, storia, lingue, matematica, filosofia, scienze politiche, fisica e astronomia, le strutture precliniche della UCL Medical School, il London Centre for Nanotechnology, la Slade School of Fine Art, l'unione studentesca \"UCL Union\" (la pi\u00f9 antica del Regno Unito), la UCL Science Library, il teatro \"UCL Bloomsbury Theatre\" ed il museo archeologico Petrie. Esso \u00e8 raggiungibile con i mezzi pubblici e le stazioni della metropolitana pi\u00f9 vicine sono Euston Square, Warren Street, Russell Square e Goodge Street.\nVicino a questo campus, sempre a Bloomsbury vi sono la facolt\u00e0 di giurisprudenza, lo University College Hospital ed i seguenti istituti: UCL Cancer Institute, UCL Ear Institute, UCL Eastman Dental Institute, UCL Institute of Child Health, UCL Institute of Archaeology, UCL Institute of Child Health, UCL Institute of Neurology, UCL School of Slavonic and East European Studies. In altri punti della zona Central London vi sono lo UCL Institute of Ophthalmology, lo UCL Institute of Orthopedics and Musculoskeletal Science, il Royal Free Hospital ed il Whittington Hospital della UCL Medical School ed una serie di altre cliniche universitarie.\nStemma.\nUCL ha uno stemma, il quale rappresenta un braccio piegato ed alzato verso l'alto, rivestito da una corazza e con in mano una ghirlanda; i tradizionali colori accademici e sportivi dell'universit\u00e0 sono il viola e l'azzurro, i quali derivano dal proprio stemma.\nControversie.\nUCL \u00e8 stata identificata come facente parte di un gruppo di universit\u00e0 del Regno Unito, comunemente noto come G5, il quale ha iniziato ad agire come lobby e gruppo di pressione.\nSecondo il \"Times Higher Education\", le 5 istituzioni sono l'Imperial College London, la London School of Economics, l'Universit\u00e0 di Cambridge, l'Universit\u00e0 di Oxford, e lo University College London; esse vengono descritte come una super-\u00e9lite, dal momento che sono gi\u00e0 membri dell'elitario Russell Group."}
{"id": "4366", "revid": "466539", "url": "https://it.wikipedia.org/wiki?curid=4366", "title": "Unione Sovietica", "text": "LUnione delle Repubbliche Socialiste Sovietiche (; ), acronimo URSS e in forma abbreviata Unione Sovietica (, ), fu uno Stato federale che si estendeva tra Europa orientale e Asia settentrionale, nato il 30 dicembre 1922 sulle ceneri dell'impero russo dopo la guerra civile russa e scioltosi ufficialmente il 26 dicembre 1991. Era composto di 15 repubbliche socialiste, la pi\u00f9 grande delle quali era la Russia, a sua volta suddivisa in repubbliche autonome federate.\nLa distanza tra i suoi due punti estremi orientale e occidentale era superiore ai chilometri (pi\u00f9 di 90 gradi di longitudine); il suo punto pi\u00f9 occidentale era l'Oblast' di Kaliningrad (oggi in Russia), al confine con la Polonia, e quello pi\u00f9 orientale il capo De\u017en\u00ebv sullo stretto di Bering, che lo divideva dal continente nordamericano distante circa 80 chilometri.\nIn particolare, una sua isola nello stretto, la Grande Diomede, dista solo 3\u00a0km dalla Piccola Diomede, appartenente agli Stati Uniti d'America: si trattava della distanza minore tra le due superpotenze militari dell'epoca.\nEra il Paese pi\u00f9 esteso del mondo con km\u00b2 di superficie, pari a un sesto delle terre emerse, nonch\u00e9 il Paese pi\u00f9 esteso d'Asia e d'Europa, per ciascuna delle parti di competenza continentale.\nDopo la vittoria conseguita contro le potenze dell'Asse nella seconda guerra mondiale divenne una superpotenza economica e militare, riuscendo a imporre il suo sistema politico e sociale anche fuori dei confini nazionali, soprattutto in Europa orientale.\nIl suo scontro con il blocco occidentale guidato dagli Stati Uniti d'America, l'altra superpotenza emersa all'epoca, port\u00f2 alla guerra fredda, conclusa formalmente con la dissoluzione dell'Unione Sovietica. La Russia \u00e8 subentrata all'URSS alla fine degli anni novanta nel Consiglio di sicurezza delle Nazioni Unite e nel G8, ed ha raccolto gran parte dell'eredit\u00e0 militare e geopolitica sovietica.\nLa lista delle repubbliche costituenti la federazione sub\u00ec nel corso del tempo numerose variazioni. Negli anni precedenti il suo scioglimento ne facevano parte quindici repubbliche. La pi\u00f9 grande per superficie, economia e popolazione e la pi\u00f9 importante sul piano politico era la Russia. Anche il territorio dell'Unione Sovietica sub\u00ec vari mutamenti e nel periodo pi\u00f9 recente corrispondeva approssimativamente a quello del tardo Impero russo, senza tuttavia Alaska, Finlandia e Polonia.\nL'organizzazione politica del Paese prevedeva un solo partito politico ufficialmente riconosciuto, il Partito Comunista dell'Unione Sovietica (PCUS), guidato da un segretario generale e dal politburo.\nStoria.\nLa Russia fu uno dei pochi Paesi europei a non aver vissuto, nel corso del XIX secolo, una trasformazione in senso democratico e liberale delle proprie strutture economiche, sociali e politiche. Le tensioni tra le esigenze di cambiamento espresse da una parte della popolazione e un modello politico statico, basato su una monarchia autocratica, furono all'origine di tre rivoluzioni. La prima, senza esito, ebbe luogo nel 1905, successiva alla sconfitta nella guerra contro il Giappone. La seconda e la terza avvennero invece nel 1917, rispettivamente a marzo (febbraio secondo il calendario giuliano, seguito dalla Chiesa ortodossa russa e a quei tempi in vigore in Russia) e novembre (ottobre), innescate da gravi problemi politico-sociali, da un diffuso malcontento nei confronti della monarchia e dalla tremenda crisi sofferta dall'Impero russo durante la prima guerra mondiale.\nLa rivoluzione di febbraio.\nIl 23 febbraio (8 marzo del calendario gregoriano) 1917 un'insurrezione, in gran parte spontanea, degli operai e della guarnigione di Pietrogrado port\u00f2 all'occupazione della citt\u00e0 e al rovesciamento della dinastia Romanov, ratificata con l'abdicazione dello zar Nicola II a favore del fratello Michele e la rinuncia al trono, il 3 marzo, da parte di quest'ultimo. Il 27 febbraio era stato intanto formato il Soviet di Pietrogrado, primo di un gran numero di assemblee che sarebbero di l\u00ec a poco sorte in tutta la Russia. Nell'organismo ottennero una posizione dominante i menscevichi e i socialrivoluzionari, che consegnarono il potere nelle mani della borghesia e del Governo provvisorio, costituitosi a marzo con la presidenza del principe L'vov.\nCon il ritorno di Lenin dall'esilio in Svizzera e la pubblicazione delle sue Tesi di aprile, approvate dalla VII Conferenza del Partito bolscevico, acquis\u00ec sempre pi\u00f9 consenso presso le masse l'obiettivo della trasformazione della rivoluzione borghese in una rivoluzione socialista. Intanto si cre\u00f2 forte tensione fra il Governo e il Soviet a proposito della prosecuzione della partecipazione alla guerra, e si arriv\u00f2 alla formazione di un gabinetto di coalizione con la partecipazione di menscevichi e socialrivoluzionari insieme ai ministri borghesi.\nLa rivoluzione d'ottobre.\nA luglio una manifestazione di operai e soldati di cui presero la testa i bolscevichi dopo un inizio spontaneo fu respinta dalle forze governative, ma anche il secondo gabinetto cadde e fu sostituito da un nuovo Governo di coalizione guidato dal socialrivoluzionario Aleksandr Kerenskij. Le forze conservatrici ritennero giunto il momento di sopprimere i soviet e ad agosto organizzarono un colpo di stato guidato dal generale Lavr Kornilov, fermato da un sollevamento di massa degli operai e dei soldati su iniziativa dei bolscevichi. Questi ultimi acquisirono sempre maggiore popolarit\u00e0 e la maggioranza in numerosi soviet (di quello di Pietroburgo divenne presidente Trockij), mentre anche le posizioni dei soldati e dei contadini si radicalizzavano.\nIl 7 novembre (25 ottobre del calendario giuliano) fu concretizzata l'insurrezione precedentemente deliberata dal Comitato centrale del Partito bolscevico: soldati, operai (le \"Guardie Rosse\"), marinai della Flotta del Baltico occuparono in breve i punti chiave della citt\u00e0 e l'indomani venne preso il Palazzo d'Inverno, sede del Governo. La sera stessa il potere venne consegnato al Congresso panrusso dei Soviet, che form\u00f2 un nuovo governo, il Consiglio dei commissari del popolo, guidato da Lenin. La Rivoluzione si estese subito dopo a gran parte dei territori dell'ex Impero russo, di cui i bolscevichi presero il controllo in alcuni casi in modo pacifico, in altri dopo accesi scontri con gli oppositori.\nSempre nel 1918 nacque l'Armata Rossa, che sostitu\u00ec il vecchio e disgregato esercito. La reazione delle forze escluse dal potere e delle potenze straniere non si fece attendere. Nella primavera del 1918 gli inglesi occuparono i porti di Murmansk e Arcangelo, mentre i giapponesi si impadronirono del porto di Vladivostok. In seguito intervennero anche i francesi e gli statunitensi. In Ucraina, Finlandia, Estonia, Lettonia e Lituania si instaurarono regimi nazionalistici con l'aiuto tedesco, mentre in Russia nacquero diciotto governi opposti a quello sovietico. Nell'estate del 1918 vennero arrestati anarchici e scioperanti, e vennero fucilate alcune migliaia di oppositori politici. La guerra civile vide l'Armata Rossa, guidata da Trockij, combattere in particolare contro gli eserciti dell'Armata Bianca, guidati dall'ammiraglio Kol\u010dak in Siberia e del generale Denikin nella Russia meridionale. Al conflitto parteciparono anche gli eserciti dell'Armata Verde, che durante il conflitto si alle\u00f2 sia con l'Armata Rossa sia con l'Armata Bianca e a volte le combatt\u00e9 entrambe; e quelli dell'Armata Nera.\nSin dal 1919 l'Armata Rossa ottenne diverse vittorie conquistando alla fine del 1920 la Crimea e, nel 1921, l'area del Caucaso. La guerra civile dur\u00f2 comunque fino al 1923, quando si concluse con la sconfitta degli ultimi eserciti contadini. L'Armata Rossa dovette per\u00f2 desistere in Estonia, Lettonia e Lituania, dove si formarono i tre Stati indipendenti, che sarebbero poi stati annessi all'Unione Sovietica in occasione della seconda guerra mondiale.\nDalla fondazione alla morte di Stalin.\nLa guerra fin\u00ec con la vittoria dell'Armata Rossa e la fondazione dell'Unione Sovietica, il primo Stato socialista del mondo, il 30 dicembre 1922, sotto la guida di Lenin. L'Unione Sovietica succedette all'Impero russo, ma la sua estensione fu inferiore a causa dell'indipendenza ottenuta dalla Polonia, Finlandia e dei Paesi Baltici e sancita dal Trattato di Versailles. Nel 1924 il Regno d'Italia, per volont\u00e0 di Benito Mussolini, riconobbe ufficialmente l'Unione Sovietica.\nDopo la morte di Lenin (avvenuta il 21 gennaio 1924), ci fu una lotta per la conquista del potere all'interno della \"leadership\" del partito tra chi sosteneva che per sopravvivere la rivoluzione avrebbe dovuto estendersi ai Paesi a capitalismo avanzato (soprattutto l'allora Repubblica di Weimar), consentendo cos\u00ec l'intervento armato della classe operaia di quei Paesi al fianco di quella russa per schiacciare i contadini, concepiti come intrinsecamente controrivoluzionari \u2013 cos\u00ec la pensava per esempio Trockij \u2013 e chi teorizzava la necessit\u00e0, scaturita dal fallimento dei moti del 1919 in Germania e Ungheria (ma dai primi ritenuta incoerente con il principio marxista dell'internazionalismo), del \"socialismo in un solo Paese\". Il segretario del partito Iosif Vissarionovi\u010d D\u017euga\u0161vili, detto Stalin, fautore del \"socialismo in un solo Paese\", emerse come nuovo capo contrapponendosi a Lev Trockij. Al fianco di Stalin e contro Trockij si schier\u00f2 tutta la vecchia guardia bolscevica, con in testa Nikolaj Ivanovi\u010d Bucharin e, in un primo momento, Grigorij Evseevi\u010d Zinov'ev, in seguito entrambi processati e fucilati come elementi controrivoluzionari. La compattezza del partito nel respingere le tesi di Trockij port\u00f2 a una sua rapida emarginazione e al suo allontanamento dal partito, culminato nell'esilio iniziato nel 1929.\nStalin avvi\u00f2 un programma di rapida industrializzazione e di riforme agricole, sviluppando rapidamente l'economia socialista, grazie ai successi della pianificazione. Per fare ci\u00f2 ampli\u00f2 la portata della polizia segreta di Stato (prima NKVD, poi GPU e infine KGB) e fece s\u00ec che durante il suo governo un numero imprecisato di persone che non appoggiavano la sua politica, da alcuni autori stimato in alcune centinaia di migliaia di deportati, da altri in decine di milioni o addirittura fino a centodieci milioni di morti, venissero condannate alla pena capitale o incarcerate nei \"gulag\". Particolarmente famoso \u00e8 il periodo 1936-1939, conosciuto come periodo delle \"grandi purghe\".\nTra il 1936 e il 1939 durante la Guerra civile spagnola l'Unione Sovietica fu l'unico paese a fornire aiuto militare ai combattenti della repubblica spagnola, in contrasto con la formale neutralit\u00e0 delle nazioni occidentali, e guidandone l'azione politica anche contro le altre forze antifranchiste, ma dissidenti dalla linea della Internazionale Comunista\nA met\u00e0 agosto del 1939 la Germania nazista di Hitler propose all'Unione Sovietica un patto di non aggressione, preceduto da un accordo commerciale fra i due Paesi (quest'ultimo fu firmato a Berlino il 20 agosto 1939). Il 23 agosto veniva firmato a Mosca il patto di non aggressione fra Unione Sovietica e Germania nazista, che divenne famoso con il nome di patto Molotov-Ribbentrop. Il protocollo ufficiale prevedeva l'impegno, di ciascun Paese firmatario, a non attaccare l'altro. Inoltre, se una delle due parti fosse stata oggetto di aggressione da parte di una terza potenza, l'altro firmatario non avrebbe fornito all'aggressore alcun aiuto. Tuttavia il patto comprendeva anche un \"protocollo segreto\" che definiva fra le parti le rispettive sfere d'influenza nell'Europa orientale. Esso dava quindi mano libera all'Unione Sovietica per sottoporre a controllo le repubbliche baltiche di Estonia, Lettonia, Lituania e della Finlandia, stabilendo il confine delle rispettive aree di influenza nella frontiera settentrionale della Lituania.\nPer quanto riguardava la Polonia il confine fra le due sfere d'influenza dei firmatari del patto venivano stabilite nei corsi dei fiumi Narew, Vistola e San, mentre l'Unione Sovietica dichiarava il proprio interesse sulla Bessarabia (passata alla Romania nel 1917) e riceveva dalla Germania nazista una dichiarazione di \"non interesse\" a quel territorio. Subito dopo l'Unione Sovietica comunicava a Francia e Gran Bretagna di considerare ormai inutili i colloqui a lungo portati avanti fra le tre potenze, per giungere a un accordo contro la Germania nazista. Fu il patto Molotov-Ribbentrop a dar mano libera a Hitler per procedere all'invasione della Polonia, essendosi questi cos\u00ec garantito il non intervento dell'Unione Sovietica e avendo scongiurato il pericolo di dover combattere su due fronti (essendo allora Il Terzo Reich sprovvisto delle risorse economiche e militari necessarie ad un eventuale guerra su pi\u00f9 fronti), nel caso d'intervento di Francia e Gran Bretagna a fianco della Polonia, quando questa fosse stata attaccata dalla Germania, il che avvenne gi\u00e0 il 1\u00ba settembre di quell'anno senza una dichiarazione di guerra.\nIl 17 settembre l'esercito sovietico invadeva a sua volta la Polonia da est e due giorni dopo si fermava all'incontro a Brest-Litovsk con quello tedesco. Germania nazista e Unione Sovietica si dedicarono quindi il 28 settembre a definire nei dettagli la spartizione dell'Europa orientale secondo i criteri generali stabiliti dal patto Molotov-Ribbentrop: il confine fra le parti nel territorio polacco venne confermato e l'Unione Sovietica ebbe mano libera per occupare Lituania, Lettonia ed Estonia. Nel giugno 1940 l'Unione Sovietica invase e annett\u00e9 Bessarabia e Bucovina settentrionale, sottraendole alla Romania. Per questi atti l'Unione Sovietica fu espulsa dalla Societ\u00e0 delle Nazioni.\nIl 13 aprile 1941 l'Unione Sovietica strinse con l'allora Impero giapponese un patto quinquennale di \"non aggressione\" tra i due Paesi che fu firmato a Mosca dall'allora ministro degli affari esteri giapponese Y\u014dsuke Matsuoka e da quello sovietico Molotov.\nLa seconda guerra mondiale.\nAggredita dalle truppe di Hitler con l'operazione Barbarossa, iniziata il 22 giugno 1941, l'Unione Sovietica vide la porzione occidentale del territorio rapidamente occupata dal nemico, che vi commise eccidi e devastazioni. Grazie anche al trasferimento a oriente delle industrie belliche, reso possibile dal periodo di pace guadagnato con il patto di non aggressione con la Germania nazista, e ai massicci aiuti in armi e altro equipaggiamento ricevuti da Stati Uniti e Gran Bretagna, l'Unione Sovietica riusc\u00ec a bloccare l'invasione e, a partire dalle vittoriose battaglie di Stalingrado e Mosca, a respingere le truppe dell'Asse. L'avanzata dell'Armata Rossa si concluse a Berlino nel maggio 1945.\nTra il 4 e l'11 febbraio del 1945 nel palazzo imperiale di Livadia si tenne la conferenza di Yalta, il pi\u00f9 famoso degli incontri fra Stalin, Churchill e Roosevelt, nei quali fu deciso quale sarebbe stato l'assetto politico internazionale al termine della seconda guerra mondiale. In particolare a Yalta furono poste le basi per la divisione dell'Europa e del mondo in zone di influenza. In seguito agli accordi di Yalta l'Unione Sovietica dichiar\u00f2 guerra all'Impero Giapponese l'8 agosto 1945 (nonostante fosse ancora in vigore con l'Impero Giapponese il patto di non aggressione del 1941) e il giorno successivo lanci\u00f2 un milione di soldati veterani del fronte orientale contro la Manciuria, dove erano di stanza circa giapponesi.\nEntro una settimana la regione, la Corea settentrionale e Sachalin furono occupate; nelle Curili invece la resistenza nipponica fu pi\u00f9 aspra, ma il 23 agosto furono parimenti conquistate. La vittoria riportata sulle truppe della Germania nazista, dell'Italia fascista e dei loro alleati ebbe per\u00f2 un elevatissimo costo in vite umane e distruzioni materiali: \nIl dopoguerra.\nSotto Stalin l'Unione Sovietica usc\u00ec dalla seconda guerra mondiale (chiamata nell'URSS \"grande guerra patriottica\") come una delle principali potenze mondiali, con un territorio che inglobava gli Stati baltici e una porzione significativa della Polonia ante-guerra, unitamente a una sostanziale sfera d'influenza nell'Europa orientale (vedi Impero sovietico). Il confronto politico tra l'Unione Sovietica e gli Stati Uniti persistette per molti anni e viene denominato con il termine di guerra fredda.\nLa Guerra di Corea.\nDurante la Guerra di Corea l'Unione Sovietica support\u00f2 la Corea del Nord insieme alla Cina di Mao Zedong.\nDa Chru\u0161\u010d\u0451v a Bre\u017enev.\nDopo la morte di Stalin si scaten\u00f2 una nuova lotta per il potere che vide Nikita Chru\u0161\u010d\u0451v come vincitore. Sotto la sua guida l'Unione Sovietica fu protagonista dell'appoggio al processo di liberazione delle nazioni africane e asiatiche dalla dominazione coloniale europea e statunitense, intervenendo ad esempio, nel 1956, a difesa dell'Egitto di Nasser, minacciato di aggressione militare da parte di Francia e Regno Unito per la sua decisione di nazionalizzare la Compagnia del Canale di Suez (vedi Crisi di Suez).\nUno dei momenti peggiori nelle relazioni tra Stati Uniti e Unione Sovietica fu la crisi dei missili di Cuba, quando Chru\u0161\u010d\u0451v, dopo avere saputo della presenza di missili balistici nucleari statunitensi sul suolo di Italia e Turchia, inizi\u00f2 a installare missili nucleari a medio raggio in difesa dell'isola di Cuba, che aveva proclamato il carattere socialista della rivoluzione vittoriosa nel 1959 ed era stata attaccata nell'aprile 1961, con lo sbarco nella baia dei Porci delle forze contro-rivoluzionarie provenienti dal territorio statunitense su mandato dell'amministrazione statunitense. L'elevata tensione raggiunta tra le due potenze, che per giorni tenne il mondo sull'orlo della guerra atomica, si risolse in un accordo comprendente lo smantellamento delle postazioni missilistiche sovietiche in territorio cubano. Come contropartita l'Unione Sovietica ottenne l'impegno statunitense a non aggredire mai la Repubblica di Cuba e lo smantellamento dei missili statunitensi dispiegati da anni in Turchia. La parte dell'accordo concernente i missili statunitensi non venne all'epoca resa nota al pubblico.\nChru\u0161\u010d\u0451v, che per tutto il suo periodo al potere oscill\u00f2 tra i poli opposti di una radicale \"destalinizzazione\" (conosciuta come distensione) e di una difesa del vecchio ordine (come nel caso dell'invasione dell'Ungheria durante la rivoluzione del 1956), fu rimosso nel 1964 da un \"blitz\" interno al partito, guidato da Leonid Bre\u017enev, che prese il potere e govern\u00f2 fino alla morte nel 1982. Questo evento inaugur\u00f2 quella che sarebbe stata conosciuta negli anni seguenti come il periodo della \"stagnazione\".\n\"Perestrojka\" e \"glasnost\".\nDopo la prematura scomparsa di Jurij Vladimirovi\u010d Andropov e il breve interregno di Konstantin Ustinovi\u010d \u010cernenko \u2013 esponente della vecchia guardia del partito ed ex braccio destro di Breznev \u2013 negli anni ottanta il nuovo presidente Michail Gorba\u010d\u00ebv riform\u00f2 drasticamente il sistema politico sovietico con il suo programma detto \"glasnost\".\nIl complesso delle sue riforme politiche ed economiche, conosciuto con il nome di \"perestrojka\" (\"ristrutturazione\"), port\u00f2 a forti alterazioni in direzione dell'autogestione della pianificazione centralizzata, con la conseguenza del rapido collasso dell'economia, di pesanti disfunzioni nelle filiere produttive. In politica estera la nuova direzione sovietica negozi\u00f2 con gli Stati Uniti una riduzione degli armamenti, in un'ottica di riavvicinamento che avrebbe di l\u00ec a poco significato la fine del socialismo reale.\nSostenuta da Gorba\u010d\u00ebv, la promozione nel 1985 di Aleksandr Nikolaevi\u010d Jakovlev a capo del dipartimento per la propaganda del Comitato centrale, e l'anno successivo a segretario della propaganda, segna un profondo cambiamento nel rapporto tra partito e mass media sovietici, i quali vengono esortati alla critica serrata contro il PCUS.\nL'amministrazione Gorba\u010d\u00ebv, con la cosiddetta \"dottrina Sinatra\", si propose d'instaurare un nuovo atteggiamento di \"non ingerenza\" verso gli altri Paesi socialisti dell'Europa orientale. Di fatto questa situazione permise una quasi immediata transizione politica che, tra la fine del 1989 e la prima met\u00e0 del 1990, avrebbe portato al disfacimento del blocco orientale e alla transizione degli Stati che ne avevano fatto parte all'economia di mercato.\nI Paesi baltici (Estonia, Lettonia e Lituania), invasi da Stalin prima dello scoppio della seconda guerra mondiale e annessi con la forza nel dopoguerra all'Unione Sovietica, videro prevalere al loro interno un forte senso di nazionalismo, che li avrebbe portati a richiedere e ottenere l'indipendenza, prima ancora che la stessa Unione Sovietica si sfaldasse. La Germania Est, dopo la caduta del Muro di Berlino, si stacc\u00f2 dall'influenza sovietica e, sulla spinta della direzione di Gorba\u010d\u00ebv che aveva sostituito, con i buoni uffici di Mosca, Erich Honecker e la vecchia direzione della SED, nel 1990 venne unita alla Repubblica Federale.\nIl 28 giugno 1991 venne dichiarato sciolto il Consiglio di mutua assistenza economica e il 1\u00ba luglio il patto di Varsavia; questi due eventi sancirono quantomeno simbolicamente la fine dell'influenza della Russia sovietica nell'Europa orientale e preclusero agli eventi del mese successivo.\nDissoluzione dell'Unione Sovietica.\nNell'agosto 1991 (fra il 19 e il 21) l'Unione Sovietica si dissolse dopo un fallito colpo di Stato, tentato da alcuni elementi dei vertici militari e dello Stato (Janaev, Jazov e altri), che osteggiavano la direzione verso cui Gorba\u010d\u00ebv stava guidando la nazione e il nuovo patto federativo delle repubbliche sovietiche che doveva essere siglato dopo poche settimane.\nSettori politici liberisti e filo-occidentali guidati da Boris El'cin usarono il colpo di Stato come pretesto per mettere in un angolo Gorba\u010d\u00ebv, bandendo il Partito Comunista e spezzando l'Unione Sovietica. L'8 dicembre 1991 i presidenti di Russia, Ucraina e Bielorussia firmarono a Belave\u017ea l'accordo che sanciva la dissoluzione dello Stato sovietico.\nIn seguito l'Unione Sovietica venne sciolta formalmente dal Soviet delle Repubbliche del Soviet Supremo il 26 dicembre 1991. Il giorno prima Gorba\u010d\u00ebv aveva rassegnato le proprie dimissioni da presidente dell'Unione Sovietica. Il 1\u00ba gennaio 1992 la Russia ufficializz\u00f2 l\u2019indipendenza dall'URSS, decretandone la fine vera e propria.\nL'11 marzo 1990 la Lituania aveva dichiarato la propria indipendenza. La seguirono, nel corso del 1991, prima le repubbliche baltiche e poi le altre repubbliche sovietiche:\nL'eredit\u00e0 politica e militare dell'Unione Sovietica fu raccolta dalla Russia, tanto da subentrarle gi\u00e0 nel 1991 nelle Nazioni Unite e nel suo Consiglio di sicurezza come membro permanente.\nPolitica.\nPolitica interna.\nTutto il potere era detenuto dal popolo, che lo esercitava tramite i Soviet. Essi potevano delegare secondo criteri di differenziazione del lavoro e delle funzioni, ma veniva rifiutato il principio della separazione dei poteri, tipico delle societ\u00e0 borghesi in cui \u00e8 necessario mediare i conflitti di classe. I Soviet, da quelli centrali ai singoli Soviet territoriali, costituivano il sistema unitario degli organi del potere statale, e la loro azione era diretta dal Partito Comunista attraverso le proprie apposite sezioni organizzate presso i Soviet di tutti i livelli.\nTra il 1922 e il 1938 al vertice del sistema dei Soviet era collocato il Congresso dei Soviet dell'URSS, le cui funzioni, nei periodi fra una sessione e l'altra, erano esercitate dal Comitato esecutivo centrale (CEC) e dal suo Presidium. Dopo l'approvazione della nuova Costituzione del 1936, venne istituito il Soviet Supremo dell'URSS. Suddiviso in due camere, una delle quali finalizzata alla tutela di tutte le nazionalit\u00e0 del Paese, eleggeva al proprio interno il Presidium del Soviet Supremo. Nel 1988, in fase di perestrojka, vennero istituiti come organi rappresentativi il Congresso dei deputati del popolo dell'URSS e quelli delle Repubbliche federate, che eleggevano al proprio interno il Soviet Supremo dell'URSS e delle singole Repubbliche. Nel marzo 1990 venne inoltre creata la figura del Presidente dell'Unione Sovietica.\nLe funzioni esecutive e amministrative erano delegate al Governo: fino al 1946 esso era organizzato nel Consiglio dei commissari del popolo (Sovnarkom) dell'URSS, a cui facevano capo i Commissariati del popolo (Narkomat). Successivamente, con legge costituzionale approvata dal Soviet Supremo dell'URSS, sia a livello centrale che repubblicano il Consiglio dei commissari del popolo venne riorganizzato in Consiglio dei ministri (Sovmin) e i Commissariati in Ministeri.\nCon la dissoluzione dell'Unione Sovietica gli organismi centrali cessarono la propria attivit\u00e0, mentre quelli di livello repubblicano furono successivamente soppressi o riorganizzati al livello dei nuovi Stati indipendenti.\nPolitica estera.\nL'Unione Sovietica mantenne la politica espansionista ereditata dal regime zarista: nel 1939 dopo la firma del patto Molotov-Ribbentrop ci fu l'attacco alla Polonia e alla Finlandia. L'anno successivo, l'annessione di Estonia, Lettonia e Lituania e della regione rumena della Bessarabia, Moldavia.\nFinita la seconda guerra mondiale, l'URSS elabor\u00f2 e prese la guida del Patto di Varsavia in cui riun\u00ec i nuovi Stati socialisti dell'Europa orientale, creati dopo la conclusione del conflitto (ad esclusione della Jugoslavia). Le relazioni fra Repubblica Popolare Cinese e l'Albania Comunista di Enver Hoxha, peggiorarono dopo la morte di Stalin (5 marzo 1953), con la nuova linea politica di Krusciov, ossia della modifica del sistema economico e il processo di de-stalinizzazione attuata dal nuovo leader sovietico. La Cina e l'Albania rimasero ancorate ai valori staliniani.\nL'Albania usc\u00ec dal patto di Varsavia e attu\u00f2 una propaganda anti-sovietica mentre la Cina continu\u00f2 le relazioni non in maniera eccellente, con periodi di crisi, come nel 1969 con gli scontri russo-cinesi lungo il confine dell'Ussuri. Dopo la Rivoluzione Cubana del 1959, iniziarono ottimi rapporti fra Cuba e l'URSS, che divenne il nuovo partner economico dell'isola dopo l'embargo statunitense, alleanza che rimase anche dopo la crisi dei missili di Cuba, che vide il peggioramento delle relazioni fra USA e URSS, che stavano proprio in quel periodo migliorando grazie all'amministrazione fra il presidente statunitense John F. Kennedy e Nikita Krusciov. Dopo la crisi dei missili di Cuba venne stabilita la Linea Rossa, una linea telefonica tra il Cremlino e la Casa Bianca. L'ultimo conflitto che l'URSS combatt\u00e8 fu quello in Afghanistan nel 1979, dove intervenne militarmente al fine di favorire la nomina di Babrak Karmal quale presidente della Repubblica dell'Afghanistan.\nPersonalit\u00e0 politiche a capo dell'Unione Sovietica.\nPresidenti del Presidium del Soviet Supremo.\nLa carica, che comportava funzioni di Capo dello Stato, fu soppressa nel 1989, sostituita da quella di Presidente del Soviet Supremo. Nel 1990 fu infine istituito il ruolo di Presidente dell'Unione Sovietica.\nRepubbliche.\nNei decenni finali della sua esistenza l'Unione Sovietica era costituita da quindici Repubbliche Socialiste Sovietiche (RSS). La tabella contiene l'evoluzione delle repubbliche sovietiche, gli Stati attuali e l'anno della loro adesione a organismi sovranazionali.\nGeografia.\nL'Unione Sovietica copriva un'area totale di (in totale circa un sesto delle terre emerse del pianeta) e si estendeva su undici fusi orari. Rispetto alla sua estensione originaria del 1917, durante e in seguito alla Seconda Guerra Mondiale si espanse con l'occupazione forzata dei Paesi baltici nel 1940, pi\u00f9 l'annessione della Carelia (precedentemente appartenente alla Finlandia), di un quarto della Prussia orientale (precedentemente appartenente alla Germania), della met\u00e0 orientale della Polonia (annessa nel 1940 grazie al patto Molotov-Ribbentrop), della Bessarabia (precedentemente appartenente alla Romania), e dell'estremit\u00e0 orientale della Cecoslovacchia (Rutenia subcarpatica). Il territorio sovietico si estendeva per in Europa e in Asia. Nel periodo pi\u00f9 recente confinava con 12 stati, di cui sei stati europei: Norvegia, Finlandia, Polonia, Cecoslovacchia, Ungheria e Romania; e sei stati asiatici: Turchia, Iran, Afghanistan, Cina, Mongolia e Corea del Nord. Il suo confine pi\u00f9 ampio era quello con la Cina, pi\u00f9 di , mentre quello pi\u00f9 piccolo era con la Corea del Nord, appena . In Europa il suo confine pi\u00f9 ampio era quello con la Finlandia, , mentre il pi\u00f9 piccolo era con la Cecoslovacchia, . I mari su cui si affacciava il paese erano molti: il Mar Nero, il Mar d'Azov, il Mar Caspio, Il Mar Baltico, Il Mar Bianco, Il Mar Glaciale Artico (Mare di Barents, Mare di Kara, Mare di Laptev, Mare della Siberia Orientale, Mare dei \u010cuk\u010di) e l'Oceano Pacifico (Mare di Okhotsk, Mare di Bering, Mar del Giappone). L'Unione Sovietica possedeva tutta l'Asia Centrale, una buona porzione della regione baltica (circa 650\u00a0km\u00b2), l'intero Caucaso e l'intera Siberia.\nL'Unione Sovietica era composta da quindici repubbliche e a fine anni ottanta contava oltre 290 milioni di abitanti, di cui 221 milioni d'abitanti vivevano in Europa e i restanti 69 milioni vivevano in Asia. Era un mosaico di popoli di oltre cento diverse nazionalit\u00e0 differenti tra loro per origine, storia, cultura, tradizioni e caratteristiche fisiche. Fra i tanti gruppi etnici appartenenti all'etnia dei bianchi e dei mongolidi predominava quello degli slavi, che raggruppava pi\u00f9 del 75% della popolazione.\nEconomia.\nL'Unione Sovietica fu la prima nazione a basare la sua economia sui principi del socialismo in cui lo Stato possedeva la maggior parte dei mezzi di produzione e l'agricoltura era collettivizzata.\nDai primi articoli della costituzione del 1936 si ha un'idea precisa di come funzionava il sistema economico in Unione Sovietica:\nCaratteristiche generali.\nProdotto nazionale lordo nel 1989: $ 2.659,5 miliardi, pro capite $ 9.211; tasso di crescita reale 1,4% (stima 1989 basata su statistiche sovietiche; stima soggetta a maggior incertezza per riduzione di contenuti nei rapporti statistici sovietici )\nEsportazioni.\nLe esportazioni costituivano un flusso di denaro pari a 110,7 miliardi di dollari nel 1988, costituite principalmente da greggio e prodotti petroliferi, gas naturale, metalli, legno, prodotti agricoli e manufatti. I principali partner erano: l'Europa orientale con il 49% delle esportazioni, la comunit\u00e0 europea con il 14% delle esportazioni e Cuba con il 5%. Partner minoritari ma rilevanti erano USA e Afghanistan.\nImportazioni.\nLe importazioni costituivano nel 1988 un flusso di merci pari a 107,3 miliardi di dollari, composte principalmente da derrate agricole, macchinari, prodotti in acciaio e beni di consumo. I principali partner erano: l'Europa orientale che costituiva il 54% delle importazioni e la comunit\u00e0 europea con l'11%, partner minoritari ma degni di nota erano Cuba, Cina e USA.\nDebito estero.\nUn debito estero di 27,3 miliardi di dollari nel 1988.\nElettricit\u00e0.\nCon una capacit\u00e0 di 355 milioni kW, 1\u00a0790\u00a0000 milioni di kWh prodotti, 6\u00a0150 kWh pro capite (1989).\nSettore primario.\nRappresenta circa il 20% del PIL e della forza lavoro, basato principalmente su produzione agricole in grandi campi collettivi, secondo produttore mondiale di cereali e primo produttore di legname. La pesca catturava 11,2 milioni di pescato nel 1987.\nValuta.\nLa valuta era il rublo sovietico, il quale era diviso in 100 copechi; il tasso di cambio ufficiale oscillava tra 0,6 e 0,84 rubli per dollaro statunitense, il cambio tra rublo e dollaro per i turisti occidentali in visita e per i turisti sovietici in vacanza all'estero era stato fissato il primo novembre 1989 a 6,26 rubli per dollaro.\nSalute.\nIl Narkomzdrav, il Commissariato del Popolo per la Salute, \u00e8 stato istituito nel 1918. Sotto la guida di Nikolai Semashko, un medico di formazione, il Narkomzdrav sviluppa un sistema sanitario unificato a livello nazionale - il primo al mondo. Gratuito e universale, questo sistema si basa su un'organizzazione a pi\u00f9 livelli dell'assistenza sanitaria, secondo la gravit\u00e0 delle malattie, chiamata sistema Semashko.\nParticolare attenzione \u00e8 rivolta alla prevenzione delle malattie infettive. Gi\u00e0 nel 1922 fu creata un'organizzazione di sorveglianza sanitaria ed epidemiologica - la Sanepid - con squadre di intervento che operavano in tutto il paese, dai villaggi alle imprese. Insieme alla vaccinazione di massa, questa sorveglianza ha permesso all'URSS di eliminare malattie come la tubercolosi e la malaria. L'aspettativa di vita, che non superava i 31 anni alla fine del XIX secolo in Russia, ha raggiunto i 69 anni all'inizio degli anni '60, quando i sovietici hanno raggiunto i paesi occidentali.\nDemografia.\nL'Unione Sovietica fu una delle nazioni pi\u00f9 diversificate del mondo dal punto di vista etnico, con oltre cento distinte etnie nazionali che vivevano all'interno dei suoi confini. La popolazione totale venne stimata a 293 milioni nel 1991. Secondo una stima del 1990, la maggioranza degli abitanti erano etnicamente Russi (50,78%), seguiti dagli Ucraini (15,45%) e dagli Uzbechi (5,84%).\nL'Unione Sovietica era talmente estesa che anche dopo che tutte le sue repubbliche ottennero l'indipendenza la Russia rimase la pi\u00f9 grande nazione per superficie ed \u00e8 ancora abbastanza differenziata dal punto di vista etnico, comprendendo ad esempio minoranze di tatari, udmurti e molte altre etnie non russe.\nForze armate (Armata Rossa).\nLArmata Rossa degli Operai e dei Contadini (, \"Rabo\u010de-krest'janskaja Krasnaja armija\" in sigla \"RKKA\"), pi\u00f9 comunemente Armata Rossa, fu il nome dato alle forze armate russe dopo la disintegrazione delle forze zariste nel 1917. L'aggettivo \u201crossa\u201d fa riferimento al colore tradizionale del movimento socialista e comunista. L'Armata Rossa fu istituita su decreto del Consiglio dei commissari del popolo della RSFS Russa nel 1918 e divenne l'esercito dell'URSS al momento della fondazione dello Stato stesso, nel 1922. Lev Trockij, commissario del popolo per la guerra dal 1918 al 1924, ne \u00e8 considerato il fondatore.\nL'Armata Rossa, guidata direttamente da Stalin con la collaborazione di vari generali, svolse una funzione decisiva durante la seconda guerra mondiale sconfiggendo in quattro anni di violente e sanguinose battaglie la grande maggioranza delle forze della Wehrmacht della Germania nazista e concludendo vittoriosamente il conflitto con la conquista di Berlino e Vienna. Nel suo periodo di massima espansione d'organico, nel 1943, l'Armata Rossa contava 10,5 milioni di effettivi tra ufficiali, sottufficiali e soldati ed era equipaggiata con migliaia di carri armati e cannoni moderni; le perdite per raggiungere la vittoria furono elevatissime: 11,2 milioni di soldati morti per cause di guerra nel periodo 1941\u20131945.\nDopo la vittoria sul Terzo Reich, nel 1946 la denominazione \"Armata Rossa\" venne, almeno ufficialmente, modificata in Armata Sovietica (, in sigla \"SA\").\nAll'inizio della sua esistenza, l'Armata Rossa funzionava come una formazione volontaria, senza gradi o insegne. Le elezioni democratiche selezionavano gli ufficiali. Tuttavia, un decreto del 29 maggio 1918 impose il servizio militare obbligatorio per gli uomini di et\u00e0 dai 18 ai 40 anni. Per la manutenzione dell'arruolamento di massa, i bolscevichi formarono commissariati militari regionali (\"voeennyj komissarjat\", abbr. \"Voeenkomat\"), che a partire dal 2006 esistono ancora in Russia, in questa funzione e sotto questo nome. I commissariati militari, tuttavia, non devono essere confusi con l'istituzione dei commissari politici militari.\nA met\u00e0 degli anni '20 venne introdotto il principio territoriale di Composizione dell'Armata Rossa. In ogni regione vennero chiamati uomini validi per un periodo limitato di servizio attivo in unit\u00e0 territoriali, che costituiva la forza circa la met\u00e0 dell'esercito, ogni anno, per cinque anni. Il primo periodo di convocazione era di tre mesi, con un mese all'anno successivo. Un quadro normale forniva un nucleo stabile. Nel 1925 questo sistema forn\u00ec 46 delle 77 divisioni di fanteria e una delle undici divisioni di cavalleria. Il resto era costituito da ufficiali regolari e personale arruolato servente in termini biennali. Il sistema territoriale venne finalmente abolito, con tutte le formazioni rimanenti convertite in altri quadri di divisioni, nel 1937-1938.\nMeccanizzazione.\nImpressionato dalla campagna tedesca del 1940 contro la Francia, il Commissariato del Popolo della Difesa sovietico (Ministero della Difesa, sigla russa NKO) ordin\u00f2 la creazione di nove divisioni meccanizzate, il 6 luglio 1940. Tra febbraio e marzo 1941, il NKO ne ordin\u00f2 altre venti da creare. Tutte queste formazioni erano pi\u00f9 grandi di quelle teorizzate da Tucha\u010devskij. Anche se 29 divisioni meccanizzate dell'Armata Rossa avevano una forza autorizzata di non meno di carri armati nel 1941, dimostrarono di essere una tigre di carta. C'erano in realt\u00e0 solo carri armati disponibili al momento, che significava che molte delle nuovi divisioni meccanizzate erano gravemente sotto forza. Anche la pressione esercitata sulle fabbriche e sui pianificatori militari per mostrare numeri di produzione port\u00f2 a una situazione in cui la maggior parte dei veicoli blindati erano modelli obsoleti, in modo critico privi di parti di ricambio ed attrezzature di supporto, e quasi tre quarti erano in ritardo per le manutenzioni. Entro il 22 giugno 1941 c'erano solo dei moderni carri armati T-34 e serie KV a disposizione dell'Armata Rossa, e questi erano troppo dispersi lungo il fronte per fornire una massa sufficiente anche per il successo locale. Per illustrare ci\u00f2, il III Corpo Meccanizzato in Lituania era formato da un totale di 460 carri armati; 109 di questi erano i pi\u00f9 recenti KV-1 e T-34. Questo corpo risulterebbe essere uno dei pochi fortunati con un numero considerevole di nuovi carri armati. Tuttavia, la 4\u00aa Armata era composta da 520 carri armati, tutti erano obsoleti T-26, in opposizione alla forza autorizzata di recenti carri armati medi. Questo problema era universale per tutta l'Armata Rossa, e avrebbe giocato un ruolo cruciale nelle sconfitte iniziali dell'Armata Rossa nel 1941 per mano delle forze armate tedesche.\nTempo di guerra.\nL'esperienza della guerra indusse cambiamenti al modo in cui le forze di prima linea erano organizzate. Dopo sei mesi di combattimento contro i tedeschi, la Stavka abol\u00ec temporaneamente i Corpi di Fucilieri che era intermedio tra l'armata e la divisione perch\u00e9, mentre era utile in teoria, nello stato dell'Armata Rossa nel 1941, si dimostrarono inefficaci nella pratica. Dopo l'importante vittoria nella battaglia di Mosca nel gennaio 1942, l'alto comando inizi\u00f2 a reintrodurre i corpi di fucilieri nelle sue formazioni pi\u00f9 esperte. Il numero totale di corpi di fucilieri inizi\u00f2 dai 62 del 22 giugno 1941, scese a sei il 1\u00ba gennaio 1942, ma poi aument\u00f2 a 34 entro il febbraio 1943, e a 161 nel Capodanno 1944. La forza reale delle divisioni di fanteria in prima linea, con un effettivo di uomini nel luglio 1941, raggiungeva circa il 50% della consistenza organica delle vecchie divisioni del 1941, distrutte i primi giorni dell'invasione tedesca. Le divisioni erano spesso logorate dalle operazioni continue; dopo operazioni particolarmente difficili, come durante i combattimenti nella citt\u00e0 di Stalingrado, potevano ridursi a poche centinaia di soldati.\nAllo scoppio della guerra, l'Armata Rossa schier\u00f2 corpi meccanizzati e divisioni corazzate il cui sviluppo \u00e8 stato descritto in precedenza. L'attacco iniziale delle Panzer-Division tedesche sorprese questi reparti ancora in parte in fase di riequipaggiamento e organizzazione, e nel corso del 1941 quasi tutte, salvo due nel Distretto Militare del Transbaikal, furono praticamente distrutte. I resti vennero sciolti. L'alto comando sovietico decise per il momento, soprattutto per l'inesperienza degli stati maggiori e le carenze di equipaggiamento dopo le enormi perdite iniziali, di costituire solo piccole brigate carri da impiegare in supporto delle unit\u00e0 di fanteria. Queste formazioni combatterono bene durante la battaglia di Mosca.\nFu tra la primavera del 1942 e l'inizio del 1943, che l'Armata Rossa messe in campo di nuovo formazioni mobili pi\u00f9 grandi paragonabili alle Panzer-Division; i \"Corpi carri\" (\"Tankovyj Korpus\"), equipaggiati con un numero variabile di carri tra 146 e 180, e i \"Corpi meccanizzati\" (\"Mekanjsjrovannyj Korpus\"), equipaggiati da 175 a 224 carri. Queste nuovi reparti motomeccanizzati, guidati da comandanti sempre pi\u00f9 esperti e aggressivi, si dimostrarono con il tempo efficaci, mobili e in grado di affrontare con successo le famose divisioni corazzate tedesche. I corpi carri e i corpi meccanizzati nel corso della guerra elaborarono una serie di tattiche per contrastare le forze nemiche e per effettuare avanzate a grande distanza; ogni corpo generalmente impiegava una brigata di punta nel ruolo di \"distaccamento avanzato\" che penetrava, spesso isolato, alla massima profondit\u00e0 possibile aggirando eventuali punti di resistenza, per disorganizzare le retrovie nemiche e costituire un nucleo di aggregazione dietro il fronte tedesco che sarebbe stato rinforzato in un secondo momento.\nNella primavera 1943, dopo alcuni tentativi non soddisfacenti nel 1942, vennero finalmente create anche le \"Armate carri\" (\"Tankovyj Armija\") formate in genere da due \"Corpi carri\" e un \"Corpo meccanizzato\"; equipaggiate con un numero di carri variabile tra 500 e , le armate carri erano dotate di grande potenza d'urto per sfruttare in profondit\u00e0 gli sfondamenti e respingere i contrattacchi nemici. Nel corso della seconda guerra mondiale il \"Direttorato centrale delle forze meccanizzate\" dell'Armata Rossa, guidato dal maresciallo Jakov Nikolaevi\u010d Fedorenko, costitu\u00ec sei \"Armate carri\", 24 \"Corpi carri\", ognuno con tre brigate corazzate e una motorizzata, e 14 \"Corpi meccanizzati\", ognuno con tre brigate meccanizzate e una brigata corazzata. I famosi comandanti della sei \"Armate carri\" furono i generali Michail Efimovi\u010d Katukov, Sem\u00ebn Il'i\u010d Bogdanov, Pavel Sem\u00ebnovi\u010d Rybalko, Dmitrij Danilovi\u010d Lelju\u0161enko, Pavel Alekseevi\u010d Rotmistrov, Andrej Grigor'evi\u010d Krav\u010denko.\nIntegrati nelle forze mobili erano anche i \"corpi di cavalleria\" che, nella seconda parte della guerra, vennero spesso integrati, insieme ad alcuni corpi carri, nei cosiddetti \"gruppi di cavalleria meccanizzata\" che venivano impiegati con buoni risultati nelle regioni pi\u00f9 impervie o disagevoli, dove la cavalleria poteva costituire un utile complemento delle forze motorizzate.\nL'Unione Sovietica ampli\u00f2 la propria industria bellica indigena come parte del programma di industrializzazione di Stalin negli anni '20 e '30. All'inizio l'Armata Rossa era equipaggiata con i fucili Mosin-Nagant e le pistole Tokarev TT-33. Le armi pesanti erano la mitragliatrice PM M1910 \"Maxim\" e vari mortai. Durante le prime fasi e l'inizio della seconda guerra mondiale si era tentato di produrre un fucile semiautomatico che sostituisse i Mosin-Nagant a otturatore girevole-scorrevole, l'SVT-38 e il suo successore, l'SVT-40; ma l'inizio dell'Operazione Barbarossa fece interrompere la produzione per tornare al Mosin-Nagant. Vennero prodotti vari mitra lungo il conflitto; il pi\u00f9 diffuso era il PP\u0160-41, che sostituiva il PPD-40. Le mitragliatrici pi\u00f9 usate furono la DP-28, seguita dalla SG-43 Goryunov, la D\u0160K e l'RPD. Vi era bisogno di armi anticarro, quindi vennero costruiti i fucili anticarro PTRD-41 e PTRS-41. Finito il conflitto, l'equipaggiamento standard divenne l'AK-47, usato nelle sue infinite varianti, come il fucile da tiratore scelto: l'SVD Dragunov e la mitragliatrice RPK. A seguito vennero tutte le sue derivazioni.\nCarri armati e mezzi.\nAll'inizio della guerra civile l'Armata Rossa aveva in dotazione alcuni carri ippotrainati, ma subito si tent\u00f2 di produrne di moderni, basandosi principalmente sui modelli francesi. Nacque cos\u00ec il T-18. A lui seguirono il carro leggero T-26, impiegato nella guerra civile spagnola, dove sortiva lo stesso effetto che avrebbe fatto il Tiger nella guerra successiva. Vi erano la Tankette T-27 e il carro armato medio T-28. C'erano poi i carri leggeri BT, le autoblindo BA-10 e BA-20 e insieme a loro il colosso multitorretta T-35. Fu durante il secondo conflitto mondiale che l'Unione Sovietica divenne leader mondiale dei carri armati, grazie al carro medio T-34, il carro pesante KV e i carri leggeri T-60 e T-70. I cacciacarri erano i SU-85 e il SU-100. Insieme a loro vi erano i semoventi SU-76, SU-122 e SU-152. Fu verso la fine della guerra che vennero sviluppati il carro medio T-34/85 e il carro pesante IS-2, ideati per combattere i Panther e Tiger tedeschi.\nArmamento dopo la seconda guerra mondiale.\nAlla fine della seconda guerra mondiale, nel febbraio 1946 la denominazione venne cambiata in Sovetskaja Armija. L'esperienza maturata nella guerra patriottica aveva dato ai sovietici grande fiducia nelle forze corazzate e nell'immediato dopoguerra vennero messi in produzione gli ottimi carri T-54/55, che durarono per tutta la met\u00e0 finale degli anni quaranta e gli anni cinquanta. Fu sostituito dal T-62, a sua volta rimpiazzato dal T-64, dal T-72 e dal T-80.\nNel 1957 l'Arma della fanteria venne sciolta e trasformata in fanteria motorizzata e le forze corazzate costituita da truppe meccanizzate e corazzate, con il corpo della fanteria meccanizzata che divenne il fulcro dell'Armata Sovietica. Per quanto riguarda i mezzi da trasporto truppe e i veicoli da combattimento della fanteria, durante la seconda guerra l'Unione Sovietica non aveva gli autocarri sufficienti per spostare le sue enormi truppe. Le vennero quindi forniti dagli Stati Uniti. Nel dopoguerra si cerc\u00f2 gi\u00e0 dall'inizio di produrre mezzi da trasporto dal quale si potesse anche combattere senza scendere a terra. Vennero allora create le serie BRMD, BTR e BMP, tutte famiglie di mezzi da trasporto truppe, anche se potevano essere impiegati in molti altri ruoli. Dopo il 1956, il premier Nikita Chru\u0161\u010d\u0451v ha ridotto le forze di terra per costruire le forze missilistiche strategiche, enfatizzando le capacit\u00e0 nucleari delle forze armate e nel 1957, il maresciallo \u017dukov perse il suo posto al Politburo, per essersi opposto a queste riduzioni nelle forze terrestri.\nReligione.\nLa separazione tra Stato e Chiesa venne decisa nel territorio dell'Unione Sovietica il 23 gennaio 1918 dai \"soviet\", poco dopo la fine della rivoluzione russa. Lo Stato divenne laico e ufficiosamente ateo, sostenendo l'ateismo di Stato, anche se ci\u00f2 non venne mai sancito esplicitamente nelle Costituzioni, che si limitavano a nominare la religione solo affermando la divisione netta tra Chiesa e Stato e la libert\u00e0 di culto e coscienza; l'ateismo di Stato venne attuato in forma di politica governativa anticlericale e antireligiosa, dal punto di vista pratico e culturale, tramite leggi ordinarie e propaganda.\nLa religiosit\u00e0 venne ridotta a semplice scelta privata, secondo l'ideologia di Lenin e del marxismo, da considerare lecita, ma da scoraggiare al di fuori della sfera personale:\nLa Chiesa ortodossa russa fu costretta a rinunciare a tutti i privilegi, come l'esenzione dalle tasse e dal servizio militare per i sacerdoti e i monaci; e per un certo periodo venne anche perseguitata. Con la Costituzione sovietica del 1918, emanata per la Repubblica Socialista Federativa Sovietica Russa e poi estesa alle altre repubbliche federate, venne permesso di svolgere formalmente \"propaganda religiosa e non-religiosa\", anche se svolgere attiva propaganda di religione o di idee ritenute \"superstizioni\" in luogo o edificio pubblico (come la propaganda religiosa nelle scuole, l'esposizione di immagini religiose nei luoghi di lavoro e le processioni) poteva essere sanzionato con multe, reclusione o lavori forzati fino a un anno. Di contrasto chi ostacolava lo svolgimento di riti religiosi autorizzati poteva anche essere punito con sei mesi di lavori forzati. Queste pene, come quelle per altri reati che prevedevano un periodo breve, non venivano scontate tramite deportazione in gulag, campo di lavoro forzato o colonie, o con la detenzione in carcere; il condannato poteva avere la libert\u00e0 condizionale; altrimenti restava al suo posto di lavoro, venendo talvolta trasferito ad altro ente, con stipendio o salario ridotto sensibilmente e in alternativa doveva svolgere lavori aggiuntivi senza essere pagato (cosiddetto lavoro forzato \"senza scorta\").\nColoro i quali non svolgevano lavori socialmente utili (non solo ecclesiastici, ma anche ex agenti zaristi, privati, ad eccezione di artigiani e contadini dei \"kolchoz\") venivano esclusi dal voto e non pagati, restrizione poi eliminata nel 1936. Quindi questi ultimi, una volta esaurite le risorse di cui erano dotati, dovettero svolgere un altro lavoro per sostentarsi, secondo il principio \"chi non lavora non mangia\".\nVenne introdotto il matrimonio civile e negata validit\u00e0 legale a quello religioso, vennero distrutte alcune chiese che occupavano suolo pubblico, altre vennero convertite in uffici e musei pubblici e vennero inoltre abolite tutte le feste religiose come ad esempio il Natale o lo Yom Kippur ebraico.\nCon Stalin il processo antireligioso dello Stato fu completato: la Costituzione sovietica del 1924 non conteneva esplicitamente norme sulla religione, in quanto era stata votata come integrazione per sancire la nascita dell'unione federale delle repubbliche come Unione Sovietica, mentre per quanto riguarda i diritti e doveri dei cittadini rest\u00f2 in vigore la relativa parte della Costituzione del 1918. Infine solo in alcune localit\u00e0 remote venne concesso di svolgere cerimonie religiose. Secondo fonti ortodosse nel 1917 erano attive circa chiese, mentre \u00e8 stato calcolato che erano circa nel 1954 e nel 1965. La Costituzione sovietica del 1936 sanc\u00ec la libert\u00e0 di culto privato e di praticare la religione, ma autorizz\u00f2 esplicitamente solo la propaganda antireligiosa, ribadendo nuovamente la netta divisione tra Chiesa e Stato. Restarono valide le normative penali del 1922 contro le \"superstizioni religiose\" diffuse in pubblico.\nNel 1927 venne approvato l'articolo 58 del codice penale che sanciva, tra l'altro, che svolgere propaganda religiosa in tempo di guerra o crisi, se considerato fatto con lo scopo preciso di abbattere il regime comunista o danneggiare direttamente o indirettamente lo Stato, poteva essere punito anche con la pena di morte.\nDurante la seconda guerra mondiale, nel 1943, Stalin diede una tregua alla campagna antireligiosa e chiese al patriarca Sergio I di Mosca (in seguito a un incontro avvenuto tra i due) di supportare moralmente i soldati al fronte contro i nazisti. Nello stesso periodo Sergio I rientr\u00f2 a Mosca e mor\u00ec nel 1944. Stalin concesse poi alla Chiesa ortodossa la possibilit\u00e0 di celebrare funzioni religiose, ma solo all'interno delle chiese autorizzate e nel privato. Con Nikita Chru\u0161\u010d\u0451v ripresero le misure pi\u00f9 restrittive verso la Chiesa e si riprese anche la propaganda attiva dell'ateismo di Stato dopo la tregua iniziata nel 1943 e durata sino al 1954.\nSoltanto negli anni ottanta, dopo la continuazione della politica antireligiosa dei governi di Bre\u017enev, Andropov e \u010cernenko, vi fu una nuova tregua nella lotta attiva contro la religione, a partire dall'ascesa al potere di Michail Gorba\u010d\u00ebv. La situazione di tolleranza pratica perdur\u00f2 fino al 1990, quando Gorba\u010d\u00ebv permise la libera propaganda religiosa e instaur\u00f2 la libert\u00e0 di culto in via ufficiale, al posto dell'ateismo di Stato.\nIl governo sovietico istitu\u00ec inoltre l'Istituto per l'ateismo scientifico di Leningrado, che dur\u00f2 fino allo scioglimento dell'Unione Sovietica nel 1991. Dal 1922 al 1947 esistette in URSS un'organizzazione atea ed antireligiosa sotto l'influenza ideologica, culturale e politica del PCUS, la cosiddetta Lega degli atei militanti.\nTutti gli Stati del blocco orientale e in generale tutti i paesi comunisti seguiranno questa linea politica sull'ateismo di Stato nella pratica e con una forte laicit\u00e0 costituzionale ma che permetteva il culto entro certi limiti, tranne la Repubblica Democratica Tedesca (dove non c'era una politica ufficiale antireligiosa, ma solo una decisa difesa della laicit\u00e0), e l'Albania di Enver Hoxha, che invece inser\u00ec l'ateismo di Stato nella propria Costituzione, vietando anche il culto privato.\nLegislazione su matrimonio, aborto, eutanasia e omosessualit\u00e0.\nNell'Unione Sovietica vennero introdotti il divorzio (1\u00ba dicembre 1917) e l'aborto nel 1920 (reso molto pi\u00f9 difficile da Stalin nel 1935, poi reintrodotto nel 1955) e negata la validit\u00e0 del matrimonio religioso (dicembre 1917). In relazione alle pene sostanzialmente basse, rispetto ai reati politici, per il reato omicidio volontario, l'omicidio del consenziente effettuato \u00abper compassione\u00bb era depenalizzato e non punibile, legalizzando nei fatti l'eutanasia e il suicidio assistito. L'omosessualit\u00e0, decriminalizzata da Lenin subito dopo la rivoluzione, torn\u00f2 illegale a partire dal 1934.\nCultura.\nLa cultura in Unione Sovietica fu influenzata in modo significativo dalle varie fasi politiche che il Paese attravers\u00f2 nei circa settant'anni della propria esistenza. Durante il decennio che segu\u00ec la rivoluzione d'ottobre prevalse un clima di libert\u00e0 espressiva in campo artistico e culturale e l'esplicito incoraggiamento da parte di Lenin all'accesso alla cultura da parte delle masse operaie e contadine che fino ad allora ne erano state escluse.\nIl governo in questi primi anni permise o incoraggi\u00f2 la nascita di varie correnti artistiche sia sperimentali sia di stampo pi\u00f9 tradizionale, all'interno delle quali emersero personaggi di spicco quali Maksim Gor'kij o Vladimir Majakovskij. Anche il cinema benefici\u00f2 dell'appoggio statale in quanto veniva considerato un mezzo di comunicazione in grado di influenzare profondamente la societ\u00e0, al tempo ancora in larga parte analfabeta. Molti dei capolavori del regista Sergej \u0116jzen\u0161tejn risalgono a questo periodo.\nPi\u00f9 tardi, durante il periodo di Stalin, la cultura sovietica fu caratterizzata da una maggiore uniformit\u00e0 imposta dall'alto e il classicismo socialista divenne l'elemento stilistico dominante in vari campi artistici ed espressivi. Molti intellettuali dissidenti furono uccisi o incarcerati. Tra i progetti culturali pi\u00f9 ambiziosi nati in quei decenni va ricordata la \"Grande enciclopedia sovietica\", la cui prima edizione fu completata tra il 1926 e il 1947.\nCon l'avvento alla guida del Paese di Khrushov nei tardi anni cinquanta la censura fu allentata e progressivamente il conformismo perse terreno lasciando emergere una certa pluralit\u00e0 di correnti artistiche e letterarie e autori che, come ad esempio Yury Trifonov, erano concentrati pi\u00f9 sulla vita quotidiana che sull'edificazione del socialismo. Un fenomeno tipico dell'Unione Sovietica di quegli anni fu lo sviluppo di una letteratura dissidente che si esprimeva tramite riviste clandestine conosciute come \"samizdat\". In campo architettonico nell'era Khrushoviana si pass\u00f2 dal precedente stile sovraccarico di decorazioni alla realizzazione di edifici pi\u00f9 sobri e funzionali. Nella seconda met\u00e0 degli anni ottanta la politica della \"perestroika\" e la \"glasnost\" portarono infine a una significativa espansione della libert\u00e0 di espressione anche sulla stampa e sugli altri mezzi di comunicazione di massa.\nScienza e tecnologia.\nL'Unione Sovietica possedeva un ben organizzato sistema educativo. Molti furono gli scienziati formatisi negli istituti universitari statali e sedici cittadini sovietici furono nel corso degli anni insigniti del premio Nobel.\nNel 1957 l'Unione Sovietica realizz\u00f2 e mise in orbita il primo satellite artificiale nella storia dell'umanit\u00e0: lo Sputnik 1. Nel 1961 il sovietico Jurij Gagarin fu il primo uomo nello spazio, mentre nel 1963 Valentina Terskova (sempre sovietica) fu la prima donna nello spazio. L'Unione Sovietica vantava anche un moderno esercito, anche se spesso carente di fondi. Le unit\u00e0 antiaeree e corazzate probabilmente erano tecnologicamente superiori a quelle statunitensi nella seconda met\u00e0 della guerra fredda. Negli anni ottanta l'Unione Sovietica mise in orbita la prima vera e propria stazione spaziale a lunga durata: la MIR, che in russo significa sia \"mondo\", sia \"pace\". La MIR era stata progettata per durare massimo cinque anni, ma nonostante i carenti fondi e le mille difficolt\u00e0 la MIR rimase in orbita per quindici anni. Gli ICBM sovietici (come quelli russi oggi) erano i pi\u00f9 potenti e potevano coprire distanze maggiori di qualsiasi altro missile.\nNel campo delle tecnologie edilizie e dell'ingegneria civile il Paese ebbe per alcuni decenni un ruolo di primo piano; ad esempio l'edificio principale dell'Universit\u00e0 statale di Mosca, inaugurato nel 1953, fu per molto tempo il grattacielo pi\u00f9 alto al di fuori dell'area di New York e mantenne il primato di edificio pi\u00f9 alto d'Europa fino al 1991, anno in cui fu completata la Messeturm di Francoforte.\nL'Unione Sovietica fu a lungo all'avanguardia anche nello sfruttamento civile dell'energia nucleare e var\u00f2 nel 1957 la prima nave di superficie a propulsione atomica, il rompighiaccio Lenin. Come in altri campi della scienza e della tecnologia anche in quello nucleare il declino economico dell'Unione Sovietica provoc\u00f2 ritardi e malfunzionamenti che culminarono, almeno a livello mediatico, nel disastro di \u010cernobyl' del 1986.\nLa moda nell'Unione Sovietica.\nSin dalla Rivoluzione d'Ottobre del 1919, il rapporto dell'Unione Sovietica con il concetto di moda fu molto altalenante. Secondo l'ideologia del regime la moda era infatti vista come una pratica intrinsecamente capitalista, e per questo motivo da dover osteggiare a livello politico ed economico. La moda infatti, se intesa in senso occidentale, era uno dei mezzi utilizzati per dichiarare agli altri il proprio status sociale, ed enfatizzava quindi le differenze di classe.\nCiononostante, anche il regime sovietico decise di utilizzare la moda come uno dei molti canali di indottrinamento: gi\u00e0 a partire dagli anni '20 del XX secolo, ad esempio, alcune riviste russe iniziarono a parlare di un nuovo tipo di moda femminile, riservato alla nascente classe delle donne-operaie. Per loro, il Partito aveva pensato a delle nuove linee di abbigliamento, molto pi\u00f9 pratiche ed utili al lavoro rispetto a quelle pubblicizzate negli stati capitalisti. Sempre in questo periodo, lo Stato commission\u00f2 numerosi progetti per lo sviluppo di un nuovo tipo di \"abbigliamento tipico sovietico\", che oltre a richiamare l'abbigliamento tradizionale russo doveva mescolarsi con le nuove forme squadrate dell'ideologia costruttivista. Molti stilisti russi iniziarono quindi a disegnare degli abiti ispirandosi alla semplicit\u00e0 delle forme geometriche, spesso derivate dal cubismo, che si contraddistinsero per la loro alta funzionalit\u00e0 e la possibilit\u00e0 di essere riprodotti facilmente su scala industriale. Tuttavia, anche a causa della cronica mancanza di tessuti di buona qualit\u00e0, la classe operaia sovietica non fu mai molto attratta da queste nuove linee d'abbigliamento e continu\u00f2, per tutto il decennio degli anni '20, ad indossare quasi esclusivamente abiti tradizionali.\nL'epoca di Stalin (1930 - 1953).\nDurante l'era staliniana, il sentimento di avversione alla moda lentamente si dissip\u00f2. Gli stessi giornali che un decennio prima osteggiavano le pratiche modaiole ora sostenevano che la bellezza e l'abbigliamento sono una parte fondamentale della vita delle donne sovietiche. Si iniziarono nuovamente a vedere delle insegne pubblicitarie per le strade, e le riviste scrivevano delle nuove case di moda che si aprivano sul territorio sovietico. Alcune case di moda organizzavano ciclicamente delle gite nelle campagne, al fine di mostrare alle contadine le nuove collezioni pensate per loro. Questo nuovo interesse verso la moda era sospinta, tra le altre cose, dall'affermazione di Stalin secondo cui: \"La vita in Unione sovietica \u00e8 diventata migliore e pi\u00f9 allegra\".\nNelle affissioni della propaganda divennero sempre pi\u00f9 persistenti immagini di donne in aperta campagna e di uomini in abiti da lavoro, con cui si tentava di dimostrare che l'asserzione capitalista - secondo cui il socialismo genera povert\u00e0 diffusa - era una menzogna. Per questo motivo, mostrare abiti alla moda era il segnale di una cultura ed una qualit\u00e0 della vita uguale (o addirittura superiore) a quella dei paesi capitalisti. Dall'altro lato la retorica socialista imponeva ad esempio ai lavoratori, che annualmente venivano premiati dal Partito, di indossare durante la cerimonia gli stessi abiti che indossavano quotidianamente durante le ore di lavoro.\nTuttavia, la moda sovietica era pi\u00f9 sulla carta che nei grandi magazzini: l'industria era difatti incapace di realizzare abiti alla moda in quantit\u00e0 significative, e quelli che venivano prodotti non potevano essere venduti ad un prezzo accettabile per il cittadino medio. Durante la seconda guerra mondiale la produzione raggiunse il proprio minimo storico, e numerosi cittadini tornarono a commissionare a dei privati i propri abiti, piuttosto che attendere per mesi quelli forniti dal Governo centrale."}
{"id": "4370", "revid": "599013", "url": "https://it.wikipedia.org/wiki?curid=4370", "title": "Unit\u00e0 astronomica", "text": "Lunit\u00e0 astronomica (simbolo ufficiale: au) che rappresenta circa la distanza tra Terra-Sole \u00e8 definita dal 2012 (28\u00aa assemblea generale dell'Unione astronomica internazionale) come il valore esatto di: \nQuesta costante di lunghezza viene impiegata (con dei valori leggermente variabili in passato a seconda della fonte) da decenni in astronomia come unit\u00e0 di misura delle distanze astronomiche: nasce come il valore della distanza media tra il pianeta Terra e il Sole (che oscilla appunto attorno ai 150 milioni di km). \nSebbene non rientri tra le unit\u00e0 di base del Sistema internazionale, il suo uso \u00e8 tollerato: rientra nel sistema astronomico di unit\u00e0 di misura, per quanto sia preferito il parsec, molto pi\u00f9 comodo.\nNella sua orbita durante l'anno, la Terra varia lievemente (con uno scarto pari a circa il 3,5%) la sua distanza dal Sole, da un minimo di circa 147 milioni di chilometri (perielio) a un massimo di circa 152 milioni di chilometri (afelio).\nPer le sue dimensioni l'unit\u00e0 astronomica viene utilizzata soprattutto per misurare distanze all'interno del sistema solare; per misure superiori, intra o extra-galattiche, gli astronomi preferiscono utilizzare l'anno luce o il parsec.\nStoria.\nQuesta costante di lunghezza viene impiegata (con dei valori leggermente variabili in passato a seconda della fonte) da decenni in astronomia come unit\u00e0 di misura delle distanze astronomiche: nasce come il valore della distanza media tra il pianeta Terra e il Sole (che oscilla appunto attorno ai 150 milioni di km).\nNel 1977 il valore dell'unit\u00e0 astronomica era stato poi ridefinito come il raggio di un'orbita circolare lungo la quale un corpo di massa trascurabile, libero da perturbazioni, orbiterebbe intorno al Sole in formula_1 giorni, dove \"k\" \u00e8 la costante gravitazionale di Gauss.\nDurante la stessa assemblea fu raccomandato il simbolo au, che \u00e8 diventato lo standard negli anni seguenti nelle riviste scientifiche specializzate. Anteriormente erano stati usati vari simboli come A, UA, ua (simbolo raccomandato nel 2006 dal BIPM con lo standard ISO/IEC 80000, ma successivamente nel 2014 pass\u00f2 a usare au).\nLe distanze nel sistema solare.\nQuesto \u00e8 l'elenco dei pianeti del sistema solare con la relativa distanza media dal Sole in unit\u00e0 astronomiche:\nPer confronto, la stella pi\u00f9 vicina (Proxima Centauri, parte del sistema di Alpha Centauri) si trova a circa di distanza."}
{"id": "4371", "revid": "86599", "url": "https://it.wikipedia.org/wiki?curid=4371", "title": "Urano", "text": ""}
{"id": "4372", "revid": "124479642", "url": "https://it.wikipedia.org/wiki?curid=4372", "title": "Uri (Italia)", "text": "Uri (\"Uri\" in sardo) \u00e8 un comune italiano di 2 849 abitanti della provincia di Sassari in Sardegna.\nGeografia fisica.\nTerritorio.\n\u00c8 situato nella parte nord occidentale della Sardegna, a 150 metri sul livello del mare. Dista circa 13\u00a0km da Sassari e 18 da Alghero.\nStoria.\nLe prime tracce della presenza umana nel territorio risalgono verosimilmente all'et\u00e0 nuragica (dal 1700 a.C. al II secolo d.C.)come testimoniato dalla presenza, nel centro del paese, del complesso nuragico di Santa Caterina. Il centro continu\u00f2 ad essere abitato anche durante il periodo romano. Con il declino dell'impero, la Sardegna e il territorio di Uri fu oggetto per diversi secoli di continue scorrerie barbariche: Vandali, Ostrogoti, Arabi. In seguito si costituirono quattro regni indipendenti, i Giudicati di: Torres, Arborea, Cagliari, Gallura; Uri fece parte del giudicato di Torres.\nLa prima fonte documentale che testimonia l'esistenza del villaggio di \"Uri o Urin\" \u00e8 contenuta all'interno del Condaghe di San Pietro di Silki.\nA seguito dello scisma nel 1054 tra la Chiesa cattolica e la Chiesa di Bisanzio, vi fu un riordinamento diocesano e Uri entr\u00f2 nella Diocesi di Sassari.\nVerso la fine del XIII secolo il giudicato di Torres risultava diviso tra il giudicato di Arborea e le famiglie genovesi dei Doria e Malaspina, dopo diversi decenni di guerre con i catalano-aragonesi i Malaspina persero di controllo di questi territori lasciando i villaggi del logudoro completamente devastati dalle continue guerre e saccheggi. Nel 1366 il territorio di Coros di cui Uri (con Ittiri, Usini, Tissi e Ossi) faceva parte venne occupato dalle armate giudicali di Mariano IV giudice di Arborea e liberato dall'occupazione catalano-aragonese; nel 1376 un'epidemia di peste devast\u00f2 il territorio gi\u00e0 debilitato dalla continue guerre (la peste uccise anche Mariano IV). In seguito i catalano-aragonesi ripresero in mano il territorio e lo mantennero fino al 1479 anno che sancisce l'unione tra i due regni sotto la corona di Spagna. Nel 1541 form\u00f2 una baronia insieme al paese di Ittiri, concessa al Bernardo Simon.\nGli spagnoli regnarono fra alterne vicente per diversi secoli, fino al passaggio del Regno di Sardegna ai Savoia a seguito dei trattati di Londra e L'Aia nel 1718 e 1720.\nNel 1770, in epoca sabauda, la baronia fu, sempre insieme ad Uri, trasformata in contea e data in feudo ai Led\u00e0, ai quali fu riscattata nel 1839 con la soppressione del sistema feudale.\nMonumenti e luoghi d'interesse.\nIl lago Cuga.\nIl Cuga, che prende il suo nome dall'omonimo villaggio scomparso, \u00e8 un lago di origine artificiale situato a nord-ovest nella provincia di Sassari. Nel fondo sono presenti alcuni resti archeologici, visibili quando il lago \u00e8 nel periodo di secca, tra settembre e dicembre. In prossimit\u00e0 delle sue sponde si trovano:- il nuraghe Peppe Gallu;- il nuraghe Attentu;- il nuraghe Su Cuttu;- il nuraghe Sa Curdiola;- il nuraghe Alzola sa Cudina;- il nuraghe Bilianu Pinna;- il nuraghe Pigalvedda;- il nuraghe Chessedu.\nDal 2012, nel mese di agosto, si svolge il Kuga Festival, manifestazione che ha l'intento di promuovere e valorizzare il lago del Cuga attraverso l'organizzazione di manifestazioni culturali e sportive.\nNel lago \u00e8 praticata l'attivit\u00e0 di pesca sportiva.\nSociet\u00e0.\nLingue e dialetti.\nLa variante del sardo parlata ad Uri \u00e8 quella logudorese settentrionale.\nTradizioni e folclore.\nCostume tradizionale di Uri.\nEsistono diverse fonti iconografiche che rappresentano uomini e donne che indossano il costume urese. L'abito tradizionale femminile \u00e8 caratterizzato da una gonna nera (\"sa munnedda\") con una balza in terziopelo, un grembiule in mur\u00e8 e da un copricapo (\"su mancaloru\"), di tulle o in seta, mantenuto da una cuffia in raso bianco o in broccato.\nAltre parti del vestiario sono: \"sa pettiera\" (in seta), \"su corittu\", di terziopelo fiorato ed ornato con varie applicazioni (le roselline), \"su pittigliu\" (rosa per le classi meno abbienti, ricamato a mano per le classi agiate), \"su bustu\", ricamato su raso bianco con fili di seta e di oro o in broccato. \nDa ricordare per la preziosit\u00e0 \u00e8 il \"pittiglio\" (l'unico in tutta la Sardegna ad essere ricamato) e il fiocco viola.\nL'abito \u00e8 anche molto ricco di gioielli: i bottoni che chiudono la camicia (\"sos buttones de pettorra\"), i bottoni in filigrana che chiudono \"su corittu\", quattro in un braccio e quattro nell'altro, il medaglione d'oro, una collana di corallo e le orecchine (\"sas Pendinas\") anch'esse in corallo.\nL'abito tradizionale maschile \u00e8 costituito da copricapo, camicia, gilet nero (\"Su Cossu\"), \"Sas Ragas\" (o in alternativa dei pantaloni in orbace), calzoni e ghette. Il copricapo, la \"berrita\", \u00e8 un cappello a berretto con forma di sacco, confezionato in panno nero o ancora in orbace.\nLe tradizioni vengono mandate avanti dal Gruppo folk Santa Rughe, dal Gruppo folk Uri, che hanno cercato di scoprire i balli tipici del paese, tra cui \"sa moresa\" (ballo tipico e solo di Uri) e soprattutto di valorizzare il vero costume di Uri, e dall'Associazione Culturale Folkloristica Coro di Uri.\nEconomia.\nL'economia del paese si basa sull'agricoltura, sull'allevamento ovino sull'artigianato. Uri \u00e8 un centro agricolo noto per la carcioficoltura, la viticoltura e l'olivicoltura. La cittadina fa parte delle \"Citt\u00e0 dell'olio\".\nSport.\nCalcio.\nLa principale squadra di calcio del paese \u00e8 l'Atletico Uri, che nella stagione 2021-22 milita nel campionato di Serie D.\nAttiva per quanto riguarda il karate la societ\u00e0 Sport Pi\u00f9 Uri, i cui atleti hanno preso parte anche a diversi campionati europei e nazionali."}
{"id": "4374", "revid": "1592097", "url": "https://it.wikipedia.org/wiki?curid=4374", "title": "U.S.A.", "text": ""}
{"id": "4375", "revid": "9", "url": "https://it.wikipedia.org/wiki?curid=4375", "title": "U.R.S.S.", "text": ""}
{"id": "4376", "revid": "761271", "url": "https://it.wikipedia.org/wiki?curid=4376", "title": "USA", "text": ""}
{"id": "4377", "revid": "267046", "url": "https://it.wikipedia.org/wiki?curid=4377", "title": "Urano (astronomia)", "text": "Urano \u00e8 il settimo pianeta del sistema solare in ordine di distanza dal Sole, il terzo per diametro e il quarto per massa. Il suo simbolo astronomico Unicode \u00e8 U+26E2 ()(occasionalmente \u2645, stilizzazione della lettera H iniziale di William Herschel). Porta il nome del dio greco del cielo Urano (\u039f\u1f50\u03c1\u03b1\u03bd\u03cc\u03c2 in greco antico), padre di Crono (Saturno), a sua volta padre di Zeus (Giove).\nSebbene sia visibile anche a occhio nudo, come gli altri cinque pianeti noti fin dall'antichit\u00e0, fino al XVIII secolo non fu riconosciuto come tale e considerato una stella a causa della sua bassa luminosit\u00e0 e della sua orbita particolarmente lenta e venne identificato come qualcosa di diverso da una stella soltanto il 13 marzo 1781 da William Herschel. Una curiosit\u00e0 riguardo alla sua scoperta \u00e8 che essa giunse del tutto inaspettata: i pianeti visibili a occhio nudo (fino a Saturno) erano conosciuti da millenni e nessuno sospettava l'esistenza di altri pianeti, fino alla scoperta di Herschel, che not\u00f2 che una particolare stella poco luminosa sembrava spostarsi. Da quel momento in poi nessuno fu pi\u00f9 sicuro del reale numero di pianeti del nostro sistema solare.\nLa composizione chimica di Urano \u00e8 simile a quella di Nettuno ma differente rispetto a quella dei giganti gassosi pi\u00f9 grandi (Giove e Saturno). Per questa ragione gli astronomi talvolta preferiscono riferirsi a Urano e Nettuno trattandoli come una classe separata, i \"giganti ghiacciati\". L'atmosfera del pianeta, sebbene sia simile a quella di Giove e Saturno per la presenza abbondante di idrogeno ed elio, contiene una proporzione elevata di \"ghiacci\", come l'acqua, l'ammoniaca e il metano, assieme a tracce di idrocarburi. Quella di Urano \u00e8 anche l'atmosfera pi\u00f9 fredda del sistema solare, con una temperatura minima che pu\u00f2 scendere fino a . Possiede una complessa struttura di nubi ben stratificata, in cui si pensa che l'acqua si trovi negli strati inferiori e il metano in quelli pi\u00f9 in quota. L'interno del pianeta al contrario sarebbe composto principalmente di ghiacci e rocce.\nUna delle caratteristiche pi\u00f9 insolite del pianeta \u00e8 l'orientamento del suo asse di rotazione. Tutti gli altri pianeti hanno il proprio asse quasi perpendicolare al piano dell'orbita, mentre quello di Urano \u00e8 quasi parallelo. Ruota quindi esponendo al Sole uno dei suoi poli per met\u00e0 del periodo di rivoluzione, con conseguente estremizzazione delle fasi stagionali. Inoltre, poich\u00e9 l'asse \u00e8 inclinato di poco pi\u00f9 di 90\u00b0, la rotazione \u00e8 tecnicamente retrograda: Urano ruota nel verso opposto rispetto a quello di tutti gli altri pianeti del sistema solare (eccetto Venere) anche se, vista l'eccezionalit\u00e0 dell'inclinazione, la rotazione retrograda \u00e8 solo una nota minore. Il periodo della sua rivoluzione attorno al Sole \u00e8 di circa 84 anni terrestri. L'orbita di Urano si discosta molto poco dall'eclittica (ha una inclinazione di 0,7\u00b0).\nCome gli altri pianeti giganti, Urano possiede un sistema di anelli planetari, una magnetosfera e numerosi satelliti; visti dalla Terra, a causa dell'inclinazione del pianeta, i suoi anelli possono talvolta apparire come un sistema concentrico che circonda il pianeta, oppure, come nel 2007 e 2008, apparire di taglio. Nel 1986 la sonda Voyager 2 mostr\u00f2 Urano come un pianeta senza alcun segno distintivo sulla sua superficie, senza le bande e tempeste tipiche degli altri giganti gassosi. Tuttavia, osservazioni successive condotte dalla Terra hanno mostrato delle evidenze di cambiamenti legati alle stagioni e un aumento dell'attivit\u00e0 climatica quando il pianeta si \u00e8 avvicinato all'equinozio.\nOsservazione.\nIl pianeta manifesta fluttuazioni nella luminosit\u00e0, ben documentate, determinate sia da cambiamenti fisici dell'atmosfera, sia da fattori geometrici e prospettici. La luminosit\u00e0 di Urano \u00e8 influenzata dalla sua distanza dal Sole, dalla distanza dalla Terra e dalla particolare vista che offre al nostro pianeta: Urano appare leggermente pi\u00f9 grande e pi\u00f9 luminoso quando mostra le regioni polari alla Terra. Inoltre \u00e8 stata individuata una correlazione tra l'attivit\u00e0 solare e la luminosit\u00e0 del pianeta: durante i periodi di intensa attivit\u00e0 solare, le fluttuazioni nella luminosit\u00e0 del pianeta sono pi\u00f9 pronunciate.\nTra il 1995 e il 2006 la magnitudine apparente di Urano \u00e8 variata fluttuando tra +5,5 e +6,0, ponendolo giusto al di sopra del limite della visibilit\u00e0 a occhio nudo, intorno +6,5. All'opposizione, \u00e8 visibile come una debole stella quando il cielo \u00e8 scuro e pu\u00f2 essere osservato anche in ambiente urbano usando un binocolo; il binocolo \u00e8 pi\u00f9 appropriato rispetto al telescopio per l'osservazione amatoriale, in quanto permette pi\u00f9 facilmente di riconoscere i pattern di stelle vicine per la localizzazione del pianeta. Dalla Terra ha un diametro angolare compreso tra 3,4 e i 3,7 secondi d'arco. Con un telescopio a 100 ingrandimenti si riesce a intravedere la forma di un disco, fino ad arrivare a 500\u00d7 dove raggiunge le dimensioni angolari della Luna. Anche usando grossi telescopi non \u00e8 possibile scorgere alcun dettaglio del suo disco. A ogni modo osservazioni all'infrarosso della sua atmosfera mediante l'utilizzo di ottiche adattive e del telescopio spaziale Hubble hanno riportato dati interessanti nei vari anni dopo il passaggio della sonda Voyager 2.\nL'osservazione dei satelliti del pianeta \u00e8 difficoltosa. Oberon e Titania possono essere individuati con un telescopio da 8\", in un cielo particolarmente buio. Aperture di 12-14\" e 16\" dovrebbero permettere l'individuazione di Ariel e Umbriel rispettivamente. Miranda pu\u00f2 essere osservata solo con grandi telescopi.\nStoria delle osservazioni.\nScoperta e scelta del nome.\nUrano \u00e8 il primo pianeta scoperto in tempi moderni; era gi\u00e0 stato osservato in molte occasioni precedentemente, ma fu sempre scambiato per una stella. La prima osservazione documentata \u00e8 quella del 1690 di John Flamsteed, che lo catalog\u00f2 come stella 34 della costellazione del Toro. Flamsteed osserv\u00f2 Urano altre due volte, nel 1712 e nel 1715. James Bradley lo osserv\u00f2 nel 1748, 1750 e 1753, Tobias Mayer nel 1756. Pierre Charles Le Monnier lo osserv\u00f2 quattro volte nel 1750, due nel 1768, sei nel 1769 e un'ultima volta nel 1771. Quest'ultimo, se avesse elaborato puntigliosamente le sue osservazioni, avrebbe potuto riconoscere il moto proprio dell'oggetto, ma fu vittima del suo stesso disordine: una delle sue osservazioni fu trovata segnata su una carta da pacchi usata per conservare la cipria per capelli. Questi astronomi non sospettavano l'esistenza di altri pianeti oltre Saturno, semplicemente perch\u00e9 nessuno l'aveva mai presa in considerazione.\nUrano fu scoperto per caso da Sir William Herschel il 13 marzo 1781, quando not\u00f2 che un'anonima stellina sembrava spostarsi nel cielo. Herschel, tuttavia, inizialmente non riconobbe nell'oggetto che aveva osservato un pianeta: rese pubblica la notizia soltanto il 26 aprile 1781, registrandolo come cometa (\"Account of a Comet\" di Mr. Herschel, F. R. S.; comunicato dal Dr. Watson, Jun. of Bath, F. R. S., Philosophical Transactions of the Royal Society of London, Volume 71, pp.\u00a0492\u2013501).\nHerschel in origine gli diede il nome di \"Georgium Sidus\" (stella di Giorgio) in onore del re di Gran Bretagna Giorgio III. Nel 1783, quando fu provato che si trattava di un pianeta, Herschel lo ribattezz\u00f2 \"Georgian Planet\" (pianeta di Giorgio). Il nome per\u00f2 non fu accettato fuori della Gran Bretagna. J\u00e9r\u00f4me Lalande propose, nel 1784, di chiamarlo Herschel e cre\u00f2 anche il simbolo del pianeta (un globo sormontato dall'iniziale \"H\"); la sua proposta fu prontamente accettata dagli astronomi francesi. Erik Prosperin, di Uppsala, propose i nomi di Astrea, Cibele e Nettuno (ora detenuti da due asteroidi e un pianeta, rispettivamente: 5 Astraea, 65 Cybele e Nettuno). Anders Johan Lexell, di San Pietroburgo, propose come compromesso il nome \"Nettuno di Giorgio III\" e \"Nettuno di Gran Bretagna\". Daniel Bernoulli, da Berlino, sugger\u00ec \"Hypercronius\" e \"Transaturnis\". Georg Christoph Lichtenberg, da Gottinga, sostenne Astrea, la dea menzionata da Ovidio () che per ultima lasci\u00f2 la Terra (tradizionalmente associata alla Vergine). Fu proposto anche il nome di Minerva.\nInfine, Johann Elert Bode, come editore del \"Berliner Astronomisches Jahrbuch\", opt\u00f2 per Urano. Maximilian Hell us\u00f2 tale nome nella prima effemeride pubblicata a Vienna. Esaminando le pubblicazioni del \"Monthly Notices of the Royal Astronomical Society\" dal 1827 si nota che il nome Urano era gi\u00e0 il pi\u00f9 comunemente usato dagli astronomi britannici. Il nome assegnato dallo scopritore fu usato in modo saltuario e solo da alcuni britannici. L'ultimo a recepire il nome Urano \u00e8 stato lo \"HM Nautical Almanac Office\" nel 1850.\nDopo il riconoscimento di Urano come pianeta, divenne possibile ipotizzare l'esistenza di altri pianeti del sistema solare che prima non erano mai stati cercati. In particolare, questa scoperta sembr\u00f2 un'ulteriore conferma della legge di Titius-Bode, una formula empirica per determinare i semiassi maggiori dei pianeti in orbita attorno al Sole, e spinse casualmente venti anni dopo gli astronomi a cercare e trovare un nuovo corpo celeste tra le orbite di Giove e Marte: Cerere.\nXX e XXI secolo.\nLe osservazioni di Urano con telescopi da Terra e in orbita sono rese difficoltose dalla lontananza del pianeta dalla Terra; esse non permettono di rivelare molti dettagli, come avviene invece per i pianeti pi\u00f9 vicini. Dopo la scoperta iniziale, sono state dunque poche le osservazioni che hanno portato a scoperte significative.\nNel 1948 Kuiper scopr\u00ec Miranda, la pi\u00f9 piccola e l'ultima delle cinque grandi lune sferiche di Urano, utilizzando un telescopio ottico di due metri. Nel 1977 Elliot e Mink scoprirono un sistema di anelli tramite un osservatorio volante. Dal 2003, le osservazioni dal telescopio spaziale Hubble permisero di individuare elementi aggiuntivi, come maggiori dettagli sugli anelli, nuove piccole lune ed elementi dell'atmosfera. L'osservazione all'infrarosso dai telescopi Keck nel 2014 permisero di individuare grosse tempeste di lunga durata nell'atmosfera.\nMissioni spaziali.\nL'esplorazione di Urano \u00e8 avvenuta soltanto per mezzo della sonda Voyager 2 e non sono programmate al momento ulteriori missioni esplorative \"in loco\". Per ovviare alla mancanza di informazioni dirette, le variazioni nell'atmosfera del pianeta sono studiate attraverso campagne di osservazione telescopica, in particolare utilizzando la \"Camera planetaria a grande campo\" a bordo del telescopio spaziale Hubble.\nL'esplorazione di Urano, come anche quella di Nettuno, \u00e8 resa difficoltosa dalle grandi distanze che separano il pianeta dalla Terra e dal Sole. Ogni missione deve essere dotata di un sistema di alimentazione in grado di fornire energia alla sonda senza la possibilit\u00e0 di conversione dell'energia solare attraverso l'uso di pannelli fotovoltaici. Attualmente, l'unica fonte praticabile di energia \u00e8 un generatore termoelettrico a radioisotopi.\nDopo la missione Voyager, le principali agenzie spaziali hanno concentrato per decenni le proprie risorse nell'esplorazione dei sistemi di Giove e di Saturno, mentre lo studio di Urano e di Nettuno non \u00e8 stato ritenuto prioritario. Le proposte per missioni verso Urano sono in fase di valutazione scientifica e non partiranno prima del 2020; tra le principali in fasi di studio ci sono la missione europea MUSE e quella statunitense OCEANUS; per il futuro remoto, invece, sono in fase di proposta una missione europea con due sonde gemelle per Urano e Nettuno, ODINUS, per il 2034, e una in collaborazione NASA-ESA per il 2037, Uranus Pathfinder.\nIl sorvolo della Voyager 2.\nLa sonda Voyager 2 raggiunse il massimo avvicinamento al pianeta il 24 gennaio 1986, a una distanza di circa . Le osservazioni durarono solo sei ore, ma hanno permesso agli astronomi di imparare su Urano molto pi\u00f9 di quanto avessero appreso in pi\u00f9 di 200 anni di osservazioni dalla Terra.\nLe prime analisi condotte sui dati furono tuttavia un'enorme delusione: non veniva riscontrata la presenza di fasce parallele n\u00e9 di nubi, al contrario di quanto era stato osservato dalla Terra. L'atmosfera di un colore azzurro-verde era uniforme e completamente priva di dettagli. Fu solo grazie a un trattamento delle immagini che apparvero sia le nubi sia le altre formazioni.\nLa sonda scopr\u00ec nuove lune, invi\u00f2 a Terra le prime immagini degli anelli e scopr\u00ec inoltre attivit\u00e0 geologica sulle lune maggiori: depositi scuri in fondo a crateri ghiacciati indicavano la presenza di acqua sporca dovuta ad attivit\u00e0 vulcanica.\nParametri orbitali e rotazione.\nUrano ruota attorno al Sole in 84 anni terrestri. La sua distanza media dal Sole \u00e8 di circa 3\u00a0miliardi di chilometri (circa 19\u00a0UA). L'intensit\u00e0 della luce solare su Urano \u00e8 quindi circa 1/400 che sulla Terra. Gli elementi orbitali furono calcolati per la prima volta nel 1783 da Pierre Simon Laplace. Le discrepanze tra l'orbita predetta e quella osservata portarono nel 1841 John Couch Adams a ritenere che essa fosse dovuta alla influenza gravitazionale di un altro pianeta al di l\u00e0 di Urano. Nel 1845 Urbain Le Verrier inizi\u00f2 la propria ricerca di un altro pianeta nelle vicinanze dell'orbita di Urano. Il 23 settembre 1846 Johann Galle scopr\u00ec un nuovo pianeta, pi\u00f9 tardi chiamato Nettuno, nella posizione prevista da Le Verrier.\nIl periodo di rotazione di Urano \u00e8 di 17 ore e 14 minuti, in senso retrogrado. Come in tutti i pianeti giganti gassosi, la sua atmosfera superiore \u00e8 soggetta a forti venti aventi stessa direzione del moto di rotazione. Ad alcune latitudini, come a circa 60 gradi sud, l'atmosfera visibile ruota molto pi\u00f9 velocemente del pianeta, completando una rotazione in meno di 14 ore.\nInclinazione assiale.\nLa principale particolarit\u00e0 di Urano sta nell'inclinazione del suo asse, che misura 97,77\u00b0 rispetto al piano dell'orbita; pertanto l'asse di rotazione di Urano giace quasi sul suo piano orbitale. Di conseguenza, ognuno dei due poli \u00e8 diretto verso il Sole per met\u00e0 dell'orbita, e per la successiva met\u00e0 dell'orbita cade nella zona in ombra. Nel tratto intermedio all'inversione dei due poli rispetto al Sole, questo sorge e tramonta intorno all'equatore, come avviene per la maggior parte degli altri pianeti.\nIl polo sud di Urano era diretto verso il Sole al momento del fly-by della Voyager 2 nel 1986, risultando completamente illuminato. Quel polo \u00e8 definito come \"sud\" in base alle convenzioni dell'Unione Astronomica Internazionale che definisce il polo nord di un pianeta o satellite il polo che punta \"sopra\" il piano del sistema solare, indipendentemente dalla direzione della rotazione del pianeta. Un risultato di questo strano orientamento \u00e8 che le regioni polari di Urano ricevono energia dal Sole in maniera maggiore rispetto alle regioni prossime all'equatore. Ciononostante, Urano \u00e8 pi\u00f9 caldo all'equatore che ai poli a causa di qualche fattore attualmente sconosciuto.\nSembra anche che l'estrema inclinazione dell'asse di rotazione di Urano abbia delle conseguenze meteorologiche importanti quali l'estremizzazione delle stagioni. Durante il viaggio del Voyager 2 le nubi di Urano erano estremamente deboli e miti, mentre osservazioni pi\u00f9 recenti effettuate tramite il telescopio spaziale Hubble, risalenti al 2005, quando l'inclinazione dell'asse stava portando l'equatore nella direzione perpendicolare al Sole, hanno rilevato una presenza molto pi\u00f9 accentuata e turbolenta di allora.\nLa ragione dell'insolita inclinazione assiale di Urano non \u00e8 nota con certezza. Si \u00e8 pensato in passato che durante la formazione del sistema solare un protopianeta con massa due volte quella terrestre sia entrato in collisione col pianeta facendone \"ruotare\" l'asse. Tuttavia questa ipotesi non spiegherebbe perch\u00e9 le lune principali di Urano abbiano anch'esse un asse di rotazione di 98\u00b0 come il pianeta e non abbiano invece conservato le orbite originarie. Successivamente si \u00e8 pensato a una serie di impatti, anzich\u00e9 uno solo, che giustificasse l'orientamento dei satelliti ma ci\u00f2 si \u00e8 rivelato incompatibile col modello di Nizza. Una simulazione pi\u00f9 recente e complessa supporterebbe la teoria dell'impatto con un protopianeta. L'oggetto, con massa doppia di quella terrestre, avrebbe colpito Urano in modo abbastanza violento da modificarne l'inclinazione ma non in modo tale da comprometterne l'atmosfera. Si ipotizza anche che, a seguito della collisione, tale materiale, precipitando all'interno del pianeta, ne avrebbe perturbato il campo magnetico decentrandolo e che i detriti in orbita, raggruppatisi in grumi di ghiaccio fuso e roccia, avrebbero successivamente formato alcune delle ventisette lune di Urano. La collisione avrebbe inoltre potuto alterare la rotazione di tutte le lune che gi\u00e0 esistevano al momento dell'impatto.\nCaratteristiche chimico-fisiche.\nComposizione.\nIl modello standard della struttura di Urano prevede la divisione in tre strati: lo strato roccioso (silicati, ferro, nichel) al centro, un mantello ghiacciato nel mezzo e uno strato gassoso composto da idrogeno ed elio all'esterno. Il nucleo \u00e8 relativamente piccolo, con una massa di appena e un raggio inferiore al 20% del raggio totale, mentre il mantello ha una massa 13,4 volte quella terrestre. L'atmosfera esterna ha una massa di appena ma costituisce il 20% del raggio di Urano. La densit\u00e0 del nucleo di Urano \u00e8 di circa 9\u00a0g/cm\u00b3, con una pressione al centro di 8 milioni di bar e una temperatura di circa \u00a0K. Il mantello non \u00e8 costituito da ghiaccio nel senso convenzionale del termine, bens\u00ec da un fluido contenente acqua, ammoniaca e altre sostanze volatili. Le composizioni di Urano e Nettuno sono piuttosto diverse da quelle di Giove e Saturno, con una prevalenza dei materiali ghiacciati rispetto ai gas, e per questo motivo sono talvolta classificati come \"giganti di ghiaccio\".\nAnche se il modello citato sopra \u00e8 quello considerato standard, esistono altri modelli possibili, tuttavia i dati attualmente disponibili non consentono agli scienziati di determinare quale sia il modello corretto.\nMassa e dimensioni.\nLa massa di Urano \u00e8 circa 14,5 volte quella della Terra, il che lo rende il meno massiccio dei pianeti giganti, nonostante il suo diametro, circa quattro volte quella della Terra, sia leggermente pi\u00f9 grande di quello di Nettuno. Con una densit\u00e0 di 1,27\u00a0g/cm\u00b3 Urano \u00e8 il secondo pianeta meno denso del sistema solare, dopo Saturno. La sua densit\u00e0 indica che Urano \u00e8 composto principalmente di acqua, ammoniaca e metano congelati. La massa totale di ghiaccio interno di Urano non \u00e8 nota con precisione, perch\u00e9 emergono alcune differenze a seconda del modello scelto; essa dovrebbe essere compresa tra 9,3 e 13,5 masse terrestri. L'idrogeno e l'elio costituiscono solo una piccola parte della massa totale, rispettivamente 0,5 e 1,5 masse terrestri. Il resto della massa non ghiacciata (da 0,5 a 3,7 masse terrestri) \u00e8 costituita da materiale roccioso.\nStruttura interna.\nUrano non possiede una crosta solida: il gas atmosferico diventa sempre pi\u00f9 denso procedendo verso l'interno e gradualmente si converte in liquido. In questi casi si adotta la convenzione di considerare come superficie del corpo il punto dove la pressione atmosferica \u00e8 pari a 1 bar. Adottando tale convenzione, il raggio equatoriale e un raggio polare di Urano risultano pari rispettivamente a 25\u00a0559 \u00b1 4 e 24\u00a0973 \u00b1 20\u00a0km. Esso ha quindi la forma di uno sferoide oblato.\nUrano (come Nettuno) ha una struttura interna solo in parte simile a quella di Giove e Saturno perch\u00e9 essa non presenta un mantello di idrogeno metallico liquido che \u00e8 invece presente nei due giganti gassosi grazie alle enormi pressioni che esercitano sulle loro parti interne. Urano, di massa pi\u00f9 piccola, non esercita una pressione sufficiente alla formazione di uno strato composto di tale materia degenere. Il nucleo roccioso di Urano \u00e8 relativamente piccolo e poco massiccio; inoltre si differenzia da quello di Nettuno e degli altri pianeti giganti perch\u00e9 disperde poco calore: in termini astronomici esso ha un basso flusso termico. Il flusso di calore di Urano \u00e8 di solo 0,042 \u00b1 0,047\u00a0W/m\u00b2, che \u00e8 inferiore al flusso di calore interno della Terra di circa 0,075\u00a0W/m\u00b2.. Di conseguenza, il calore irradiato da Urano nella banda del lontano infrarosso dello spettro \u00e8 solo 1,06 \u00b1 0,08 volte l'energia solare assorbita nella sua atmosfera. Per confronto, Nettuno irradia 2,61 volte pi\u00f9 energia nello spazio di quanto ne riceve dal Sole. Il basso irradiamento di calore dall'interno fa di Urano il pianeta pi\u00f9 freddo del sistema solare: la temperatura pi\u00f9 bassa registrata nella sua tropopausa \u00e8 di 49 K (-224\u00a0\u00b0C).\nNon \u00e8 chiaro esattamente il motivo per cui Urano irradi poca energia verso l'esterno. Una delle ipotesi avanzate per spiegare questa differenza rispetto altri giganti gassosi \u00e8 che, quando Urano fu colpito nell'impatto col corpo che ha causato la sua peculiare inclinazione assiale, venne espulsa la maggior parte del calore interno originario, riducendo sensibilmente la temperatura del nucleo. Un'altra ipotesi \u00e8 che ci sia un qualche tipo di barriera negli strati superiori che impedisce al calore del nucleo di raggiungere la superficie. Ad esempio, potrebbe esistere una convezione tra strati di diversa composizione, che inibisce il trasporto di calore verso l'esterno.\nAtmosfera.\nL'atmosfera \u00e8 composta da idrogeno (83%), elio (15%), metano (2%) e con tracce di acqua e ammoniaca. Le capacit\u00e0 degli strumenti di rilevazione permettono di raggiungere una profondit\u00e0 di circa 300\u00a0km al di sotto della superficie convenzionale di Urano (cio\u00e8 del punto in cui la pressione misura 1 bar) assunta come zero altimetrico. A quella profondit\u00e0 si registra una pressione di 100 bar e una temperatura di 320 K. L'atmosfera pu\u00f2 essere divisa in tre strati: la troposfera, a un'altitudine compresa tra i -300\u00a0km sotto lo zero altimetrico e 50\u00a0km, con pressioni che variano da 100 a 0,1 bar (da 10 MPa a 10 kPa), la stratosfera, ad altitudini comprese tra i 50 e i \u00a0km e pressioni tra 0,1 e 10\u221210 bar (da 10 kPa a 10 Pa), e la termosfera/ corona, che si estende da \u00a0km a \u00a0km sopra la superficie.\nIl colore ciano del pianeta \u00e8 dovuto alla presenza di metano nell'atmosfera, che assorbe la luce rossa e riflette quella blu. La temperatura della superficie delle nuvole che ricoprono Urano \u00e8 di circa (). Urano \u00e8 talmente distante dal Sole che l'escursione termica tra l'estate e l'inverno \u00e8 quasi nulla.\nTroposfera.\nLa troposfera \u00e8 la regione inferiore e pi\u00f9 densa dell'atmosfera ed \u00e8 caratterizzata dalla diminuzione della temperatura con l'altezza. La sonda Voyager 2 durante il fly-by del pianeta rilev\u00f2 la presenza di nubi di metano attraverso misurazioni radio durante un'occultazione, ma l'esatta struttura degli altri strati nuvolosi di Urano non \u00e8 ben nota. \u00c8 stato ipotizzato che nuvole d'acqua giacciano entro i di pressione, nuvole di idrosolfuro di ammonio entro i , nuvole di ammoniaca o acido solfidrico entro i e infine nuvole di metano entro . La troposfera \u00e8 una regione molto dinamica dell'atmosfera, manifestando forti venti, moti convettivi, nubi altamente brillanti e cambiamenti stagionali.\nAtmosfera superiore.\nLo strato intermedio dell'atmosfera di Urano \u00e8 la stratosfera, dove le temperature generalmente variano con l'altezza a partire da 53\u00a0K, in corrispondenza della tropopausa, fino a valori compresi tra gli 800 e gli 850\u00a0K alla base della termosfera. Il riscaldamento che si verifica nella stratosfera \u00e8 dovuto all'assorbimento di radiazione solare, nell'ultravioletto e nell'infrarosso, da parte del metano e di altri idrocarburi, che si formano in questa regione dell'atmosfera in conseguenza della fotolisi del metano. Gli idrocarburi pi\u00f9 abbondanti sono l'acetilene e l'etano con un'abbondanza circa minore a quella dell'idrogeno. Il metano e il monossido di carbonio alle stesse altitudini presentano abbondanze simili, mentre idrocarburi pi\u00f9 pesanti e l'anidride carbonica sono presenti con abbondanze di tre ordini di grandezza pi\u00f9 piccole.\nL'etano e l'acetilene tendono a condensare nella parte inferiore (e pi\u00f9 fredda) della stratosfera e nella tropopausa formando strati di foschia, che potrebbero essere parzialmente responsabili dell'aspetto mite di Urano. La concentrazione degli idrocarburi nella stratosfera del pianeta \u00e8 significativamente inferiore rispetto a quanto riscontrato nelle stratosfere degli altri pianeti giganti.\nLo strato pi\u00f9 esterno dell'atmosfera di Urano \u00e8 la termosfera/corona, che presenta una temperatura uniforme compresa tra 800 e 850\u00a0K. La fonte di calore responsabile di un valore cos\u00ec alto della temperatura non \u00e8 stata ancora identificata, perch\u00e9 n\u00e9 le radiazioni solari ultraviolette n\u00e9 l'attivit\u00e0 delle aurore polari, peraltro insignificanti rispetto alle aurore di Giove e Saturno, possono fornire la necessaria energia. Oltre all'idrogeno molecolare, la termosfera-corona contiene una notevole quantit\u00e0 di atomi di idrogeno libero. La loro piccola massa insieme con le alte temperature spiega il perch\u00e9 la corona si estende fino a 50\u00a0000\u00a0km di altitudine dalla superficie, equivalenti a due raggi di Urano. Questa corona tanto estesa \u00e8 una caratteristica che rende Urano unico tra i pianeti. I suoi effetti includono una forza di resistenza fluidodinamica sulle piccole particelle in orbita attorno al pianeta, determinando l'impoverimento degli anelli dalla polvere.\nLa termosfera uraniana, nella parte superiore della stratosfera, corrisponde alla ionosfera di Urano. Le osservazioni mostrano che la ionosfera si trova ad altitudini comprese tra i 2\u00a0000 e 10\u00a0000\u00a0km. La ionosfera di Urano \u00e8 pi\u00f9 densa di quella di Saturno e Nettuno; ci\u00f2 potrebbe derivare dalla minore concentrazione di idrocarburi nella stratosfera. La ionosfera \u00e8 sostenuta principalmente dalla radiazione solare ultravioletta e la sua densit\u00e0 dipende dall'attivit\u00e0 solare.\nBande, nubi e venti.\nNel 1986, la Voyager 2 scopr\u00ec che l'emisfero meridionale visibile di Urano pu\u00f2 essere suddiviso in due regioni: una luminosa calotta polare e bande equatoriali scure. Il loro confine si trova a circa 45\u00b0S di latitudine. Una banda brillante tra le latitudini da 45\u00b0S a 50\u00b0S era la caratteristica pi\u00f9 visibile dell'atmosfera esterna. Si pensa che questa struttura, chiamata il \"collare del sud\", sia una regione densa di nubi di metano situate all'interno del campo di pressione compreso tra 1,3 e 2 bar. Oltre alla struttura a bande su larga scala, la Voyager 2 osserv\u00f2 dieci piccole nuvole luminose, parecchi gradi a nord del collare, mentre per il resto Urano appariva come un pianeta privo di dinamica. La Voyager 2 giunse durante la piena estate australe di Urano e non riusc\u00ec a osservare l'emisfero settentrionale. All'inizio del XXI secolo, quando la regione polare settentrionale cominciava a rendersi visibile dalla Terra, il telescopio spaziale Hubble e i telescopi Keck inizialmente non osservarono nessun collare o calotta polare nell'emisfero nord. Tuttavia, quando Urano pass\u00f2 oltre il suo equinozio, il collare meridionale era quasi scomparso, mentre un debole collare settentrionale iniziava a formarsi vicino alla latitudine 45\u00b0N.\nNel 1990, grazie al miglioramento delle tecniche osservative dalla Terra, si osservarono le nubi dell'emisfero settentrionale, che iniziavano a divenire visibili. Vennero trovate molte nubi luminose, pi\u00f9 di quelle che erano state osservate nell'emisfero meridionale, anche perch\u00e9 nell'emisfero sud il collare luminoso tendeva a mascherarne diverse, togliendo contrasto alle immagini. La differenza principale tra i due emisferi pare sia l'altitudine pi\u00f9 elevata alla quale si trovano le nubi dell'emisfero nord, che sembrano pi\u00f9 piccole ma pi\u00f9 nitide e brillanti. Molte piccole nuvole osservate avevano una durata di poche ore; tuttavia furono osservate formazioni pi\u00f9 persistenti, come una \"Macchia Scura\" (Uranus Dark Spot) che mai era stata osservata prima del 2006. Questa scoperta ha evidenziato come Urano, nella sua fase equinoziale, pare molto pi\u00f9 simile a Nettuno di quanto si pensasse in precedenza. Negli anni ottanta infatti, quando pass\u00f2 la sonda Voyager, Urano pareva completamente privo di dettagli, a differenza di Nettuno che mostrava diversi fenomeni atmosferici.\nLa velocit\u00e0 massima dei venti \u00e8 stata rilevata nell'emisfero settentrionale nei pressi della latitudine 60\u00b0N, dove essi possono raggiungere facilmente la velocit\u00e0 di 850\u00a0km/h, con punte fino a 900\u00a0km/h. I venti all'equatore spirano in direzione retrograda, ossia in direzione opposta alla rotazione del pianeta, con velocit\u00e0 comprese tra 180 e 360\u00a0km/h. Allontanandosi dall'equatore la velocit\u00e0 del vento diminuisce fino a raggiungere valori vicino allo zero a \u00b1 20\u00b0 di latitudine, dove si registra la temperatura minima della troposfera. Da quella latitudine e avvicinandosi ai poli i venti si muovono in moto diretto, nello stesso senso della rotazione di Urano, con la velocit\u00e0 del vento che continua ad aumentare raggiungendo i massimi a \u00b1 60\u00b0N di latitudine. Nell'emisfero nord \u00e8 stato osservato che la velocit\u00e0 dei venti torna a scendere a zero nei pressi del polo nord, mentre nell'emisfero sud, il collare oscura le dinamiche atmosferiche nelle vicinanze del polo sud, impedendo la misurazione della velocit\u00e0 dei venti oltre la latitudine 40\u00b0S.\nClima.\nL'atmosfera di Urano \u00e8 piuttosto regolare rispetto agli altri giganti gassosi, anche rispetto a Nettuno, il pi\u00f9 simile per altri aspetti. Quando la Voyager 2 si avvicin\u00f2 a Urano nel 1986, furono osservate solo una decina di formazioni nuvolose su tutto il pianeta. Una spiegazione proposta per questo fenomeno \u00e8 il basso calore interno di Urano rispetto a quella degli altri pianeti giganti.\nCambiamenti stagionali.\nPer un breve periodo, da marzo a maggio del 2004, grandi nubi e una tempesta persistente sono apparse nell'atmosfera di Urano, mentre sono stati misurati venti spirare a oltre 800\u00a0km/h, rendendo Urano simile nell'aspetto a Nettuno. Il 23 agosto 2006, ricercatori dello Space Science Institute e dell'Universit\u00e0 del Wisconsin hanno osservato una macchia scura sulla superficie di Urano, consentendo agli astronomi di reperire maggiori informazioni sull'attivit\u00e0 atmosferica del pianeta. Non \u00e8 completamente nota la ragione di questi cambiamenti, ma sembrano essere legati all'inclinazione assiale di Urano che causa delle variazioni stagionali del clima di lunga durata, a seconda della posizione del pianeta nella sua orbita attorno al Sole. Determinare la natura di questa variazione stagionale non \u00e8 semplice in quanto i dati atmosferici del pianeta sono noti da meno di 84 anni, durata dell'anno uraniano. Dal 1950 si sono osservate variazioni di luminosit\u00e0 con massimi durante i solstizi e minimi durante gli equinozi. Anche le misure della temperatura stratosferica, a partire dal 1970, hanno mostrato cambiamenti pi\u00f9 significativi in prossimit\u00e0 del solstizio del 1986.\nCi sono quindi ragioni per ritenere che Urano sia soggetto a cambiamenti fisici stagionali. Negli ultimi decenni l'emisfero sud \u00e8 stato nettamente pi\u00f9 brillante dopo che durante il precedente solstizio era stato l'emisfero nord a essere pi\u00f9 luminoso. Tuttavia, dopo il solstizio del 1986 la calotta polare sud si \u00e8 notevolmente oscurata (tranne il collare sud), confermando l'ipotesi che il polo che si avvicina al solstizio si illumina per un determinando periodo, e si oscura passato l'equinozio. Nel 2007, dopo l'equinozio, \u00e8 apparsa una debole calotta polare nord, mentre quella meridionale \u00e8 diventata quasi invisibile, anche se il profilo dei venti \u00e8 comunque leggermente asimmetrico, con i venti dell'emisfero nord generalmente ancora un po' pi\u00f9 deboli di quelli dell'emisfero sud.\nIl meccanismo dei cambiamenti di Urano non \u00e8 del tutto chiaro. Si pensa che la variazione della luminosit\u00e0 dell'emisfero illuminato dal Sole derivi dal locale ispessimento delle nubi di metano e degli strati di foschia che si trovano nella troposfera. Il collare luminoso a 45\u00b0S di latitudine \u00e8 anch'esso collegato alle nubi di metano. Altre variazioni nella regione polare si possono spiegare con cambiamenti negli strati pi\u00f9 bassi delle nubi. Le nubi polari spesse e la foschia possono inibire la convezione, che tuttavia pu\u00f2 riattivarsi durante gli equinozi.\nCampo magnetico.\nPrima dell'arrivo della Voyager 2 nel 1986, non era stata effettuata nessuna misurazione della magnetosfera di Urano, quindi la sua natura rimaneva sconosciuta, anche se si riteneva che il campo magnetico fosse allineato ai venti solari e che quindi avesse un asse vicino a quello di rotazione. Fu quindi una sorpresa quando i dati della Voyager permisero di rivelare un campo magnetico inclinato di 59\u00b0 rispetto all'asse di rotazione del pianeta, con i poli magnetici che si trovano in pratica all'equatore e non nei pressi dei poli. Inoltre, il campo magnetico non si origina dal centro del pianeta, in quanto il suo dipolo magnetico \u00e8 spostato verso l'emisfero sud di circa un terzo del raggio. La magnetosfera di Urano risulta pertanto fortemente asimmetrica, con l'intensit\u00e0 del campo magnetico sulla superficie che va da 0,1 gauss (10 microtesla) dell'emisfero meridionale e pu\u00f2 arrivare a 1,1 gauss (110 microtesla) nell'emisfero nord. La sua media in superficie \u00e8 di 0,23 gauss.\nIl momento del dipolo di Urano \u00e8 cinquanta volte quello della Terra. Anche Nettuno possiede un campo magnetico fortemente inclinato e con un dipolo magnetico spostato, contrariamente al campo magnetico terrestre e a quello degli altri giganti gassosi che risulta pi\u00f9 o meno allineato con l'asse di rotazione, suggerendo che questa caratteristica potrebbe essere comune nei giganti di ghiaccio. Una possibile spiegazione di questa peculiarit\u00e0 \u00e8 che, mentre la Terra e gli altri pianeti hanno campi magnetici generati nel loro nucleo, i campi magnetici dei giganti di ghiaccio sono generati dal movimento di materia a profondit\u00e0 relativamente basse, come ad esempio in un oceano di acqua e ammoniaca.\nNonostante lo strano allineamento, per altri versi la magnetosfera di Urano \u00e8 simile a quella degli altri pianeti, con un limite esterno che si trova a circa ventitr\u00e9 raggi in direzione del Sole e una magnetopausa a diciotto raggi di Urano. La struttura della magnetosfera uraniana \u00e8 diversa da quella di Giove e pi\u00f9 simile a quella di Saturno. La \"coda\" della magnetosfera di Urano si estende dietro il pianeta, in direzione opposta al Sole, fino a una decina di milioni di chilometri, prendendo una forma a spirale a causa della rotazione del pianeta.\nIl flusso di particelle \u00e8 abbastanza alto da causare un'erosione dei satelliti in un intervallo di tempo molto rapido in termini astronomici, di anni. Questa potrebbe essere la causa della colorazione uniformemente scura dei satelliti e degli anelli. Il fascio di particelle del campo magnetico causa aurore visibili come archi luminosi attorno ai due poli magnetici, anche se, a differenza di Giove, le aurore di Urano sono poco significative, brevi e dall'aspetto puntiforme.\nAnelli.\nUrano possiede un sistema di anelli appena percettibile, composto da materia scura e polverizzata fino a 10\u00a0km di diametro. Il sistema di anelli fu scoperto il 10 marzo 1977 da James Elliot, Edward W. Dunham e Douglas J. Mink grazie all'osservatorio volante Kuiper Airborne Observatory. La scoperta fu inaspettata: gli astronomi avevano predisposto l'aereo appositamente per studiare un fenomeno molto raro, ovvero l'occultazione di una stella (SAO 158687) da parte di Urano, con l'intento di poter studiare la sua atmosfera, che avrebbe filtrato i raggi della stella, prima che questa scomparisse dietro il pianeta. Il C141 trasportava un telescopio di 90\u00a0cm e un fotometro fotoelettrico molto sensibile, capace di misurare le pi\u00f9 piccole variazioni di luminosit\u00e0. Quando i ricercatori analizzarono le loro osservazioni scoprirono che la stella era scomparsa brevemente dalla vista cinque volte prima e dopo l'occultamento da parte del pianeta. Dopo ripetuti controlli, per escludere difetti nello strumento, conclusero che intorno a Urano doveva esserci un sistema di anelli analoghi a quelli di Saturno, almeno cinque. Successivamente vennero scoperti quattro ulteriori anelli. Tale sistema venne rilevato direttamente quando la sonda spaziale Voyager 2 pass\u00f2 nei pressi di Urano nel 1986. La Voyager scopr\u00ec anche altri due anelli, portando il numero totale degli anelli a undici.\nNel dicembre 2005 il telescopio spaziale Hubble fotograf\u00f2 due nuovi anelli, il pi\u00f9 largo dei quali ha un diametro due volte pi\u00f9 grande degli anelli precedentemente conosciuti. Data la lontananza da Urano, i nuovi anelli sono stati definiti \"sistema di anelli esterno\". I due anelli sono cos\u00ec lontani dal pianeta che sono stati chiamati il \"secondo sistema di anelli\" di Urano. Gli scienziati che hanno effettuato lo studio ipotizzano che l'anello pi\u00f9 esterno venga continuamente alimentato dal satellite Mab, scoperto nel 2005 e avente un diametro di circa 20\u00a0km, che orbita all'interno di tale anello.\nNell'aprile del 2006, le immagini dei nuovi anelli ottenute tramite l'Osservatorio Keck hanno rivelato i colori degli anelli esterni: il pi\u00f9 esterno \u00e8 blu mentre l'altro \u00e8 rosso. Una ipotesi che spiegherebbe il colore blu dell'anello esterno \u00e8 che esso sia composto da minuscole particelle di ghiaccio d'acqua rilasciato dalla superficie di Mab, sufficientemente piccole da diffondere la luce blu.\nSatelliti naturali.\nI satelliti naturali di Urano conosciuti sono ventisette. I cinque pi\u00f9 massicci sono Ariel, Umbriel, Titania, Oberon, Miranda. I nomi dei satelliti derivano da personaggi delle opere di William Shakespeare e Alexander Pope. I primi a essere scoperti, da parte di William Herschel nel 1787, furono Titania e Oberon, mentre nel 1840 William Lassell scopr\u00ec Ariel e Umbriel. Pass\u00f2 poi quasi un secolo senza nessuna scoperta, fino a quando, nel 1948, Gerard Kuiper scopr\u00ec Miranda, il pi\u00f9 piccolo dei satelliti principali di Urano. L'ultimo satellite ufficialmente scoperto \u00e8 stato Margherita nel 2003, ma nel 2016, grazie all'analisi di alcune foto della sonda Voyager vecchie di trent'anni, si sono aggiunti altri due satelliti non confermati. Il sistema satellitare di Urano \u00e8 il meno massiccio tra quelli dei pianeti giganti; infatti, la massa combinata dei cinque maggiori satelliti \u00e8 meno della met\u00e0 di quella del solo Tritone, la maggiore delle lune di Nettuno. Il pi\u00f9 grande dei satelliti di Urano, Titania, ha un diametro di \u00a0km, meno della met\u00e0 della Luna, ma poco pi\u00f9 grande di Rea, la seconda pi\u00f9 grande luna di Saturno, il che rende Titania l'ottavo satellite pi\u00f9 grande del sistema solare.\nTra i satelliti di Urano, Ariel sembra avere la superficie pi\u00f9 giovane, con il minor numero di crateri da impatto, mentre la superficie di Umbriel appare la pi\u00f9 antica. La superficie di Miranda appare caotica e pare sia stata interessata in passato da un'intensa attivit\u00e0 geologica. Sono evidenti vari strati sovrapposti, alcuni recenti e altri pi\u00f9 antichi, solcati dai canyon pi\u00f9 profondi del sistema solare, che raggiungono anche i 20\u00a0km di profondit\u00e0. Si pensa che la sua superficie abbia sofferto intense forze mareali nel passato, in un momento in cui la sua orbita era pi\u00f9 eccentrica di quella odierna.\nAlmeno un oggetto \u00e8 legato a Urano in un'orbita a ferro di cavallo, che occupa il punto lagrangiano Sole-Urano L3, 83982 Crantor, che si muove in un'orbita temporanea all'interno della regione orbitale di Urano. Un altro candidato oggetto in orbita a ferro di cavallo \u00e8 2010 EU65.\nPossibilit\u00e0 di sostenere la vita.\n\u00c8 altamente improbabile che Urano possa ospitare forme di vita: data la sua natura di gigante gassoso, esso non possiede infatti una superficie solida definita. Anche l'atmosfera \u00e8 inadatta: al di l\u00e0 della sua composizione (idrogeno, metano e ammoniaca sono composti troppo semplici per generare vita), possiede pressioni e temperature proibitive. Nella parte alta dell'atmosfera, le temperature sono bassissime, intorno ai 50 K (\u2212223\u00a0\u00b0C), e dove queste diventano favorevoli, \u00e8 la pressione assieme alla mancanza di luce solare, e quindi di una fonte di energia, a impedire processi chimici avanzati che sono alla base di qualsiasi forma di vita.\nSui satelliti la questione \u00e8 diversa: se i maggiori di essi possedessero oceani di acqua liquida sotto la crosta ghiacciata, come accade su Europa, Ganimede o Titano, allora potrebbero formarsi colonie di organismi molto semplici nei pressi di punti caldi termali localizzati sui fondali.\nUrano nella cultura.\nSignificato mitologico e astrologico.\nUrano prende il nome dall'omonimo dio greco, figlio e sposo di Gea, la Madre Terra, e personificazione del cielo, come descritto da Esiodo nella sua opera Teogonia. Secondo Esiodo Urano fecond\u00f2 Gea gettandole addosso gocce d'acqua, dando origine alle prime generazioni di Titani. Non esistono ovviamente riferimenti al pianeta nelle antiche popolazioni, essendo Urano stato scoperto solo alla fine del XVIII secolo.\nIn astrologia Urano rappresenta l'intuizione, l'inventiva, la forza decisionale, e i rinnovamenti e i cambiamenti in genere. Urano \u00e8 domiciliato nell'Aquario, in esaltazione nello Scorpione, in esilio nel Leone e in caduta nel Toro.\nNell'astrologia medica Urano regola il sistema nervoso, l'ipofisi, le meningi, il midollo spinale.\nUrano nella fantascienza.\nIl pianeta Urano, cos\u00ec come Nettuno, non \u00e8 stato molto citato nelle opere fantascientifiche; le scarse conoscenze e il fatto di essere cos\u00ec distanti dal Sole e freddi, non ha stimolato particolarmente gli autori di fantascienza, che hanno preferito scenari pi\u00f9 noti e vicini alla Terra.\nMr. Vivenair (uno pseudonimo) di un autore anonimo, pubblic\u00f2 nel 1784 \"A Journey Lately Performed Through the Air in an Aerostatic Globe, Commonly Called an Air Balloon, From This Terraquaeous Globe to the Newly Discovered Planet, Georgium Sidus\", un resoconto di un viaggio in pallone sul pianeta da poco scoperto.\nNel racconto del 1935 \"The Planet of Doubt\" di Stanley G. Weinbaum, Urano viene descritto come meta di viaggi raggiungibile da una base americana su Titano e raggiungibile solo ogni quaranta anni quando si verificava una congiunzione Saturno-Urano. In \"The Insects from Shaggai\" di Ramsey Campbell del 1964, racconto che riprende il \"Ciclo di Cthulhu\" di H.P. Lovecraft, Urano \u00e8 conosciuto come \"L'gy'hx\" e i suoi abitanti sono creature metalliche di forma cubica e con molti piedi che adorano \"Lrogg\". Questi esseri sono in conflitto religioso con gli insetti \"Shan\".\nAl cinema Urano \u00e8 lo scenario del film \"Viaggio al 7\u00ba pianeta\", del 1962) di Sidney W. Pink. Gli astronauti incontrano su Urano delle strane intelligenze che creano illusioni nella mente degli astronauti. Nelle serie TV Urano \u00e8 citato nella serie di \"Buck Rogers\" (1928-) come pianeta popolato da robot, mentre nel telefilm \"Doctor Who\" (1963-), nell'episodio \"The Daleks' Master Plan\", il pianeta \u00e8 l'unico luogo dell'universo dove pu\u00f2 essere rinvenuto il minerale \"Taranium\". Nell'anime \"Bishoujo Senshi Sailor Moon\" invece, Sailor Uranus \u00e8 la settima soldatessa guardiana ad apparire nella serie e rappresenta il pianeta; i suoi attacchi sono associati con la forza della natura. Nella serie animata \"Futurama\" (1999-2003), nel 2620 il nome di Urano \u00e8 stato cambiato in \"Uretto\" (\"Urectum\" in originale) per evitare il gioco di parole fra \"Ur-anus\" e \"Your anus\".\nTalvolta le lune uraniane sono state citate, come da Kim Stanley Robinson, che ne \"Il blu di Marte\" (\"Blue Mars\"), parte della \"Trilogia di Marte\", scrive di Titania come luogo dove era situata una prigione militare, e, sempre nella stessa opera, menziona Miranda come un luogo preservato dai coloni come \"deserto primordiale\"."}
{"id": "4378", "revid": "125768215", "url": "https://it.wikipedia.org/wiki?curid=4378", "title": "Bandiera del Regno Unito", "text": "La bandiera del Regno Unito (comunemente Union Flag o Union Jack) fu adottata nel 1801 in seguito all'atto di unione con il quale il Regno di Gran Bretagna e il Regno d'Irlanda si univano a formare il Regno Unito di Gran Bretagna e Irlanda. Derivata da una versione precedente adottata nel 1606, \u00e8 anche stata la bandiera rappresentativa dell'Impero britannico.\nAlcune ex-colonie britanniche e reami del Commonwealth (ad esempio il Canada) danno ancora status ufficiale o semi-ufficiale a questa bandiera. \u00c8 l'unica bandiera al mondo ad aver sventolato su tutti i sei continenti contemporaneamente: Europa, Nord e Sud America, Africa, Asia, Oceania e Antartide. Ancora oggi la Union Flag \u00e8 presente nel cantone di alcune bandiere nazionali: Australia, Nuova Zelanda, Figi e Tuvalu. Inoltre \u00e8 presente su tutte le bandiere delle dipendenze britanniche d'oltremare (tranne Gibilterra) e sulle due bandiere degli Stati associati alla Nuova Zelanda: le isole Cook e Niue.\nStoria.\nLa versione del 1606.\nQuando Giacomo VI di Scozia eredit\u00f2 il trono inglese come Giacomo I d'Inghilterra nel 1603, le corone del Regno d'Inghilterra e del Regno di Scozia si riunirono sotto un unico sovrano sebbene le due nazioni rimanessero, per il momento, indipendenti. \nIl 12 aprile 1606 fu specificata in un decreto reale una bandiera che stabiliva l'unione personale tra Scozia ed Inghilterra, ovvero un incrocio tra la bandiera dell'Inghilterra (la croce di San Giorgio: rossa su campo bianco) e la bandiera della Scozia (la croce decussata di Sant'Andrea: bianca su sfondo azzurro): \"[le bandiere] \"unite in accordo alle forme create dai nostri araldi, e spediteci dall'Ammiraglio per essere pubblicate dai nostri Soggetti.\"\" Gli schizzi originali che accompagnarono questa nota sono andati perduti. Questa bandiera reale era all'inizio sventolata solo in mare nelle imbarcazioni civili e militari sia scozzesi che inglesi, ma nel 1634, il suo uso fu ristretto soltanto alle navi del monarca, mentre le forze di terra continuarono ad avere i loro rispettivi stendardi.\nL'atto di unione del 1707 e gli aggiornamenti.\nFino all'atto di unione del 1707 era pratica in Scozia di mettere la croce decussata scozzese sopra quella inglese, mentre il contrario accadeva in Inghilterra. Dopo l'atto, la bandiera ricevette uno \"status\" riconosciuto, come \"insegna armoriale del Regno di Gran Bretagna\", il nuovo Stato creato, e fu adottata anche dalle armate di terra. Il Galles non ebbe un ufficiale riconoscimento nella bandiera, perch\u00e9 era stato annesso precedentemente da Edoardo I d'Inghilterra nel 1282 e, sin alle \"Laws in Wales Acts 1535\u20131542\", era legalmente parte del Regno d'Inghilterra\nLa versione del XVII secolo era anche mostrata nel cantone della \"Grand Union Flag\" (chiamata anche \"Congress flag\", \"The First Navy Ensign\", \"The Cambridge Flag\", e \"The Continental Colors\"), la prima bandiera degli Stati Uniti diffusamente usata. \u00c8 invece tuttora mostrata nel cantone della \"Commissioners' flag\" della Northern Lighthouse Board, unico caso di uso ancora attuale.\nLa versione del 1801.\nL'Union flag attuale fu adottata nel 1801 a seguito dell'atto di unione del 1800, che un\u00ec il Regno di Gran Bretagna e il Regno d'Irlanda per formare il Regno Unito. Il nuovo disegno vide l'aggiunta del decusse rosso della bandiera di San Patrizio per rappresentare l'Irlanda. \nDescrizione.\nLa blasonatura della vecchia bandiera, comparata con l'attuale, \u00e8 \"D'azzurro, al decusse di Sant'Andrea d'argento sormontata dalla Croce di San Giorgio di rosso, bordata della seconda.\"\nLa croce decussata fu disegnata sopra quella di Sant'Andrea, ma sempre sotto a quella inglese: per chiarire il fatto che l'Irlanda non era superiore in ogni modo alla Scozia, la croce irlandese fu ristretta e coperta a met\u00e0 da quella bianca dell'altra nazione. Non si conosce l'esatta origine della bandiera irlandese, anche se i pi\u00f9 ritengono che risalga allo scudo dei Fitzgerald, conti di Kildare. La croce di San Patrizio nell'Union Jack attualmente rappresenta l'Irlanda del Nord, dove, infatti, \u00e8 spesso sventolata la bandiera britannica nelle giornate di San Patrizio al posto della bandiera dell'Irlanda e delle bandiere unioniste per evitare il settarismo. Le tonalit\u00e0 di blu sono variate molto nel corso degli anni, anche perch\u00e9 la bandiera scozzese non aveva uno sfondo definito. I continui cambiamenti hanno creato la paradossale situazione che l'attuale bandiera britannica ha un \"navy blue\" (Pantone 280), mentre quello dell'attuale bandiera scozzese ha trovato finalmente un colore di riferimento, grazie alla specificazione nel 2003 del Parlamento scozzese, ma in \"royal blue\" pi\u00f9 chiaro (Pantone 300).\nL'attuale Union Flag \u00e8 blasonata: d'azzurro, alle croci decussate di Sant'Andrea e San Patrizio, inquartate per decusse d'argento e di rosso, l'ultima bordata della seconda, sormontate dalla croce di San Giorgio come terza, bordata come i decussi.\nAd effetto della sovrapposizione delle croci che costituiscono lo schema della insegna, la croce rossa di San Patrizio emerge inferiormente alla croce bianca scozzese al lato pennone, mentre \u00e8 compensata \"idealmente\" dalla sua emersione superiore al lato battente. Questo fatto produce uno schema non simmetrico (rotato) della insegna, che impedisce che essa abbia una simmetria secondo qualsiasi asse. Tale fatto, come conseguenza, impone che la bandiera abbia un suo bordo superiore ed uno inferiore, non invertibili. L'installazione della insegna a bordi invertiti \u00e8 stata usata a scopo ironico o scherzoso.\nTerminologia.\nLa bandiera \u00e8 colloquialmente e diffusamente chiamata \"Union Jack\", ma ci\u00f2 non \u00e8 scevro da dibattiti. In lingua inglese \"jack\" infatti significa \"bandiera di bompresso\", e per alcuni deve essere usata questa espressione quando la bandiera \u00e8 usata come tale. Per altri potrebbe essere derivato dal nome latino di Giacomo VI, re al momento dell'unione delle corone di Scozia ed Inghilterra, ovvero \"Jacobus\". L'espressione \"union jack\" infatti pare risalire ai primi anni del 1700. \"Jack\" ha per\u00f2 numerosi altri significati, tra cui \"marinaio\", \"mozzo\", \"villano\" o semplicemente \"amico\", cosa che porterebbe ad altre tesi circa l'origine.\nNel tempo ha assunto rilievo nei costumi della societ\u00e0 britannica, avendo ottenuto anche riconoscimenti ufficiali: la BBC, per esempio, non accetta l'espressione \"union flag\". Ma, d'altro canto, proprio questa forma \u00e8 preferita nei documenti vessillologisti. Il \"Merchant Shipping Act 1995\" si riferisce alla bandiera del Regno Unito come \"the Union flag (commonly known as the Union Jack)\".\nAltre bandiere britanniche.\nStendardo reale.\nIl Royal Standard (Stendardo reale) \u00e8 la bandiera ufficiale della Regina Elisabetta II nella sua funzione di sovrana del Regno Unito e dei vari altri regni del Commonwealth. Alcune nazioni hanno propri Royal Standard. Lo Standard generalmente consiste nello stemma della nazione. Fuori dal Regno Unito sopra lo stemma \u00e8 presente un disco blu contenente la lettera \"E\" (di 'Elisabetta') incoronata e cerchiata da una corona di rose dorate.\nNel protocollo delle bandiere, il Royal Standard \u00e8 la suprema. Essa deve sventolare sugli edifici dove \u00e8 presente la Regina. Viene messa sopra la Union Flag, gli stendardi degli altri membri della Famiglia Reale, e le altre bandiere britanniche. Non sventola mai a mezz'asta.\nInsegna navale militare.\nL'insegna navale militare e della flotta reale \u00e8 la White Ensign (Insegna bianca).\nQuesta bandiera (che correttamente andrebbe chiamata \"Saint George's Ensign\") consiste in una bandiera inglese con una Union Flag nel cantone. L'insegna \u00e8 sventolata dalla Royal Navy sulle flotte e nelle basi terrestri in cui opera l'armata, ma anche dal Royal Yacht Squadron e dalle barche che scortano la Regina.\nUna bandiera simile \u00e8 sventolata nel territori dell'Antartide, con uno stemma reale al posto della croce di San Giorgio.\nInsegna navale civile.\nL'insegna navale civile \u00e8 la Red Ensign (Insegna rossa). Nata come insegna delle navi mercantili e di altri vascelli privati del Regno Unito, \u00e8 successivamente diventata un modello, assieme alla \"blue ensign\", per le bandiere usate da diverse colonie ed ex-colonie dell'Impero britannico. La \"Red Ensign\" \u00e8 completamente rossa con una bandiera britannica nel cantone, talvolta pu\u00f2 recare uno stemma o una scritta. Prima della riorganizzazione della \"Royal Navy\", nel 1864, la red ensign semplice era l'insegna del \"Red Squadron\" della Royal Navy, che tendeva a pattugliare le acque dei Caraibi e dell'Oceano Atlantico settentrionale (ad eccezione delle acque attorno alla Gran Bretagna). Successivamente la red ensign venne riassegnata ai vascelli mercantili e civili britannici, sua attuale funzione.\nInsegna del governo.\nLa Blue Ensign (Insegna blu), l'insegna navale governativa, \u00e8 usata dalle navi e dai vascelli del governo; inoltre \u00e8 la bandiera di molte dipendenze britanniche ed in passato lo era di molte colonie. Viene utilizzata sia semplice, sia caricata da stemmi o emblemi.\nL'evoluzione della Blue Ensign segu\u00ec direttamente quella dell'Union Flag. Essa apparve intorno al XVII secolo con la croce di San Giorgio nel cantone, poi, con gli atti di unione del 1707 e dell'1800 la bandiera nel cantone divenne la union flag.\nControversie.\nAlcuni gallesi hanno proposto di modificare l'Union Flag per includere \"Red Dragon\" o i colori nero-oro della bandiera di San David, sostenendo che l'attuale disegno non rappresenta la loro nazione costituente.. Questa controversia \u00e8 pi\u00f9 formale che reale in quanto nel 1606, anno in cui Giacomo VI di Scozia e I di Inghilterra adott\u00f2 la bandiera senza la croce di San Patrizio simbolo dell'Irlanda, aggiunta poi nel 1801 per arrivare alla versione attuale, il Principato del Galles era gi\u00e0 annesso all'Inghilterra ed in essa compreso\nNel giugno 2003, Nigel Turner ha proposto di aggiungere strisce nere alla bandiera per meglio riflettere la societ\u00e0 multirazziale britannica; questa proposta non \u00e8 stata ben vista anche in relazione al canto razzista \"there ain't no black in the Union Jack\" (\"non c'\u00e8 nero nell'Union Jack\") tuttavia queste sono state proposte senza alcuna valenza incisiva. Difficilmente l'Union Jack verr\u00e0 cambiata in futuro per il fatto che tutti i britannici e anche il resto del mondo associano i colori rosso - bianco - blu al Regno Unito e sono parte inscindibile del bagaglio storico-culturale del Regno Unito.\nNel 2014, l'avvicinarsi del referendum sull'indipendenza scozzese riapr\u00ec il dibattito riguardo ad una possibile modifica della Union Flag nel caso dell'indipendenza della Scozia dal Regno Unito, cosa che avrebbe portato ad una possibile eliminazione della croce di sant'Andrea, ma la vittoria degli unionisti ha permesso che l'Union Jack rimanesse tale e quale ad ora."}
{"id": "4379", "revid": "31886", "url": "https://it.wikipedia.org/wiki?curid=4379", "title": "Usenet", "text": "Usenet \u00e8 una rete mondiale, nata negli Stati Uniti d'America all'inizio degli anni ottanta, formata da migliaia di server tra loro interconnessi, ognuno dei quali raccoglie gli articoli (o \"news\", o messaggi, o \"post\") che le persone aventi accesso alla rete inviano in una data \"gerarchia\", in un archivio ad accesso pubblico, organizzato in gerarchie tematiche che contengono vari \"thread\" sullo stesso tema (\"topic\").\nL'espressione \"usenet\" \u00e8 una parola macedonia, dall'inglese \"user network\", traducibile in italiano con \"rete utente\".\nDescrizione.\nAttraverso dei meccanismi di replica asincroni i \"server\" si scambiano gli articoli dei loro abbonati e fanno in modo che, dove non esistono, vengano anche costruite le stesse gerarchie tematiche e gli stessi \"thread\" che li contengono. Questo fa s\u00ec che grosso modo tutti i \"server\" abbiano quasi simultaneamente gli stessi contenuti e che le persone possano comunicare fra loro oltre il confine del \"server\" al quale sono abbonati, anche con persone di tutto il mondo. L'accesso ad un \"server\" Usenet (o \"server\" di \"news\") \u00e8 normalmente compreso nel costo di abbonamento mensile di ogni Internet Service Provider, anche quando l'ISP fornisce abbonamenti gratuiti.\nOggi le funzioni di comunicazione gratuita, libera, pubblica e aperta fornite dalla rete Usenet vengono spesso sostituite dai cosiddetti \"forum\" delle \"community\" nazionali, che sono spesso gratuite, libere e pubbliche anche loro, ma che sono per\u00f2 ambienti chiusi: chiunque sia abbonato ad una certa \"community\" (es: Libero) pu\u00f2 scrivere nei \"forum\" di quella certa \"community\", ma i suoi articoli non vengono replicati (copiati) all'interno della gerarchia delle altre \"community\" esistenti in Italia o nel mondo (es: Tiscali, MSN, o altre). Con Usenet, invece, s\u00ec: ogni articolo viene replicato su tutti i \"server\" Usenet di tutto il mondo e la comunicazione fra utenti diventa aperta e mondiale. \u00c8 questa caratteristica che \u00e8 allo stesso tempo un problema ed un vantaggio di Usenet. Un problema, per la pratica impossibilit\u00e0 di cancellare totalmente messaggi indesiderati; un vantaggio per la pratica impossibilit\u00e0 di impedire la totale diffusione dei messaggi indesiderati, salvo censurare attivamente il flusso dei messaggi, cosa non facile, o bloccare totalmente l'accesso a Usenet. Il primo, tra le altre, tocca il sensibile aspetto della riservatezza dei dati personali. Il secondo invece \u00e8 un aspetto che agevola l'esercizio del diritto di informazione e di parola. Un'altra conseguenza di questa caratteristica \u00e8 che la disponibilit\u00e0 dei contenuti di Usenet sono al di fuori del controllo di un'unica entit\u00e0, come invece accade con i \"forum\", che dipendono dai gestori del sito ospitante. Si consideri Google Gruppi, la pi\u00f9 grande di queste entit\u00e0, che in qualsiasi momento potrebbe decidere che l'accesso ai suoi decennali archivi possa essere fatto solo a pagamento. A riprova della sensibilit\u00e0 degli amministratori di Google sulla possibilit\u00e0 di copiare gli archivi, si osservi che da svariati anni non \u00e8 pi\u00f9 possibile una facile copia degli stessi, come invece lo \u00e8 con i \"server\" Usenet puri, ma occorre copiare gli articoli, pochi alla volta e alla rinfusa per poi ricostruire la struttura originale dei \"threads\".\nLa pubblicazione di articoli verso i \"server\" Usenet \u00e8 basata sul protocollo NNTP, e richiede da parte degli utenti l'uso sul proprio computer, sia per la pubblicazione che per la lettura, di applicativi specifici che lo supportino, detti News Client. Pur esistendo, all'interno delle gerarchie tematiche, alcuni \"newsgroup\" moderati (i cui messaggi vengono pubblicati previo controllo di una persona che ha le funzioni di un moderatore) la maggior parte di essi \u00e8 aperta e ci si affida al buonsenso e alle consolidate consuetudini, quali quelle della \"Netiquette\", affinch\u00e9 i toni e il livello delle conversazioni pubbliche siano appropriati ad una lettura pubblica.\nLa gestione degli articoli sui \"server\" viene corrispondentemente gestita da applicazioni dette News Server.\nEsistono nel mondo moltissimi \"newsgroup\", ognuno dedicato a un argomento particolare. Non esiste un numero \"ufficiale\" di \"newsgroup\", dal momento che alcune gerarchie sono private e non vengono perci\u00f2 propagate. ISC (Internet Systems Consortium) archivia tutti gli articoli di controllo per la creazione e la cancellazione dei \"newsgroup\" e mantiene aggiornato un file chiamato \"active\", che i gestori dei \"server news\" prendono come base per decidere quali \"newsgroup\" creare sulle proprie macchine. Al 10 giugno 2006 il file \"active\" reperibile presso ISC, contava \"newsgroup\".\nA seguito dell'esplosione del Web e con l'avvento di nuovi servizi (come i \"forum\") Usenet ha iniziato ad essere meno utilizzato, pur restando un importante strumento di comunicazione per moltissimi utenti. Un esempio importante \u00e8 quello di Microsoft, che a maggio del 2010 ha annunciato di voler dismettere il supporto verso questo tipo di \"community\" per indirizzare gli utenti verso i propri \"web forum\" moderati.\nUn elenco delle gerarchie distribuite dal noto server Eternal September si pu\u00f2 trovare qui (notate il numero di gruppi presenti in ogni gerarchia).\nEsempio di funzionamento della rete.\nEsempio: il server usenet nntp.nomeserver.it contiene le gerarchie it.cucina e it.aiuto\nL'utente Mario si collega a nntp.nomeserver.it e dice al \"server\" che vuole leggere it.cucina, allora il \"server\" gli invia tutti i \"thread\" che ha sul suo disco sotto it.cucina. Ogni \"thread\" \u00e8 una raccolta di messaggi (simili ad e-mail) inerenti ad un argomento specificato nell'oggetto (ovvero \"in topic\").\nMario vedr\u00e0 una lunga serie di \"thread\" con vari nomi (Zuppa inglese; Problema salsa greca; Tartufo, parmigiano s\u00ec o no?, ecc.). Ad un certo punto si fermer\u00e0 perch\u00e9 ne vedr\u00e0 uno che gli interessa (es: Tartufo, parmigiano s\u00ec o no?), far\u00e0 doppio click con il \"mouse\" e vedr\u00e0 un menu a tendina con vari messaggi, che sono risposte al primo.\nIl primo messaggio potrebbe essere una cosa cos\u00ec \"Devo fare una salsa al tartufo, ci va messo il parmigiano?\", le risposte che seguiranno saranno altri messaggi cos\u00ec \"No! PAZZO!\", \"Mai il parmigiano con il tartufo, MAI!\".\nCliccando con il destro sul messaggio originale oppure su uno degli altri messaggi Mario trover\u00e0 il tasto \"Rispondi nel gruppo\": gli apparir\u00e0 allora una finestra dove potr\u00e0 scrivere un nuovo messaggio ed aggiungerlo sotto un altro (quindi in risposta). Potrebbe rispondere al messaggio originale e dire \"Assolutamente no, faccio il cuoco da vent'anni e, fidati, non \u00e8 una buona idea.\" Oppure pu\u00f2 rispondere ad uno degli altri messaggi, ad esempio a \"No! PAZZO!\" pu\u00f2 rispondere \"Hai ragione, bravo.\"\nQuando Mario premer\u00e0 il tasto Invio spedir\u00e0 il messaggio al \"server\" usenet nntp.nomeserver.it che lo metter\u00e0 in coda agli altri messaggi del \"thread\" \"Tartufo, parmigiano s\u00ec o no?\". Fatto questo contatter\u00e0 un altro \"server\" e cercher\u00e0 di spedire il cambiamento: chiamer\u00e0 ad esempio nntp.servername.uk e gli chieder\u00e0 se vuole scaricare it.cucina; nntp.servername.uk risponde no, che non la tiene (non \u00e8 obbligatorio tenere tutte le gerarchie). Allora nntp.nomeserver.it chiamer\u00e0 un altro server che conosce: nntp.beauserver.fr e gli chiede se \u00e8 interessato a it.cucina: gli viene risposto di s\u00ec. Allora invia tutti i propri messaggi al \"server\" e in cambio riceve i messaggi di nntp.beauserver.fr del gruppo it.cucina. A questo punto nntp.nomeserver.it fa un confronto dei messaggi e li sincronizza (perch\u00e9 anche il server francese avrebbe potuto avere nuovi messaggi sul \"thread\" del tartufo). A questo punto Mario clicca \"Scarica messaggi\" e riceve da nntp.nomeserver.it tutti i \"thread\" aggiornati (e vede se qualcuno ha risposto).\nOvviamente il processo di scambio delle gerarchie continua: il \"server\" francese ne cercher\u00e0 altri con cui condividere i messaggi e cos\u00ec via. Ogni \"server\" mantiene solo determinate gerarchie, quelle considerate pi\u00f9 frequentate dagli utenti; e contatta solo determinati altri \"server\", quelli considerati affidabili come contenuto e gestione."}
{"id": "4381", "revid": "226458", "url": "https://it.wikipedia.org/wiki?curid=4381", "title": "Codifica UUencode", "text": "La codifica UUencode \u00e8 un sistema che permette di convertire file in formato binario (quali archivi compressi, disegni o programmi eseguibili) in un formato ASCII contenente solo caratteri compresi tra 32 e 95. Questa codifica esclude i caratteri di controllo e i caratteri a 8 bit, permettendo di trasmettere con sicurezza il file come allegato ad un messaggio e-mail o di inviarlo ad un newsgroup.\nTradizionalmente la codifica \u00e8 eseguita da un programma chiamato codice_1, e la decodifica (che riporta il file nel formato originario) da codice_2."}
{"id": "4382", "revid": "30610", "url": "https://it.wikipedia.org/wiki?curid=4382", "title": "Essere umano", "text": ""}
{"id": "4385", "revid": "124821157", "url": "https://it.wikipedia.org/wiki?curid=4385", "title": "Unione monetaria latina", "text": "Lunione monetaria latina \u00e8 stato un tentativo del XIX secolo di permettere la libera circolazione di pi\u00f9 valute europee all'interno degli stati membri, al tempo in cui il valore delle monete era dato dalla quantit\u00e0 di metallo prezioso in esse contenute.\nStoria.\nCon una convenzione datata 23 dicembre 1865 Francia, Belgio, Italia e Svizzera formarono l'unione e si accordarono a scambiare le loro monete nazionali su uno standard di di argento o 0,290322 grammi di oro (un rapporto di 15,5 ad 1) e di rendere queste monete intercambiabili liberamente. L'accordo entr\u00f2 in vigore dal 1\u00ba agosto 1866. \nQuesti paesi in seguito furono affiancati da Spagna e Grecia nel 1868 e da Romania, Austria-Ungheria, Bulgaria, Venezuela, Serbia, Montenegro e San Marino nel 1889. Altri stati tra cui lo Stato Pontificio e nel 1904 le Indie occidentali danesi usarono questo standard, ma non aderirono all'Unione.\nA causa delle fluttuazioni dell'argento e dell'oro a seguito della prima guerra mondiale, l'unione dur\u00f2 fino al 1927, anno in cui venne sciolta.\nIl contesto dell'Unione.\nIl sistema del franco germinale.\nLa Francia si era data un nuovo sistema monetario, detto del franco germinale, dalle leggi del 18 germinale dell'anno III (7 aprile 1795) e 7 germinale dell'anno XI (27 marzo 1803) che istituivano:\nLa coesistenza dei due standard monetari, oro ed argento, mise la basi per una fonte potenziale di instabilit\u00e0. Il sistema del franco germinale si fondava sull'ipotesi di invarianza relativa dei prezzi dell'oro e dell'argento e supponeva che i volumi, le condizioni ed i costi di produzione dei due metalli rimanessero stabili. Stanti le premesse, una crisi di tale sistema sarebbe stata possibile in qualsiasi momento.\nL'ambiente monetario internazionale.\nL'adozione parziale o completa del sistema del franco germinale fuori dalla frontiere francesi cre\u00f2 un embrione del sistema monetario internazionale. La decimalizzazione fu adottata dagli Stati Uniti nel 1795. Napoleone I aveva tentato di esportare, con la Rivoluzione, il sistema del franco germinale in Europa con la forza, ma, nonostante tutto, il sistema fu comunque adottato, in seguito, per libera scelta, dal Belgio nel 1830, dalla Svizzera e dall'Italia nel 1860 (il Ducato di Parma ed il Regno di Sardegna l'avevano gi\u00e0 adottato dopo il 1815).\nLa scoperta nel 1848 dell'oro in California e nel 1851 in Australia provocarono un calo del prezzo relativo dell'oro, aggravato dagli effetti della guerra di secessione americana, che obblig\u00f2 l'Inghilterra a importare pi\u00f9 tessili dall'India e a pagare i suoi debiti in argento. La congiunzione di questi avvenimenti provoc\u00f2 una crisi nei pagamenti in monete d'argento secondo questi meccanismi:\nGli stati che utilizzavano il sistema del franco germinale decisero di rispondere a questa crisi. Il Belgio mise fine al corso legale dell'oro il 28 dicembre 1850. Il 31 gennaio 1860 la Svizzera diminu\u00ec il titolo delle monete d'argento all'.835. L'Italia fece lo stesso il 24 agosto 1862. La Francia adott\u00f2 una legge, del 24 maggio 1864, che poneva una misura simile per i pezzi da 20 e 50 \"centime\". Il disordine monetario si era imposto e rendeva gli scambi pi\u00f9 difficili.\nLa convocazione della convenzione di Parigi il 20 novembre 1865 fu un tentativo di armonizzazione dei pesi e dei titoli delle monete nazionali per salvare il regime di bimetallismo del franco germinale e ristabilire l'intercircolazione dell'argento tra i paesi firmatari.\nI principi dell'unione.\nPresieduta da F\u00e9lix Esquirou de Parieu, fervente sostenitore di un'unione monetaria \"preludio a pacifiche federazioni in futuro\", la Convenzione di Parigi, detta dell'\"Unione Latina\", fu firmata il 23 dicembre 1865.\nLa convenzione fissava come principi:\nOgni stato firmatario era tenuto a coniare moneta conformi alle norme definite dagli articoli 2 e 4 del 1865.\nInoltre il trattato era rinnovabile tacitamente per altri 15 anni dal 1\u00ba gennaio 1880 salvo denuncia di un paese firmatario (articolo 14). Il trattato era aperto ad altri firmatari (articolo 12), sotto la riserva dell'unanimit\u00e0 dei paesi membri dell'Unione (secondo le convenzioni del 1878 e del 1885).\nEvoluzione e fine dell'Unione monetaria latina.\nUn successo rapido ma incompleto.\nIl successo dell'Unione monetaria latina, misurata in base al numero di paesi che adottarono il sistema (in totale 32), pose le basi per un sistema monetario internazionale. Tuttavia l'insuccesso del Congresso monetario internazionale del 1867 ridusse l'Unione ad una zona monetaria.\nI problemi di funzionamento intrinseco dell'Unione.\nIl funzionamento dell'Unione era intrinsicamente debole per due problemi: la fluttuazione del rapporto relativo dei due metalli, che era stata invece inizialmente supposta stabile, e le fluttuazione dei cambi.\nLe differenze dei valori tra la moneta fisica e quella legale, create da variazioni esogene dei prezzi dei metalli sui mercati, crearono un \"premio sul metallo\": dal momento che il \"punto di uscita\" delle monete di metallo \u00e8 uguale al premio positivo sul metallo pi\u00f9 i costi di approvvigionamento, coniazione e trasporto, quando il prezzo del metallo supera questo punto di uscita, i pezzi (le monete) in questo metallo sono tesaurizzati o esportati e spariscono (escono) dalla circolazione secondo i meccanismi descritti dalla legge di Gresham.\nTali uscite dalla circolazione monetaria delle monete in un determinato metallo contribuiscono a far abbassare il prezzo del metallo stesso: poich\u00e9 il metallo - uscito di circolazione sotto forma di moneta - ritorna, come tale, sul mercato del metallo (dove \u00e8 pi\u00f9 conveniente venderlo visto il \"premio sul metallo\") l'offerta del metallo ne risulta aumentata contribuendo a farne diminuire il prezzo, in un sistema che tende ad autoregolarsi.\nIl \"punto d'entrata\" \u00e8 uguale al premio negativo sul metallo meno i costi di coniazione e trasporto: quando il prezzo del metallo raggiunge il prezzo d'entrata il metallo viene portato alla coniazione. Queste entrate (nella circolazione monetaria) contribuiscono ad accrescere il prezzo del metallo che esce dal mercato per essere coniato.\nLe differenze tra il corso del cambio ed il corso legale di una moneta portano alla creazione esogena di moneta fiduciaria e di moneta scritturale e costituiscono un \"premio sul cambio\": nel momento in cui il premio sul cambio di una moneta, ad esempio il franco svizzero, diviene positivo, le altre monete vengono esportate verso la Svizzera e spariscono dalla circolazione nazionale, anche in questo caso secondo i meccanismi descritti dalla legge di Gresham.\nLe variazioni incrociate dei prezzi dei metalli e del corso di cambio rendono intrinsecamente complessa la comprensione dei problemi monetari e la loro soluzione in un tipo di sistema monetario come quello istituito dall'Unione monetaria latina.\nUn'unione in evoluzione.\nL'Unione fu capace di adattare i suoi principi ai problemi delle variazioni dei cambi e del corso dei metalli, ma al prezzo di rinunciare ai principi inizialmente adottati. Le successive convenzioni dell'Unione (1874, 1878, 1885, 1893, 1908) l'orientarono in due direzioni lontane dai principi fondatori della Convenzione del 1865.\nL'Unione si mosse rapidamente verso un monometallismo fondato sull'oro:\nNel 1873, con l'aumento della produzione d'argento, gli Stati Uniti abbandonarono il principio della libert\u00e0 di coniazione dell'argento e la Germania adott\u00f2 il monometallismo aureo. L'Unione latina segu\u00ec le nuove tendenze. Con la Convenzione addizionale del 31 gennaio 1874 il principio di libert\u00e0 di coniazione fu limitato con dei contingentamenti. La Convenzione del 1878 sospese la coniazione delle monete d'argento nell'Unione. La Convenzione del 6 novembre 1885 previde la rimborsabilit\u00e0 in oro degli scudi (5 lire) d'argento.\nInoltre, la seconda evoluzione pi\u00f9 significativa, la ri-nazionalizzazione della circolazione delle monete d'argento:\nIl Trattato del 1865 fu gradualmente svuotato dei suoi contenuti. I principi fondamentali del bimetallismo e dell'intercircolazione non furono pi\u00f9 applicati dopo il 1878 per l'argento.\nLa crisi del 1914.\nLa guerra del 1914 spinge alla tesaurizzazione delle monete d'oro e d'argento. La legge francese del 5 agosto 1914 aggrava il fenomeno con l'istituzione del corso forzoso della banconote e la sospensione della convertibilit\u00e0 in oro.\nL'emissione di banconote aumenta molto, ma con ritmi diversi nei diversi paesi dell'Unione. Di conseguenza la parit\u00e0 dei cambi tra le monete dell'Unione diverge rapidamente.\nParallelamente oscillano molto i prezzi dell'argento.\nL'instabilit\u00e0 congiunta dei cambi e dei mercati dei metalli, provocata dalla guerra, rende impossibile il ritorno ai principi dell'Unione monetaria latina alla fine della guerra.\nMa l'utilizzazione di diversi accorgimenti permettono di far durare l'Unione qualche anno ancora, sulla carta.\nLa Francia non conier\u00e0 pi\u00f9 monete d'oro, ma continuer\u00e0 ad emettere monete divisionali da 1/2f, 1f e 2f fino al 1920, secondo le norme della Convenzione del 1865.\nIn Italia vennero coniate monete d'oro, secondo le norme della Convenzione, solo per i collezionisti e vendute ad un prezzo quattro volte quello nominale.\nNel 1921 il signoraggio era divenuto negativo per la coniazione delle monete d'argento, e i paesi, anzich\u00e9 denunciare la Convenzione del 1865 preferiscono non coniare nuove monete. La Svizzera sospende parte delle coniazioni. In Italia vengono battute monete in nichelio con l'indicazione di \"\", in sostituzione dei biglietti di stato e dei buoni di cassa stampati dal 1914. La Francia fa coniare monete di necessit\u00e0 a nome delle varie \"Chambre de commerce\".\nIn questa situazione l'Unione era non pi\u00f9 sostenibile, dato che per rispettare il trattato non si poteva battere moneta. Alla fine del 1925 il Belgio denunci\u00f2 per primo la convenzione che fu sciolta il 1\u00ba gennaio 1927."}
{"id": "4387", "revid": "83531", "url": "https://it.wikipedia.org/wiki?curid=4387", "title": "Unione monetaria scandinava", "text": "L'unione monetaria scandinava venne formata nel 1872 da Danimarca, che comprendeva anche l'Islanda, Norvegia e Svezia. I tre paesi si accordarono sull'uso di monete comuni, basate su di una corona in oro, liberamente in circolazione ed aventi valore legale nelle tre nazioni.\nLa parit\u00e0 aurea comportava inoltre un regime di cambi fissi con i paesi che adottavano il \"gold standard\", in particolare l'Impero britannico e l'Impero tedesco.\nL'unione si sciolse nel 1914, con la sospensione della convertibilit\u00e0 dei biglietti in oro, allo scoppio della prima guerra mondiale (2 agosto 1914).\nLa parit\u00e0 aurea era fissata a 2480 corone per chilogrammo di oro fino.&lt;br&gt;\nIl contenuto aureo della corona era quindi pari a 403,225 milligrammi di oro fino.&lt;br&gt;\nLa parit\u00e0 ufficiale con la lira sterlina era quindi 18,159 corone per sterlina."}
{"id": "4388", "revid": "466539", "url": "https://it.wikipedia.org/wiki?curid=4388", "title": "Un chien andalou - Un cane andaluso", "text": "Un chien andalou \u00e8 un cortometraggio del 1929 scritto, prodotto ed interpretato da Luis Bu\u00f1uel e Salvador Dal\u00ed, e diretto dal solo Bu\u00f1uel. \u00c8 considerato il film pi\u00f9 significativo del periodo del cinema surrealista.\nProdotto in Francia nel 1928, ha le sue radici nel movimento cinematografico francese dell'avanguardia surrealista dell'epoca e si pone al contempo come critica verso movimenti precedenti, come il dadaismo, contro il quale contrappone la presenza di un contenuto, oltre al solo uso delle immagini originali e sorprendenti.\nNel 1960, sotto la direzione di Bu\u00f1uel, \u00e8 stata aggiunta una colonna sonora al film. Bu\u00f1uel ha usato la stessa musica che esegu\u00ec (usando registrazioni fonografiche) alla proiezione del 1929: il \"Liebestod\" dal \"Tristano e Isotta\" di Richard Wagner e due tango argentini.\nAnalisi delle scene.\nIl film \u00e8 un susseguirsi di scene senza apparente connessione, che causa nello spettatore l'impressione di assistere alla messa in scena di un delirio onirico. In realt\u00e0 vi sono contenuti significati molto profondi, leggibili alla luce della psicanalisi, che sono stati oggetto di numerosi studi.\nLa primissima scena \u00e8 una delle pi\u00f9 terrificanti dell'intera storia del cinema: il regista stesso, dopo aver guardato la luna, affila un rasoio e si avvicina a una donna seduta alla quale tiene ben aperto l'occhio sinistro; nella inquadratura successiva taglia l'occhio in due (in realt\u00e0 un trucco di montaggio, col taglio dell'occhio di un vitello morto). La scena \u00e8 emblematica della rivoluzione visiva surrealista, che intende squarciare l'occhio dello spettatore per fargli vedere, anche a costo di grandi sofferenze, tutto quello che non ha mai visto e forse non ha mai voluto vedere. Bu\u00f1uel compie comunque due operazioni - tagliare e osservare - interpretabili anche come azioni fondamentali per qualsiasi regista nella fase di montaggio di un film.\nLe didascalie sono cinque e completamente fuorvianti. Indicano momenti (\"c'era una volta, otto anni dopo\", \"alle tre del mattino\", \"sedici anni prima\", \"in primavera\") completamente slegati da quello che viene mostrato: sembrano suggerire un andamento ciclico della storia o comunque al di fuori del tempo, secondo uno schema che mira a costruire una situazione eterna e universale.\nIl tema del film \u00e8 quello di un uomo e una donna attratti reciprocamente da una pulsione erotica intensa e violenta (tra le prime rappresentazioni cinematografiche di una sensualit\u00e0 cos\u00ec esplicita), ma una serie di situazioni e figure si interpongono fra i due. Le visioni sembrano scaturire dall'inconscio pi\u00f9 profondo dell'uomo (ricordi di scuola, il doppio, la scatola con gli oggetti cari), mentre la donna \u00e8 quella che guarda, attende e cerca l'uomo, ma quando viene toccata lo respinge con orrore.\nAll'inizio l'uomo va in bicicletta, mentre una donna sta leggendo un libro in una casa, per poi buttarlo via: l'inquadratura mostra una pagina con \"La merlettaia\" di Vermeer, un simbolo della femminilit\u00e0 casalinga e tradizionale. La donna si affaccia alla finestra e vede l'uomo in bicicletta che passa e cade proprio davanti alla sua porta. Allora scende e, trovandolo ancora immobile, con una misteriosa scatola a righe al collo, lo soccorre e lo bacia. Tornata in casa apre la scatola a righe e vi trova una cravatta a righe, avvolta in carta anch'essa a righe, che ella mette in un colletto di cartone, ricreando sul letto la forma dell'uomo con i suoi abiti distesi. Si siede poi ad aspettare guardando il letto finch\u00e9 non si accorge dell'uomo nella stanza. Lui si sta guardando la mano, al centro della quale si trova un foro dal quale escono formiche (un'immagine che Dal\u00ed disse di aver sognato). Anche la donna si avvicina, allora sovvengono immagini sessuali (peluria di ascella, paragonata a un riccio di mare).\nLa scena successiva mostra un personaggio androgino, vestito da uomo ma dai tratti femminili, che per strada, in mezzo a una folla curiosa allontanata a stento da un poliziotto, tocca con un bastone una mano mozza. L'uomo e la donna guardano dalla finestra. L'androgino tiene in mano la stessa scatola a righe dell'uomo, per cui rappresenta forse una sua proiezione di femminilit\u00e0. L'androgino resta solo con la scatola in mezzo alla strada e macchine gli passano vicino, finch\u00e9 una non lo investe, sorprendendo l'uomo. A quel punto lui \u00e8 preso da un raptus sessuale e si dirige verso la donna, immobilizzandola contro un muro e toccandole con insistenza i seni, che lui immagina nudi, facendo un'espressione di intensa libido animalesca (arriva anche a sbavare). I seni diventano poi natiche nude e poi ancora seni, finch\u00e9 lei non lo respinge scappando per la stanza. Lui la insegue finch\u00e9 lei non resta in un angolo, minacciandolo con una racchetta. Allora lui inizia ad avvicinarsi malizioso, ma nell'incedere deve raccogliere due corde e trainare un misterioso fardello, che si scopre essere composto da due tavole che sembrano quelle dei Dieci Comandamenti, due pianoforti con sopra una carcassa putrefatta d'asino ciascuno, ai quali sono legati anche alcuni preti distesi (simbolo dei freni alla sessualit\u00e0 posti dalla Chiesa e dalla societ\u00e0). Uno dei due preti era interpretato da Dal\u00ed, ma poi nella scena montata fu sostituito da un altro attore; per un errore, per\u00f2, \u00e8 possibile vedere Dal\u00ed per pochi fotogrammi la prima volta che vengono inquadrati i due preti.\nLa donna allora fugge e blocca nella porta la mano dell'uomo, dalla quale escono ancora le formiche. Poco dopo lei lo rivede nel letto malato, con la scatola a righe al collo. Un altro uomo viene a fare visita e suona un campanello (che ha il rumore di uno shaker, mostrato nell'inquadratura successiva). Entra e si avventa contro l'uomo malato e poco dopo si scopre che \u00e8 la stessa persona. Crudelmente l'uomo strappa all'alter ego malato la scatola e tutti gli accessori della sua vita precedente, scaraventandoli fuori dalla finestra. Poi l'alter-ego mette l'uomo in castigo e lo fa tornare sui banchi di scuola, commiserandolo. Mentre fa per andare via l'uomo blocca l'alter ego e lo elimina sparandogli. Esso muore allora all'aperto, aggrappandosi alla schiena di una donna.\nL'uomo liberato passeggia allora all'aperto con un amico e viene invitato a vedere l'uomo ucciso, che viene poi portato via in una sorta di corteo funebre.\nLa donna torna a casa e vede sul muro il simbolo macabro della farfalla Sfinge testa di morto, con il teschio sul corpo. Si trova davanti l'uomo e lo sgrida, ma lui ha perso la bocca: al suo posto ha i peli d'ascella, che lei non ha pi\u00f9. Lei se ne va offesa, facendo la linguaccia e i due si ritrovano sul mare. Adesso \u00e8 lei a cercare l'uomo, ma lui sembra distaccato, le mostra solo l'orologio. Lei allora lo bacia e lui si riscalda, abbracciandola. Iniziano allora a passeggiare finch\u00e9 l'uomo non nota sulla riva i resti della scatola a righe e gli oggetti della sua vita passata, che scansa ridendoci su. I due s'incamminano allora abbracciati e felici, ma l'ultima scena (\"Au printemps\") \u00e8 demoralizzante: i due sono sepolti fino ai gomiti nella sabbia e sono vicini ma immobili, impossibilitati a toccarsi.\nCritica.\nIl film ha l'obiettivo di provocare un impatto morale sullo spettatore attraverso l'aggressivit\u00e0 delle immagini, offensive per l'epoca.\n\u00c8 una temperie di assurdit\u00e0, oniricit\u00e0, stranezze, creativit\u00e0 che i surrealisti utilizzano per evidenziare l'inafferrabilit\u00e0 dell'esistenza e quindi la sua intrinseca meravigliosit\u00e0.\nI critici hanno suggerito che \"Un chien andalou\" pu\u00f2 essere compreso come un tipico pezzo bu\u00f1ueliano antiborghese e anticlericale. L'uomo che trascina il piano, gli asini e i preti \u00e8 stato interpretato come un'allegoria del progresso dell'uomo verso il suo obiettivo che viene ostacolato dal peso delle convenzioni della societ\u00e0 che \u00e8 costretto a sopportare.\nInfluenza nella cultura di massa.\nIl film \u00e8 stato citato in numerosissime opere.\nDurante il suo tour del 1976 David Bowie us\u00f2 questo film come atto di apertura.\nEdizioni Home Video.\nSul mercato italiano esistono varie edizioni del film. Una \u00e8 presente nel cofanetto dvd \"Luis Bu\u00f1uel - Volume 01\" (edito da Mustang Entertainment / Raro Video), che contiene anche i film \"L'\u00c2ge d'or\" (1930) e \"Terra senza pane\" (Las Hurdes, 1933). L'altra, distribuita in dvd da DNA Srl col titolo \"Un chien andalou\", contiene anche i film \"L'Age d'or\" (1930) e \"Limite\" (1931), ed \u00e8 stata editata con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme."}
{"id": "4389", "revid": "767487", "url": "https://it.wikipedia.org/wiki?curid=4389", "title": "Ultimo tango a Parigi", "text": "Ultimo tango a Parigi \u00e8 un film del 1972 scritto e diretto da Bernardo Bertolucci e interpretato da Marlon Brando, Maria Schneider, Jean-Pierre L\u00e9aud, Maria Michi e Massimo Girotti. La sceneggiatura \u00e8 stata scritta da Bernardo Bertolucci, Franco Arcalli e Agn\u00e8s Varda (dialoghi aggiuntivi), e adattata da Robert Alley. La fotografia \u00e8 di Vittorio Storaro. La colonna sonora del film \u00e8 opera di Gato Barbieri, arrangiata e diretta da Oliver Nelson.\n\"Ultimo tango a Parigi\" \u00e8 la pellicola che ha dato notoriet\u00e0 a Bernardo Bertolucci, oltre a essere un'opera molto discussa: oggi \u00e8 considerato un classico del cinema erotico, ma il film suscit\u00f2 scandalo alla sua uscita, a causa del forte impatto emotivo causato dalle numerose scene erotiche. La censura avvi\u00f2 un procedimento penale contro la pellicola che sfoci\u00f2 nella condanna al rogo del film, decretata il 29 gennaio 1976, per poi essere riabilitata nel 1987.\nNel 2002 l'American Film Institute lo ha inserito al 48\u00ba posto della lista dei \"100 migliori film sentimentali di tutti i tempi\".\nTrama.\nDopo il suicidio della moglie Rosa, il quarantacinquenne Paul, un americano trapiantato a Parigi, sembra avere smarrito ogni ragione di vita. Vagando senza meta per la citt\u00e0, incontra la ventenne Jeanne in un appartamento in affitto, che i due casualmente si trovano a visitare insieme: scatta un'attrazione passionale, e i due sconosciuti hanno un amplesso nell'appartamento vuoto, che prendono come \"pied-\u00e0-terre\". Tra loro nasce una fugace relazione nel corso della quale, ignorando tutto dell'altro partner, persino il nome, esplorano a fondo le rispettive sessualit\u00e0.\nJeanne, figlia d'un colonnello e impegnata sentimentalmente con un giovane regista cinematografico, con il quale sta girando un film artigianale, s'innamora di Paul che non la corrisponde, anzi la lascia. Paul, che con la defunta moglie gestiva un alberghetto di basso livello, riceve nel frattempo la visita della suocera, venuta a seppellire la figlia, e approfondisce la conoscenza di Marcel, garbato amante della moglie e pensionante dell'hotel, che ha una vestaglia uguale alla sua. Si scopre quindi innamorato di Jeanne, e tempo dopo l'intercetta e l'insegue sino a una sala da ballo in cui \u00e8 in corso una gara di tango.\nQui i due bevono sino a ubriacarsi, mentre Paul racconta a Jeanne i dettagli sulla sua vita, tralasciando il suo nome, proponendole di vivere insieme, ma per Jeanne ormai \u00e8 finita. Quando lei fugge a casa sua, Paul, ubriaco, la insegue e lei, terrorizzata, dietro sua richiesta gli rivela il proprio nome, per poi ucciderlo con la pistola d'ordinanza del padre.\nProduzione.\nPreproduzione.\nIl progetto part\u00ec all'inizio del 1971 quando, dopo il discreto successo de \"Il conformista\", Bertolucci organizz\u00f2 un incontro con la Paramount, che aveva prodotto il film, per proporgli la sceneggiatura della sua nuova pellicola. Alberto Grimaldi, produttore dei western di successo della trilogia del dollaro diretti da Sergio Leone, dopo aver assistito a una proiezione de \"Il conformista\" a Roma, contatt\u00f2 Bertolucci dicendogli che, nel caso in cui la Paramount avesse rifiutato di produrre il film, lui si sarebbe reso disponibile a realizzarlo.\nQuando la Paramount declin\u00f2 l'offerta, Bertolucci si rivolse allora a Grimaldi, proponendogli le sceneggiature di \"Ultimo tango a Parigi\" e \"Novecento\", l'altro progetto a cui stava lavorando. Grimaldi scelse la prima opera e, dopo aver risarcito la Paramount con una cifra di 40.000 dollari, insieme a Bertolucci diede il via alla fase di casting. Per realizzare la pellicola Grimaldi scelse la United Artists.\nCast.\nIl film era stato inizialmente pensato per essere interpretato da Jean-Louis Trintignant e Dominique Sanda, che avevano gi\u00e0 lavorato con Bertolucci ne \"Il conformista\" e con i quali il regista avrebbe voluto proseguire la fruttuosa collaborazione avviata. Quando Trintignant lesse la sceneggiatura, quasi piangendo, rifiut\u00f2 la parte perch\u00e9 non riusciva a mettersi nudo davanti alla macchina da presa. Dominique Sanda, che aveva partecipato con il regista allo sviluppo dell'idea originale, era incinta e, dopo il rifiuto di Trintignant, decise di non prendervi parte. Bertolucci allora and\u00f2 a Parigi per incontrare Jean-Paul Belmondo e Alain Delon, due attori di cui era grande ammiratore: Belmondo una volta letta la sceneggiatura si rifiut\u00f2 persino d'incontrare il regista considerando il film pornografico; Delon invece avrebbe accettato ma a condizione di produrre egli stesso il film.\nIl nome di Marlon Brando salt\u00f2 fuori quasi per caso e, attraverso Christian Ferry che lavorava per la Paramount, si riusc\u00ec a combinare un incontro all'Hotel Raphael di Parigi. Brando ascolt\u00f2 con interesse l'inglese stentato del regista, ma prima d'accettare chiese di vedere \"Il conformista\" e propose a Bertolucci di andare da lui a Los Angeles per un mese per parlare del film a settembre, visto che fino ad agosto sarebbe stato impegnato a New York con le riprese de \"Il padrino\". La United Artists offr\u00ec a Brando 250.000 dollari e il 10% degli incassi.\nCatherine Breillat, la regista francese di \"Pornocrazia\" e \"Romance\", prese parte al film in un piccolo ruolo, mentre, in alcune scene girate ma non montate nel film, appariva anche Laura Betti.\nColonna sonora.\nLa colonna sonora del film composta da Gato Barbieri \u00e8 caratterizzata da un jazz sospeso, con un'orchestrazione malinconia giocata sul ritmo del tango, su cui si innestano gli assoli di sax del musicista e compositore argentino, che tuttavia rientrano un po' nei clich\u00e9 degli anni settanta. La musica si adatta alla malinconia e all'erotismo che attraversano il film di Bernardo Bertolucci, contribuendo a sottolinearli.\nLa colonna sonora del film \u00e8 stata pubblicata nell'album \"Ultimo tango a Parigi\", prima in Italia, nel 1972, poi nel resto del mondo, a partire dal 1973, in numerose edizioni e formati, compresi LP, musicassetta, Stero8, CD e CD-ROM. Dalla colonna sonora \u00e8 stato inoltre estratto il singolo \"Ultimo tango a Parigi\", contenente il tema omonimo sul lato A e il brano \"La vuelta\" sul lato B, ambedue dei tanghi.\nDistribuzione.\nProiezione.\nIl film fu proiettato integralmente, in anteprima mondiale, il 14 ottobre 1972 a New York. In Italia usc\u00ec nelle sale il 15 dicembre 1972 a Porretta Terme, nell'ambito delle manifestazioni legate alla Mostra Internazionale del Cinema Libero di Porretta Terme, un giorno dopo l'anteprima europea che si era svolta a Parigi..\nA 46 anni dalla sua realizzazione, il film \u00e8 tornato nelle sale cinematografiche nel maggio 2018 nella versione in lingua originale restaurata in 4K a cura della Cineteca Nazionale del Centro Sperimentale di Cinematografia, con la supervisione di Vittorio Storaro per l'immagine e di Federico Savina per il suono. La prima ha avuto luogo a Bari nel corso del Bari International Film Festival (Bif&amp;st) alla presenza del regista Bernardo Bertolucci.\nCensura.\nLa versione integrale del film dura 136 minuti; in numerosi paesi il film \u00e8 stato per\u00f2 censurato in alcune sequenze: in Australia, Stati Uniti d'America e Norvegia la versione distribuita \u00e8 di 129', anche se negli USA nel 1982 il film ricevette un R-rating e fu accorciato di due minuti; in Spagna la versione in DVD ha la durata di 124 minuti.\nAccoglienza.\nIncassi.\n\"Ultimo tango a Parigi\", nonostante le numerose noie censorie, ebbe un enorme successo di pubblico, che port\u00f2 il film a piazzarsi secondo negli incassi della stagione 1972-1973 in Italia, dietro soltanto a \"Il padrino\", sempre con protagonista Marlon Brando: a fine stagione il film aveva incassato in Italia circa 6.038.900.000 lire dell'epoca, battendo fenomeni come \"Pi\u00f9 forte ragazzi\", \"Anche gli angeli mangiano fagioli\" e \"Dalla Cina con furore\".\nUna volta riabilitato nel 1987, \u00e8 divenuto il pi\u00f9 grande incasso di sempre per il cinema italiano con circa 87 miliardi di lire incassati, record detenuto fino al 1997 con l'uscita nelle sale de \"La vita \u00e8 bella\" di Roberto Benigni.\nAl 2016 il film di Bertolucci risulta essere il secondo film italiano di maggior successo della storia in Italia per numero di biglietti staccati con ben 15.623.773 spettatori paganti (preceduto solo dal kolossal \"Guerra e pace\").\nNegli Stati Uniti divenne 7\u00b0 incasso migliore dell'anno con oltre 36 milioni di dollari, superato da capolavori come \"La stangata\" e \"L'esorcista\", mentre la cifra finale guadagnata in tutto il mondo fu di 96.301.534 dollari.\nCritica.\nFrancesco Mininni scrive su \"Magazine Italiano TV\": \u00abUna splendida fotografia, interpreti magistrali e ritmi serrati ne fanno un ottimo film.\u00bb. Mentre \"Teletutto\" lo considera \u00abil film pi\u00f9 famoso e \"chiacchierato\" di Bertolucci con un grande Brando.\u00bb.\nLa critica americana Pauline Kael, considerata tra le firme pi\u00f9 autorevoli del \"New Yorker\", lod\u00f2 l'opera dicendo \u00abQuesto che \u00e8 il pi\u00f9 potente film erotico mai fatto, pu\u00f2 rivelarsi il film pi\u00f9 liberatorio mai realizzato\u00bb.\nControversie legali.\nIl film caus\u00f2 in Italia un forte scandalo per le numerose scene di sesso, in particolare per una scena di sesso anale nella quale il personaggio di Brando sodomizza la Schneider dopo averle lubrificato il retto con del burro. La sequenza in cui Brando e la Schneider consumano il loro primo rapporto include otto secondi, che vennero censurati, nei quali la Schneider \"sembra abbia un orgasmo\".\nIl 30 dicembre 1972 il film fu sequestrato per \"esasperato pansessualismo fine a se stesso\", e successivamente cominci\u00f2 un iter giudiziario che port\u00f2 il 2 febbraio 1973 a una sentenza d'assoluzione in primo grado; a seguito di ci\u00f2 il film venne dissequestrato e proiettato nelle sale italiane e internazionali. Una prima condanna s'ebbe nel secondo processo d'appello (il primo, sempre con sentenza di condanna nel giugno del 1973, era stato annullato per un vizio di forma) il 20 novembre 1974, e il 29 gennaio 1976 la sentenza della Cassazione, condann\u00f2 la pellicola alla distruzione; nella sentenza il produttore Alberto Grimaldi, il regista Bernardo Bertolucci \u2013 entrambi difesi dall'avvocato Francesco Gianniti \u2013 lo sceneggiatore Franco Arcalli e Marlon Brando vennero condannati a due mesi di prigione con la sospensione condizionale della pena. Furono salvate fortunosamente alcune copie che oggi sono conservate presso la Cineteca Nazionale, da conservare come corpo del reato. Per il regista ci fu una sentenza definitiva per offesa al comune senso del pudore, reato per il quale fu privato dei diritti politici per cinque anni e fu condannato a quattro mesi di reclusione con la sospesione condizionale della pena.\nNell'ottobre 1982 la pellicola fu proiettata a Roma durante la rassegna cinematografica \"Ladri di cinema:\" il fatto cost\u00f2 agli organizzatori una denuncia. Questi, per\u00f2, furono assolti nel processo penale che li vide imputati, e l'opera non fu pi\u00f9 considerata proibita. Con il trascorrere del tempo e l'evolversi dei criteri di giudizio, le scene considerate inaccettabili persero peso nelle valutazioni della critica e del pubblico, mentre emerse e assunse importanza la sostanziale drammaticit\u00e0 dell'opera. Nel 1987, a distanza di undici anni dalla condanna della Cassazione, la censura riabilit\u00f2 il film, permettendone la distribuzione nelle sale (Bertolucci stesso ne aveva conservato clandestinamente una copia) e in seguito anche il passaggio in TV.\nSebbene la scena della violenza sessuale fosse prevista nella sceneggiatura ed entrambi gli attori avessero firmato un contratto, non era specificato che tale violenza dovesse comprendere un rapporto anale simulato con l'uso del burro come lubrificante. Questa aggiunta al copione fu un'improvvisazione di Brando con la complicit\u00e0 di Bertolucci, il quale non disse niente all'attrice per avere una reazione pi\u00f9 realistica. La Schneider ha dichiarato che potendo tornare indietro non avrebbe girato quella scena."}
{"id": "4394", "revid": "767487", "url": "https://it.wikipedia.org/wiki?curid=4394", "title": "Umberto D.", "text": "Umberto D. \u00e8 un film del 1952 diretto da Vittorio De Sica.\nNonostante sia considerato da buona parte della critica una delle migliori opere cinematografiche di De Sica e uno dei capolavori del Neorealismo, \"Umberto D.\" fu, a livello di pubblico, uno dei meno compresi; quando usc\u00ec nelle sale cinematografiche, incontr\u00f2 non pochi ostacoli perch\u00e9 come con il precedente \"Ladri di biciclette\", ci fu chi si lament\u00f2 per il fatto che vi veniva mostrata la realt\u00e0 con drammatico realismo.\nLa pellicola \u00e8 un tributo del regista al padre, Umberto De Sica, con cui aveva un rapporto molto forte.\nTrama.\nRoma. Un corteo non autorizzato di pensionati, i cui cartelli recitano \u00abAumentate le pensioni. Abbiamo lavorato tutta una vita\u00bb, viene fatto sgomberare dalla polizia. Alcuni anziani si rifugiano nell'atrio di un edificio: fra loro c'\u00e8 Umberto Domenico Ferrari, per trent'anni funzionario al Ministero dei lavori pubblici con una pensione di 18.000 lire al mese. A mezzogiorno Umberto va alla mensa dei poveri, dove vende il suo orologio per 3.000 lire per poter pagare l'affitto. Tornato a casa, trova la sua camera occupata momentaneamente da una coppietta a cui la padrona ha subaffittato la stanza in sua assenza: egli protesta ma la padrona di casa, per tutta risposta, lo minaccia di sfratto se non paga gli arretrati.\nUmberto in cucina parla con la giovane e comprensiva serva Maria, la quale gli rivela di essere incinta, ma di non sapere chi sia il padre dato che entrambi i suoi innamorati, un soldato di Firenze e uno di Napoli, vogliono sottrarsi a tale responsabilit\u00e0. Umberto rimane solo con il suo unico amico, il cane Flaik. La padrona intanto rifiuta l'offerta delle tremila lire che lui aveva rimediato in precedenza pretendendo l'intero ammontare dell'affitto, come fa pure quando Umberto, rimediate altre duemila lire dalla vendita di alcuni libri, arriva a offrirgliene cinquemila. Febbricitante, l'uomo si corica sul letto. Il giorno dopo, affetto da tonsillite, si fa ricoverare in ospedale, dove vanno a fargli visita Maria e Flaik e dove cerca di rimanere quanti pi\u00f9 giorni possibile, cos\u00ec da risparmiare sulla pigione e poter saldare il suo debito.\nQuando esce dall'ospedale, lascia l'indirizzo al suo vicino di letto e, tornato a casa, scopre che sono in corso lavori di ristrutturazione in vista del matrimonio della padrona, la quale vuole trasformare la sua stanza in un salotto per ricevimenti mondani. Mentre cerca il cane, Umberto trova Maria in lacrime, abbandonata dai due militari restii ad assumersi la responsabilit\u00e0 della peraltro incerta paternit\u00e0. La giovane gli comunica che l'animale \u00e8 scappato di casa dopo che la padrona aveva deliberatamente lasciato la porta aperta. In apprensione per Flaik, l'uomo si reca al canile dove lo ritrova giusto in tempo per evitarne la soppressione.\nIn giro per la citt\u00e0 si imbatte in un vecchio amico ora agiato pensionato, al quale confida la sua difficile situazione: ma l'amico si tira indietro con la scusa di avere fretta di prendere il tram. Vedendo la facilit\u00e0 con cui un mendicante riesce a farsi dare l'elemosina, Umberto prova a sua volta a chiederla, ma la sua dignit\u00e0 glielo impedisce. Prova allora a far chiedere l'elemosina a Flaik facendogli tenere il cappello in bocca mentre lui se ne sta nascosto in disparte: ma quando passa di l\u00ec un commendatore suo conoscente, Umberto se ne vergogna e fa finta di niente, sostenendo che Flaik stava solo giocando.\nTornato nella sua stanza devastata dai lavori in corso, Umberto si rassegna. Il mattino successivo prepara la valigia, saluta Maria e prende il tram. Vuole lasciare Flaik in una pensione per cani, ma capisce che i tenutari sono persone superficiali e materialiste che non amano gli animali e cos\u00ec ci ripensa. Va al parco e tenta di donarlo a una ragazzina che conosce, ma la sua governante glielo impedisce categoricamente. Deciso a suicidarsi, con in braccio Flaik oltrepassa un passaggio a livello, portandosi vicino ai binari mentre sta sopraggiungendo il treno.\nIl cane intuisce il pericolo e, terrorizzato, si divincola dalla stretta di Umberto liberandosi e scappando verso il parco; il treno passa via e Umberto rincorre il cane che va a nascondersi dietro un albero, non fidandosi pi\u00f9 del suo padrone; ma il vecchio lo sprona a giocare con lui, lanciando lontano una pigna e invitandolo a riprenderla: i due si riconciliano e, mentre continuano a giocare, si allontanano nel vialetto.\nRiconoscimenti.\nIl film \u00e8 stato poi inserito nella lista dei 100 film italiani da salvare, \"100 pellicole che hanno cambiato la memoria collettiva del Paese tra il 1942 e il 1978\"."}
{"id": "4396", "revid": "201640", "url": "https://it.wikipedia.org/wiki?curid=4396", "title": "Urbino", "text": "Urbino (\"Urb\u00ecn\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nFu uno dei centri pi\u00f9 importanti del Rinascimento italiano, di cui conserva appieno l'eredit\u00e0 architettonica. Dal 1998 il suo centro storico \u00e8 patrimonio dell'umanit\u00e0 UNESCO. Data la sua importanza, la citt\u00e0 \u00e8 ricordata nella serie di sculture del Vittoriano, dedicate alle quattordici citt\u00e0 nobili dell'Italia unita.\nGeografia fisica.\nTerritorio.\nIl territorio si estende in area collinare, sulle ultime propaggini dell'Appennino settentrionale, nella zona meridionale del Montefeltro. Il territorio comunale, il secondo pi\u00f9 esteso della regione Marche dopo Fabriano, include anche un'exclave, identificabile nella Via Fosso del Razzo, compresa tra i comuni di Colbordolo, Monteciccardo, Montefelcino, Petriano e l'exclave di Montelabbate.\nSismicit\u00e0.\nL'intero territorio comunale di Urbino si sviluppa in un'area classificata a rischio sismico medio-alto. Nel database dei terremoti elaborato dall'Istituto Nazionale di Geofisica e Vulcanologia, sono segnalati ben 65 eventi sismici che hanno interessato il comune di Urbino tra il 26 marzo 1511 e il 26 marzo 1998. Tra essi, le scosse pi\u00f9 forti sono state quella dell'VIII grado della Scala Mercalli del 24 aprile 1741 che ebbe l'epicentro nel Fabrianese (dove raggiunse i 6,08 della Scala Richter e il IX grado della Mercalli), quella del VII grado della Scala Mercalli del 23 giugno 1781 che ebbe l'epicentro nel Cagliese (dove raggiunse i 6,23 della Scala Richter e il IX-X grado della Mercalli), quella del VII grado della Scala Mercalli del 21 settembre 1897 che ebbe l'epicentro in mare nell'Adriatico centrale e quella del VI-VII grado della Scala Mercalli del 12 marzo 1873 che ebbe l'epicentro nelle Marche meridionali (dove raggiunse i 5,88 della Scala Richter e l'VIII grado della Mercalli); sono state inoltre registrate nello stesso periodo analizzato ben nove diverse scosse telluriche che a Urbino hanno raggiunto il VI grado della Scala Mercalli.\nOrigini del nome.\nIl nome Urbino (\"Urvinum Metaurense\" o \"Mataurense\" in latino) \u00e8 d'incerta origine: secondo alcuni Urvinum (o Urbinum) deriverebbe dal sostantivo Urvum (o Urbum), che designava il manico dell'aratro, alla cui forma assomigliava la collina del Poggio (sulla quale vi era il primitivo nucleo della citt\u00e0); mentre il termine Metaurense deriva ovviamente dal fiume Metaurus (o Mataurus), per distinguerla da un'altra citt\u00e0 omonima nella medesima regione augustea, Urvinum Hortense, il cui nome pare che derivasse anch'esso dalla conformazione del terreno su cui era stata eretta quest'ultima citt\u00e0. Secondo un'ipotesi alternativa il toponimo Urbino deriverebbe invece dal latino \"urbs-urbis\" ('citt\u00e0') e farebbe riferimento alla sua natura di citt\u00e0 doppia (\"urbs bina\"), perch\u00e9 sviluppatasi su due colli.\nUn'altra ipotesi sostiene che il nome abbia un'origine preindoeuropea.\nStoria.\nAntichit\u00e0 e Medioevo.\nNel 90 a.C. la \"lex Julia\" concesse la cittadinanza romana agli Umbri, uno tra i pochi popoli alleati a non aver aderito alla Lega italica; fu in quel periodo che, per consentire ai nuovi cittadini di poter beneficiare dei diritti acquisiti, i principali centri umbri al di qua degli Appennini vennero trasformati in \"municipia\": \"Urvinum Metaurense\" venne aggregato alla cittadinanza con l'iscrizione alla trib\u00f9 Stellatina. Pur citata da diversi autori latini, la citt\u00e0 non \u00e8 stata protagonista di alcun episodio storico importante nell'et\u00e0 antica (se si esclude l'esecuzione di Fabio Valente nel 69 d.C., che contribu\u00ec a indebolire ulteriormente il fronte vitelliano). Il primo avvenimento storicamente rilevante risale a dopo la caduta dell'Impero romano d'Occidente, quando, durante la Guerra gotica del VI secolo, venne conquistata dalle truppe imperiali comandate da Belisario nell'inverno del 538, costringendo alla resa la guarnigione ostrogota guidata da un certo Moras. Nel 542 la citt\u00e0 fu per\u00f2 riconquistata dai Goti, che con il re Totila erano passati alla riscossa, salvo poi tornare in mani imperiali con la definitiva sconfitta gota.\nIn et\u00e0 bizantina (dal VI all'VIII secolo) fece parte della Pentapoli annonaria (o montana), suddivisione dell'Esarcato d'Italia. Dovette diventare sede vescovile molto presto, ma il primo vescovo di cui conosciamo il nome (Leonzio) visse all'epoca di Gregorio Magno. Fu brevemente occupata dal re longobardo Liutprando e poi nuovamente da Astolfo; il re dei Franchi Pipino il Breve incluse Urbino fra i territori sottratti ai Longobardi da lui ceduti nel 754 al Patrimonio ecclesiastico (\"Promissio Carisiaca\"). Comunque, il dominio pontificio fu per diversi secoli puramente formale e non effettivo, e per di pi\u00f9 fu contrastato dall'Impero, anch'esso rivendicante (e detenente) il controllo della zona (malgrado gli imperatori avessero pi\u00f9 volte riconfermato - nel 781, 817, 962 - la donazione dell'area alla Chiesa). Nel corso del XII secolo le tradizioni indipendenti e autonome dell'antico municipio si espressero nell'istituzione della forma di governo comunale, come avvenuto nel resto dell'Italia centro-settentrionale. Secondo alcune fonti, nel 1155 il Barbarossa concesse brevemente Urbino in vicariato imperiale al conte Antonio di Montefeltro; tuttavia, gli storici attuali ritengono che tale Antonio non sia mai esistito e che la sua figura sia stata inventata nel XIV secolo (durante il governo di Antonio da Montefeltro) per dare un fondatore alla casata e giustificare il dominio feretrano su Urbino (proiettandolo quasi un secolo prima del suo effettivo inizio).\nLa signoria dei conti di Montefeltro.\nNel 1202 il comune cadde sotto l'influenza di Rimini, che perseguiva una politica di espansione e di egemonia nella zona; prova di questa dipendenza \u00e8 che Urbino mand\u00f2 milizie in aiuto dei Riminesi nella loro guerra contro Cesena (1216). Nel 1226 (ma secondo alcune fonti gi\u00e0 nel 1213) l'imperatore Federico II concesse Urbino in vicariato ai conti di Montefeltro (Buonconte e Taddeo) ma, vista l'ostilit\u00e0 degli Urbinati, tale ingiunzione imperiale rimase momentaneamente lettera morta. Per sbloccare la situazione, i due feretrani si sottomisero, coi loro feudi, al comune di Rimini, ottenendone la cittadinanza (1228); con ci\u00f2 speravano di ottenere l'appoggio riminese nelle loro pretese su Urbino. Quest'ultima, gi\u00e0 sottomessa all'egemonia di Rimini, doveva contemporaneamente affrontare (oltre ai conti di Montefeltro) anche l'espansione tifernate nella Valmetauro, che gradualmente stava annettendo parti del contado urbinate. L'impotenza e la scarsa importanza di Urbino in quest'epoca \u00e8 provata dal fatto che Rimini e Citt\u00e0 di Castello siglarono un accordo con cui si spartivano il contado urbinate in aree di egemonia. Nel 1234 i Riminesi e i Montefeltro riuscirono ad ottenere l'appoggio del rettore imperiale di Romagna, Carnevalario di Pavia, costringendo Urbino ad accettare finalmente la signoria feltresca. Salvo alcune interruzioni (nel 1285-1294, 1322-1324, 1368-1375 e 1502-1503) tale signoria sarebbe durata fino all'estinzione della dinastia (nel 1508).\nNei secoli XIII e XIV i Montefeltro continuarono a mostrarsi fedeli alleati della parte imperiale. Il conte Guido fu capo dei ghibellini di Romagna (e in questo periodo comincia la secolare lotta coi Malatesta), diede a due dei suoi figli nomi in omaggio agli imperatori Hohenstaufen (Federico e Corrado), fu vicario regio nella Marca per conto di re Manfredi (anche se si ritir\u00f2 a Urbino al momento della discesa angioina in Italia), sostenne la spedizione in Italia di Corradino (di cui fu vicario a Roma) e poi quella aragonese in Sicilia contro Carlo I d'Angi\u00f2 (in quest'occasione sconfisse gli angioini a Forl\u00ec, nel 1282). Per tale motivo fall\u00ec il tentativo di pacificazione della Romagna voluto da Niccol\u00f2 III e il nuovo papa Martino IV si decise a farla finita col conte di Montefeltro: Guido dovette affrontare le milizie papali e guelfe, che assediarono Urbino nel 1284. La citt\u00e0 si arrese e Guido perse perci\u00f2 il controllo di Urbino nel 1285 (la citt\u00e0 per punizione fu privata del suo contado), venendo esiliato. Nel 1289 il conte Corrado di Pietrarubbia (capo di un ramo guelfo della famiglia feltresca, rivale di quello principale ghibellino), deluso per il fatto che dopo la cacciata di Guido non fosse stato nominato signore della citt\u00e0, cambi\u00f2 schieramento e occup\u00f2 per breve tempo Urbino, prima di essere rapidamente sconfitto dal rettore pontificio della Marca. Nel 1294 Guido riusc\u00ec a riottenere la signoria sulla citt\u00e0, sfruttando una ribellione scoppiata quattro anni prima contro il rappresentante papale e sventando un successivo assalto malatestiano; l'anno successivo ebbe dal nuovo pontefice Bonifacio VIII il riconoscimento del fatto compiuto, istituendo in citt\u00e0 una sorta di co-dominio tra il potere papale e quello comitale. \nMalgrado questa riconciliazione con la Santa Sede, la politica ghibellina fu ben presto ripresa dal figlio di Guido, Federico (uno dei principali capi della lega ghibellina degli \"Amici della Marca\"), tanto che papa Giovanni XXII band\u00ec una crociata contro di lui; nel 1322 gli Urbinati (esasperati dalle distruzioni e dalle difficolt\u00e0 causate dalla politica del loro signore) si ribellarono e uccisero il conte. L'anno seguente Nolfo, figlio di Federico, riprese per\u00f2 la lotta e nel 1324 riusc\u00ec a recuperare il controllo della citt\u00e0 con un colpo di mano e a sconfiggere sanguinosamente le truppe guelfe malatestiane. Nel 1334 Nolfo fece espellere da Urbino Speranza da Montefeltro, accordatosi segretamente coi Malatesta per divenire signore della citt\u00e0 e passare dalla loro parte; sei anni dopo fall\u00ec un tentativo malatestiano di porre Speranza a Urbino come signore.\nNel 1355 i fratelli Nolfo ed Enrico (dopo aver assistito alla sconfitta inflitta alla ben pi\u00f9 potente signoria malatestiana dal cardinal legato Albornoz) fecero atto di sottomissione a quest'ultimo, a Gubbio. Ricevettero in cambio la conferma della signoria feltresca su Urbino e Cagli (non in forma di vicariato, ma di \"custodia\", il che dava al legato pontificio un ampio potere nell'amministrazione cittadina, tra cui il diritto di nominare il podest\u00e0), ma dovettero rinunciare al castello di San Marino (di cui il legato riconobbe l'autonomia comunale dai conti di Montefeltro) troppo importante strategicamente. Impossibilitati a condurre una politica autonoma come all'inizio del secolo per via della presenza di un solido potere, i Montefeltro si mantennero fedeli al legato, conducendo anche, per conto di questo, alcune campagne contro dei riottosi signorotti dell'entroterra alto-marchigiano. Ma appena qualche anno dopo, ormai morto Albornoz, il nuovo legato Anglico de Grimoard soppresse la \"custodia civitatis\" feltresca, tramite il podest\u00e0 da lui nominato, Enrico da Sessa. A nulla servirono le lamentele dei Montefeltro, che col conte Paolo si erano mantenuti sempre fedeli e che ora si vedevano sottrarre il potere. Scoppiata una nuova rivolta nell'Italia centrale (Urbano V aveva nel frattempo posto nuovamente la sede pontificia a Roma), alcuni nipoti di Nolfo (tra cui Antonio) tentarono di recuperare Urbino nel 1369, senza successo. Riuscirono in ogni modo a ottenere il perdono del nuovo papa Gregorio XI. \nL'opera albornoziana (che era consistita nella restaurazione del dominio pontificio nell'Italia centrale e nelle Romagne in vista di un ritorno della sede papale a Roma) and\u00f2 in gran parte distrutta negli anni seguenti, quando molti signori spodestati rientrarono in possesso dei loro vecchi domini. Le ribellioni e i disordini nei territori pontifici furono causate dall'esoso malgoverno ecclesiastico e favorite dai Fiorentini e da Bernab\u00f2 Visconti, timorosi di un potere troppo forte del papa in Italia che avrebbe sconvolto gli equilibri (Guerra degli Otto Santi).\nIl 24 dicembre 1375 il conte Antonio da Montefeltro (nipote di Nolfo) con le armi della lega fiorentino-viscontea rientr\u00f2 in Urbino (da cui era fuggito il vicario Filippo Corsini), venendone acclamato signore. Qualche tempo dopo occup\u00f2 anche Cagli, venendo anche qui acclamato signore. Nell'alleanza del febbraio 1376 le citt\u00e0 di Urbino e di Cagli partecipavano al patto col signore su piede di uguaglianza come compartecipi agli impegni ed agli oneri stipulati da lui, mentre egli agiva a nome delle terre che gli ubbidivano quale \"dominus\" e capo delle milizie. Il conte Antonio inflisse una serie di sconfitte a Galeotto Malatesta, alleato del papa, riuscendo, nel 1379, ad ottenere il riconoscimento da parte di Urbano VI della sua signoria su Urbino e Cagli, in forma nuovamente di vicariato e perci\u00f2 con una sostanziale indipendenza. Negli anni successivi aggiunse al suo dominio anche Gubbio (1384) e Cantiano (1393), sempre a prezzo di scontri con i Malatesta e anche con la Repubblica fiorentina, ma potendo contare sul sostegno di Gian Galeazzo Visconti, poi duca di Milano. Con il governo di Antonio pu\u00f2 ormai dirsi pienamente nato lo Stato di Urbino, attore importante nello scenario italiano del secolo successivo. \nAlla morte di Antonio nel 1404, il figlio Guidantonio (ormai da diversi anni reggente in vece del padre, residente stabilmente alla corte viscontea) gli subentr\u00f2 nello Stato urbinate (Bonifacio IX gli conferm\u00f2 il vicariato) e nel consiglio di reggenza milanese. Essendo crollato momentaneamente il potere visconteo (dopo la morte di Gian Galeazzo nel 1402), Guidantonio si alle\u00f2 con l'emergente re di Napoli Ladislao d'Angi\u00f2-Durazzo, da cui fu fatto connestabile; poi, caduto anche Ladislao (ed egli aveva contribuito alla sua caduta, passando allo schieramento pisano avverso), instaur\u00f2 buoni rapporti con papa Martino V, di cui spos\u00f2 la nipote Caterina Colonna. Dal papa colonnese Guidantonio fu fatto duca di Spoleto e ottenne il vicariato su Casteldurante e la concessione della rosa d'oro (onorificenza solitamente concessa solo ai re). Nel 1434 Urbino fu visitata da Sigismondo, imperatore dei Romani, re d'Ungheria e di Boemia, che cre\u00f2 cavalieri Guidantonio e suo figlio.\nIl periodo di Federico da Montefeltro.\nGuidantonio ebbe due figli maschi: uno naturale (Federico) e uno legittimo (Oddantonio); fu quest'ultimo che succedette al padre dopo la sua morte nel 1443. Nello stesso anno il papa Eugenio IV gli concesse il titolo di duca d'Urbino, mentre Federico otteneva il riconoscimento pontificio della contea dei Brancaleoni (da lui ottenuta tramite il suo matrimonio con l'ultima erede di tale casata, Gentile). Entrambi i feltreschi in questo periodo sostenevano (continuando l'atteggiamento del padre Guidantonio negli ultimi anni) la politica di Eugenio IV, rivolta contro Francesco Sforza (che dieci anni prima era riuscito ad impadronirsi delle Marche, strappandole al papa) alleato dei Veneziani, dei Fiorentini e di Sigismondo Pandolfo Malatesta, mentre il duca di Milano Filippo Maria Visconti, il re di Napoli Alfonso V e il papa costituivano la coalizione antisforzesca. Mentre Federico si trovava a Pesaro (governata da un ramo cadetto dei Malatesta nemico di quello riminese) per difenderla da Sigismondo Pandolfo, a Urbino il giovanissimo fratellastro Oddantonio cadeva vittima di una congiura (21 luglio 1444) causata dal suo malgoverno e dalle sue stranezze. Non \u00e8 chiaro se Federico fosse a conoscenza di tale congiura, ma in ogni caso ne ricav\u00f2 un grande beneficio immediato, visto che gli Urbinati lo proclamarono nuovo signore (dopo avergli fatto firmare alcune clausole, le quali tra l'altro prevedevano l'impunit\u00e0 per i congiurati).\nGiunto al potere (senza il titolo ducale) Federico oper\u00f2 una decisiva svolta nella politica feltresca: approfittando del fatto che tra lo Sforza e Sigismondo Pandolfo i rapporti fossero tesi, abbandon\u00f2 la coalizione antisforzesca per passare dalla parte dello Sforza (e il Malatesta di conseguenza pass\u00f2 all'altro schieramento). Grazie a questa svolta Federico riusc\u00ec subito (1445) a ottenere un importante guadagno territoriale per lo Stato urbinate, la citt\u00e0 di Fossombrone (ceduta dal Malatesta di Pesaro). In questo periodo Urbino fu sicuro rifugio di Francesco Sforza, mentre i suoi domini marchigiani erano invasi dalle milizie nemiche. Nel marzo 1446 fu sventata una congiura contro Federico (i saccheggi posti in atto dalle milizie antisforzesche avevano infatti esasperato la popolazione).\nGli anni successivi videro nuovi intricati avvenimenti e ribaltamenti delle alleanze nella politica italiana (con lo Sforza che riusc\u00ec a ottenere il Ducato di Milano), ma in ogni caso Federico (militante sempre dalla parte sforzesca e per i Fiorentini) riusc\u00ec a ottenere dal nuovo papa Niccol\u00f2 V (pi\u00f9 incline alla pace d'Italia rispetto al predecessore) il riconoscimento del suo dominio come vicario pontificio (1447). Con la pace generale di Lodi nel 1454 Federico aveva notevolmente rafforzato la sua posizione e la sua reputazione nello scenario italiano, cui faceva da contraltare l'isolamento diplomatico in cui si era ritrovato l'avversario Sigismondo Pandolfo, inimicatosi al re di Napoli.\nFu proprio a quest'ultimo che Federico si rivolse per tentare di distruggere per sempre la potenza dell'odiato nemico. Fu stipulata un'alleanza e nel 1457-1459 le milizie urbinati e napoletane attaccarono con successo il dominio malatestiano; malgrado la guerra sembrasse sul punto di concludersi con la vittoria dei feltresco-aragonesi il nuovo papa Pio II si intromise come mediatore, riuscendo a imporre una tregua stipulata a Mantova. Ma Sigismondo Pandolfo mand\u00f2 a monte anche questo tentativo di pacificazione, intervenendo a fianco di Giovanni d'Angi\u00f2 nella sua spedizione in Italia contro il re Ferrante d'Aragona. In tal modo si inimic\u00f2 definitivamente tutti gli Stati italiani (favorevoli a Ferrante) e il papa nel 1460 lo scomunic\u00f2 e lo dichiar\u00f2 decaduto da tutti i suoi domini (che erano pur sempre sotto la formale autorit\u00e0 della Chiesa). Tale Guerra di successione napoletana si concluse, per ci\u00f2 che concerne Urbino, con la vittoria di Federico (vincitore nella battaglia della Marotta e nell'assedio di Fano), l'ulteriore ampliamento del suo Stato (che inglob\u00f2 la Valle del Cesano e altri territori di confine) e la riduzione del dominio malatestiano alla sola Rimini (1463). Si concludeva cos\u00ec la lotta, durata due secoli, tra lo Stato di Urbino a guida feretrana e la casa malatestiana.\nNel 1474 Federico ottenne da papa Sisto IV il titolo ducale (gi\u00e0 concesso un trentennio prima al fratellastro Oddantonio) e continu\u00f2 a rimanere un attore importante delle vicende italiane: infatti Urbino intervenne stabilmente in tutti i conflitti della Penisola dal 1463 in poi (la battaglia della Molinella, la battaglia di Mulazzano, la ribellione di Volterra, la guerra seguita alla Congiura dei Pazzi e quella di Ferrara), sempre col proposito di mantenere l'equilibrio e di evitare l'ingerenza di potenze transalpine. Desiderio di Federico negli ultimi anni di vita fu di poter condurre le forze della Lega Italica in una crociata contro i Turchi.\nIl periodo di governo di Federico segna l'apice della citt\u00e0 di Urbino. Egli mise mano ai problemi politici impellenti e incominci\u00f2 una riorganizzazione dello Stato, che prevedeva anche una ristrutturazione della citt\u00e0 secondo un'impronta moderna, confortevole, razionale e bella. Tutti i suoi sforzi, nei quasi quarant'anni di governo, furono tesi a questo scopo che, grazie alle sue straordinarie doti unite a una notevole fortuna, arriv\u00f2 a un soffio dalla piena realizzazione. Alla sua corte, Piero della Francesca scrisse sulla scienza della prospettiva, Francesco di Giorgio Martini scrisse il suo \"Trattato di architettura\" (concludendo i lavori di ristrutturazione del Palazzo Ducale avviati da Luciano Laurana), e il padre di Raffaello, Giovanni Santi, scrisse il suo resoconto poetico dei principali artisti del periodo. La corte brillante di Federico, attraverso le descrizioni di Baldassarre Castiglione ne \"Il Cortegiano\", introdusse i caratteri del cosiddetto \"gentiluomo\" in Europa, che rimasero pienamente in voga fino al XX secolo.\nL'ultimo Montefeltro e la parentesi borgiana.\nDalla seconda moglie Battista Sforza (figlia di Alessandro, signore di Pesaro e fratello del duca di Milano) Federico aveva avuto Guidobaldo, che gli succedette alla sua morte nel 1482. La politica urbinate continua in questo periodo ad appoggiare quella pontificia e Guidobaldo I partecip\u00f2 alle varie guerre in cui si ritrov\u00f2 coinvolto papa Alessandro VI (nella battaglia di Soriano del 1497, contro gli Orsini, fu anche fatto prigioniero). \nCi\u00f2 non imped\u00ec comunque al figlio di Alessandro VI, Cesare Borgia, nel corso delle sue campagne di conquista (1499-1503) per ritagliarsi un proprio Stato con l'appoggio pontificio e francese, di occupare anche il Ducato di Urbino. Dopo aver chiesto rinforzi al duca per le sue imprese, fece rapidamente occupare dalle sue truppe Cagli e Fossombrone, costringendo Guidobaldo a fuggire da Urbino (giugno 1502). Il Borgia assunse il titolo ducale (e Urbino in quest'occasione sub\u00ec la prima delle sue numerose spoliazioni), ma la sua nuova conquista fu subito messa in pericolo da una rivolta dei suoi condottieri (i \"congiurati della Magione\"), la quale permise a Guidobaldo di rientrare brevemente in possesso di Urbino (ottobre-dicembre 1502). Dopo aver liquidato i capitani ribelli (uccisi a tradimento a Senigallia), Cesare Borgia pot\u00e9 riottenere il Ducato; questo andr\u00e0 perduto, insieme a tutte le sue conquiste, con la morte del padre pontefice e la successiva fine della sua fortuna (estate-autunno 1503). Il nuovo papa Giulio II conferm\u00f2 il ducato a Guidobaldo (ritornato a Urbino nell'agosto 1503), lo fece gonfaloniere della Chiesa e lo ebbe a fianco nelle campagne di sottomissione di Perugia e Bologna (1506).\nDalla moglie Elisabetta Gonzaga Guidobaldo non ebbe figli: alla sua morte nel 1508 a ereditare il Ducato fu perci\u00f2 suo nipote (figlio della sorella Giovanna) Francesco Maria I della Rovere, gi\u00e0 signore di Senigallia. \nI Della Rovere e la parentesi medicea.\nIl giovane signore eredit\u00f2 il Ducato di Urbino proprio nel periodo in cui era pontefice suo zio Giuliano della Rovere (Giulio II). Ci\u00f2 indubbiamente costituiva un grande vantaggio sia per lui che per lo Stato: il duca fu infatti nominato capitano generale delle milizie pontificie durante la Guerra d'Italia scoppiata nel 1509, mentre lo Stato urbinate nel 1513 otteneva dal papa la cessione di Pesaro (il locale ramo sforzesco si era infatti estinto l'anno prima). Nel 1511, inoltre, il duca si macchi\u00f2 dell'omicidio di un cardinale, Francesco Alidosi, con cui aveva litigato, ma grazie all'appoggio dello zio pot\u00e9 momentaneamente scampare alle gravi conseguenze del suo atto.\nCon la morte di Giulio II e l'elezione di Leone X (figlio di Lorenzo il Magnifico), fortemente nepotista, Francesco Maria I si ritrov\u00f2 per\u00f2 in una situazione molto difficile. Prendendo a pretesto l'uccisione del cardinale Alidosi, nel 1516 Leone X cit\u00f2 il duca a giudizio e, vista la sua renitenza a presentarsi a Roma, lo dichiar\u00f2 decaduto dal Ducato, presto occupato dalle milizie papali. Dopo la fuga di Francesco Maria, Leone X nomin\u00f2 nello stesso 1516 duca di Urbino suo nipote Lorenzo de' Medici (figlio di Piero il Fatuo). Dal gennaio al settembre 1517 Francesco Maria tent\u00f2 la riconquista del suo Stato con una composita armata e per mesi nel Ducato infuri\u00f2 una feroce guerra. Questa sembr\u00f2 inizialmente favorevole ai rovereschi (che riuscirono a recuperare quasi tutto il territorio, compresa Urbino), ma alla fine entrambi gli schieramenti (prostrati dalle spese belliche) addivennero ad un accordo, con cui il Ducato rimaneva al Medici mentre Francesco Maria poteva ritirarsi con la libreria feltresca, l'artiglieria e le sue truppe (stipendiate dal papa) presso il suocero marchese di Mantova.\nAlla morte senza eredi maschi del duca Lorenzo (che del resto aveva visitato il suo Stato pochissime volte, risiedendo altrove) nel maggio 1519 il Ducato di Urbino fu annesso direttamente allo Stato Pontificio. Ma fu un'annessione breve: Francesco Maria tent\u00f2 infatti nel dicembre 1521 (alla morte di Leone X) una nuova spedizione per riconquistare il Ducato dopo che Urbino si era ribellata e stavolta ebbe pieno successo. Il nuovo papa, l'olandese Adriano VI (ostile alle politiche nepotistiche del suo predecessore mediceo), gli restitu\u00ec ufficialmente nel 1523 tutto lo Stato.\nUn nuovo pericolo si profil\u00f2 per Francesco Maria qualche anno dopo, con l'elezione al soglio pontificio di un altro Medici (Clemente VII): questi nel 1525 invest\u00ec del Ducato di Urbino Ascanio Colonna (figlio di Agnese di Montefeltro), ma alla fine prefer\u00ec lasciar perdere, riconoscendo Francesco Maria. Nel 1530 il duca, in qualit\u00e0 di \"praefectus Urbi\", fu responsabile della cerimonia d'incoronazione imperiale di Carlo V e nel 1538 lo stesso imperatore lo nomin\u00f2 comandante supremo delle milizie che si apprestavano ad una crociata (mai effettuata) contro il sultano ottomano.\nAlla morte di Francesco Maria I nel 1538 gli subentr\u00f2 il figlio avuto da Eleonora Gonzaga, Guidobaldo II. L'inizio del regno di questi fu turbato dalla questione del Ducato di Camerino, su cui egli affermava di avere diritti per via del matrimonio con Giulia da Varano; il papa Paolo III per tutta risposta lo scomunic\u00f2 e lo dichiar\u00f2 decaduto dallo Stato urbinate, per cui Guidobaldo alla fine prefer\u00ec sottomettersi, rinunciando alla successione camerte. Nel 1548 il duca spos\u00f2 una nipote del papa, Vittoria Farnese, e Paolo III estese l'investitura ducale di Urbino (che fino ad allora aveva compreso soltanto la citt\u00e0 col suo contado) a tutto il territorio amministrato dal duca (fino ad allora gestito in forma di vicariato): con ci\u00f2 fu portata a compimento l'unificazione amministrativa e statuale del territorio.\nIl lungo ducato di Guidobaldo II trascorse sostanzialmente tranquillo e la pace fu turbata solo da una sedizione scoppiata ad Urbino nel 1573: gravati da troppe imposte e gabelle e offesi per il fatto che la corte roveresca fosse ormai stabilmente situata a Pesaro, gli Urbinati inviarono ripetutamente ambascerie al duca, trattate con sufficienza da quest'ultimo. Gli Urbinati quindi si risolsero a chiedere aiuto al papa (di cui Guidobaldo II era pur sempre vassallo) o addirittura al granduca di Toscana, per deporre il duca; tutti i tentativi andarono male e nel marzo 1573 sulla citt\u00e0 si abbatte l'ira del duca infuriato per la sedizione. La citt\u00e0 fu sottoposta ad un regime di \"occupazione militare\", fu privata di privilegi e furono arrestati e condannati i capi della rivolta.\nL'anno successivo Guidobaldo II mor\u00ec e gli succedette il figlio Francesco Maria II (veterano della battaglia di Lepanto), che aveva sempre avuto un rapporto teso col padre per via del matrimonio che quello gli aveva imposto con Lucrezia d'Este.\nIl nuovo duca intraprese subito un'opera di risananento finanziario (il padre aveva sperperato le risorse dello Stato e lasciato un ingente debito) e allontan\u00f2 da corte alcuni dei pi\u00f9 influenti membri dell\"'entourage\" di Guidobaldo II, a lui avversi. Il Ducato si trovava comunque in una situazione economica difficile, aggravata dalle periodiche carestie e dalla piaga del brigantaggio, e fu perci\u00f2 un sollievo per Francesco Maria il trattato stipulato con la Spagna (grazie al quale numerose compagnie urbinati poterono combattere al soldo iberico nei Paesi Bassi). \nMa ancor pi\u00f9 che dalle difficolt\u00e0 finanziarie, Francesco Maria era preoccupato dalla questione della successione: dalla non amata Lucrezia d'Este (morta nel 1598 e da cui si era separato gi\u00e0 da vent'anni) il duca non aveva avuto eredi e pertanto cominciava a profilarsi il rischio dell'annessione diretta allo Stato pontificio. La questione preoccupava soprattutto i sudditi e perci\u00f2 il duca si risolse di chiedere al popolo il decidere sul da farsi: i consigli comunali deliberarono di chiedere al duca di risposarsi. Forte di quest'appoggio popolare, Francesco Maria nel 1599 si spos\u00f2 con Livia, figlia di suo cugino Ippolito Della Rovere (che a sua volta era figlio naturale del cardinale Giulio Feltrio, fratello di Guidobaldo II): da questa ebbe il sospirato erede, Federico Ubaldo.\nQuest'ultimo si spos\u00f2 con Claudia de' Medici ed ebbe una figlia, Vittoria, ma la sua vita sregolata e dissoluta lo port\u00f2 alla morte precoce, nel 1623 (era stato duca per due anni a partire dal 1621, dopo l'abdicazione del padre). Ormai l'annessione non era pi\u00f9 evitabile e il vecchio Francesco Maria II, tornato sovrano, dovette rassegnarsi a raggiungere un accordo con la Santa Sede per far s\u00ec che il passaggio di governo avvenisse senza incidenti. Nel 1624 fu stipulato un trattato, con cui Francesco Maria rimaneva duca ma si ritirava a vita privata, mentre il governo passava ad un legato pontificio.\nAnnessione allo Stato Pontificio.\nA seguito dell'estinzione della linea maschile dei Della Rovere (1631), Papa Urbano VIII incorpor\u00f2 il Ducato di Urbino (che era un feudo pontificio) nei territori papali, seguendo le volont\u00e0 dell'ultimo duca, Francesco Maria II, che, rimasto senza eredi, aveva designato la Santa Sede a succedergli fin dal 1625 (la successione divenne per\u00f2 esecutiva solo alla morte del duca, sei anni pi\u00f9 tardi). Lo Stato fu governato, da allora, da un legato pontificio, generalmente appartenente all'alta gerarchia ecclesiastica.\nIn seguito alla devoluzione del Ducato allo Stato Pontificio, il ricco patrimonio artistico (compresi i mobili) del Palazzo Ducale and\u00f2 a costituire, in massima parte, la dote dell'ultima discendente diretta dei Della Rovere, Vittoria, andata in sposa a Ferdinando II de' Medici; successivamente queste opere costituiranno il nucleo della futura Galleria degli Uffizi. Tra le opere che furono portate a Firenze, vi fu il Dittico dei duchi d'Urbino di Piero della Francesca.\nInvece la celebre biblioteca, fu assorbita interamente dalla Biblioteca Vaticana nel 1657. Inoltre a Roma vennero portate anche le Tavole Ex Barberini di Fra Carnevale, prelevandole dalla chiesa di Santa Maria della Bella.\nGli Albani e l'occupazione francese.\nIl XVIII secolo si apr\u00ec con l'elezione al soglio pontificio (1701) del cardinale urbinate Giovanfrancesco Albani, col nome di Clemente XI.\nPer la citt\u00e0 si apr\u00ec l'ultima grande stagione di splendore, soprattutto sotto il profilo artistico-culturale; grazie al finanziamento, da parte di papa Albani e dei suoi familiari, di importanti lavori di ristrutturazione di vari palazzi, chiese e monasteri della citt\u00e0; come: Palazzo Albani, parte della facciata del Palazzo Comunale, il Palazzo dell'Arcivescovado, la Cappella Albani (all'interno del convento di San Francesco), l'Oratorio di San Giuseppe, la ristrutturazione interna delle chiese di San Francesco, San Domenico e Sant'Agostino. Mentre furono costruiti nuovi edifici (Palazzo del Collegio Raffaello) e fu promossa la nascita di una rinomata manifattura artigiana (Fabbrica delle Spille). Inoltre il mecenatismo del Papa e della sua famiglia, si riflett\u00e9 in ricche donazioni alla Cattedrale (come il nuovo altare) e agli altri enti religiosi della citt\u00e0. Questa nuova et\u00e0 di splendore per la citt\u00e0, termin\u00f2 con la morte di Clemente XI (1721), riavviando la citt\u00e0 a un lungo declino che si \u00e8 esteso fino ai nostri giorni.\nDopo la morte del papa, la famiglia Albani rimarr\u00e0 la principale committente delle opere pi\u00f9 significative, fino alla prima met\u00e0 del XIX secolo, soprattutto nelle persone del cardinale Annibale Albani e del nobile Orazio Albani, quest'ultimo affider\u00e0 all'architetto Pietro Ghinelli la realizzazione del Palazzo Nuovo (sull'attuale piazza della Repubblica).\nNel 1789, a seguito del forte terremoto che aveva colpito Urbino, si verific\u00f2 il crollo della cupola della Cattedrale, evento che port\u00f2 al totale rifacimento della chiesa.\nNel 1798 quello che rimaneva dello Stato Pontificio dopo il Trattato di Tolentino dell'anno precedente venne occupato dalle truppe francesi, che lo trasformarono in repubblica (la Repubblica Romana). Nel 1799, col ritiro francese dovuto al formarsi della Seconda Coalizione, la citt\u00e0 torn\u00f2 al restaurato Stato pontificio. Nel 1808 quest'ultimo fu tuttavia nuovamente occupato dai francesi per ordine di Napoleone; le Marche furono di conseguenza annesse al Regno d'Italia napoleonico. Nel corso di questo periodo Urbino e il suo territorio subirono le requisizioni di importanti opere d'arte, con il loro spostamento verso Milano, nella nascente galleria di Brera. Questo evento fu un'ulteriore causa che impover\u00ec il patrimonio artistico locale, gi\u00e0 provato dalla perdita delle opere, a seguito della devoluzione del Ducato nel XVII secolo. Nel 1814 lo Stato pontificio fu nuovamente restaurato; nella primavera del 1815 Urbino e tutta la restante parte dello Stato furono brevemente occupate dalle truppe napoletane, durante la fallimentare campagna del re Gioacchino Murat.\nIl rinnovamento urbanistico del XIX secolo.\nIl secolo si apr\u00ec con la consacrazione nel 1809 della nuova Cattedrale, secondo il progetto dell'architetto Giuseppe Valadier; che nella citt\u00e0 feltresca restaur\u00f2 importanti palazzi, come l'antico Seminario, adiacente alla chiesa di San Sergio, parzialmente occupato dal \"Hotel Raffaello\". Un importante ruolo, in questa prima met\u00e0 del secolo, lo avr\u00e0 il nobile urbinate Fulvio Corboli, definito successivamente Padre della Patria, nell'ideare un primo progetto di rinnovamento urbanistico e a intuire la necessit\u00e0 di risolvere l'isolamento della citt\u00e0 rispetto alla zona costiera.\nIn seguito alla costruzione del Palazzo Nuovo degli Albani (1831), progettato dall'architetto Pietro Ghinelli, che diede origine all'attuale piazza della Repubblica, si and\u00f2 a costituire il primo tratto del futuro Corso Garibaldi; da questo momento avranno inizio una serie di interventi urbanistici destinati a cambiare il volto della citt\u00e0.\nPartendo dalla costruzione del Teatro Sanzio (1845 - 1853); alla realizzazione di Corso Garibaldi, porticato sul lato a valle, per garantire ai frequentatori del teatro un passaggio coperto e diretto dall'attuale piazza della Repubblica, costruzione che si protrasse fino ai primi anni del XX secolo. Inoltre un'altra importante innovazione urbanistica fu l'abbattimento, nel 1868, di un tratto delle mura per realizzare una barriera daziaria, denominata Porta Nuova o Barriera Margherita (in onore della principessa Margherita di Savoia), da cui si sviluppava una nuova strada che correva lungo un tratto delle mura e si congiungeva a Corso Garibaldi; conseguente a questa nuova disposizione urbanistica si ebbe la sistemazione dell'ampio terreno sottostante il Palazzo Ducale (sul lato a valle verso la Data), che verr\u00e0 denominato Pincio.\nQueste ultime trasformazioni urbanistiche determinarono un cambiamento nell'accesso alla citt\u00e0, perch\u00e9 se prima si doveva passare per strette e tortuose stradine, tramite le porte della cinta muraria, ora si attraversava la pi\u00f9 agevole Porta Nuova e la comoda strada delle mura per giungere nell'attuale piazza della Repubblica o al Palazzo Ducale (il centro della citt\u00e0).\nQuesto rinnovamento urbanistico rispecchiava molte delle idee di Fulvio Corboli ma la sua progettazione fu curata in gran parte dall'architetto Vincenzo Ghinelli.\nL'annessione al Regno d'Italia.\nIl giorno 8 settembre 1860 le truppe piemontesi entrarono in Urbino da Porta Santa Lucia, costringendo alla resa le ultime resistenze dell'esercito pontificio sotto il porticato del Collegio Raffaello. Ma si dovr\u00e0 attendere il 29 settembre, con la presa di Ancona, per la totale conquista della regione Marche, per opera dell'esercito piemontese.\nTra il 4 e il 5 novembre si tenne il plebiscito per l'annessione delle Marche al Regno di Sardegna, conclusosi con 133\u00a0783 voti favorevoli, 1\u00a0212 voti contrari e 260 voti nulli; in particolare nella provincia di Urbino (escludendo il territorio di Pesaro) i s\u00ec furono 21\u00a0111 contro 365 no e con 29 voti nulli. Successivamente, il 10 novembre, fu esteso anche alle Marche lo Statuto Albertino, per poi, il 17 dicembre, rendere ufficiale l'annessione della regione al Regno di Sardegna con l'emanazione di un regio decreto.\nIl nuovo governo attu\u00f2 la confisca di vari beni ecclesiastici, tra cui buon parte del convento di San Francesco (dove in una parte venne realizzato un orto botanico, su progetto di Vincenzo Ghinelli), il monastero di santa Chiara, quello di san Girolamo e tanti altri.\nLa prima met\u00e0 del XX secolo.\nIl secolo incominci\u00f2 come si era svolto quello precedente, e perdur\u00f2 cos\u00ec per quasi tutta la prima met\u00e0, senza particolari eventi significativi. In questo periodo \u00e8 da segnalarsi la piena fioritura dell'attivit\u00e0 artistica della Scuola del Libro (Istituto per la Decorazione e l'Illustrazione del Libro) che espresse notevoli talenti in ambito nazionale ed internazionale.\nOltre al grande sviluppo conosciuto dalla Scuola del Libro, in questo periodo si assiste alla crescita dell'ateneo cittadino, con l'elevazione a facolt\u00e0 universitaria dell'ottocentesca Scuola di Farmacia ed alla nascita della Facolt\u00e0 di Magistero (1934 ca). In conseguenza dell'evoluzione dell'universit\u00e0, si ha un incremento della popolazione studentesca, evidenziando lo stato di totale impreparazione della citt\u00e0 (scarsit\u00e0 di alloggi), tant'\u00e8 che per i primi tempi molti studenti furono ospitati nelle case di privati cittadini. Il problema fu in parte risolto con l'istituzione del Convitto maschile \"Raffaello\", agli inizi del secolo, e del Convitto femminile \"Laura Battiferri\", nel 1926 circa.\nQuesto periodo fu dominato dai grandi eventi della storia nazionale ed internazionale, che inevitabilmente coinvolsero Urbino. Tra questi il periodo fascista ha lasciato il segno maggiore in citt\u00e0, soprattutto dal punto di vista architettonico, con la Scuola Elementare \"Giovanni Pascoli\" (1932), eretta sull'antico Giardino di Santa Lucia; il restauro di palazzo Mauruzi-Gherardi, allora sede del tribunale; la Casa dello Studente, per sopperire alla scarsit\u00e0 di alloggi a seguito della grande crescita della popolazione universitaria; le case popolari per i mutilati e gl'invalidi civili nell'odierne vie Virgili e del Popolo; ed infine il rinnovamento dell'acquedotto comunale.\nNel 1938, la citt\u00e0 venne designata come sede per la neonata Soprintendenza alle Gallerie e alle Opere d'Arte delle Marche.\nCon lo scoppio della seconda guerra mondiale la citt\u00e0 non sub\u00ec alcun bombardamento, grazie ad un segnale convenzionale dipinto sul tetto del Palazzo Ducale ed al tacito accordo tra tedeschi ed alleati. Anche se la citt\u00e0 corse un grave pericolo, perch\u00e9 la galleria tra la stazione ferroviaria e la frazione di Trasanni (che passa sotto ad una consistente parte della citt\u00e0) fu trasformata in un deposito di armamenti del distaccamento dell'aeronautica di stanza in Urbino. Durante la ritirata, l'esercito tedesco volle minare l'intera cinta muraria, ma gli urbinati assoldati per compiere tale lavoro, riuscirono a sabotare le mine. Furono per\u00f2 distrutti i collegamenti ferroviari e stradali.\nDurante il conflitto mondiale \u00e8, da sottolineare l'importante operazione messa in atto, dall'allora Soprintendente alle Gallerie e alle Opere d'Arte delle Marche a Urbino Pasquale Rotondi, che mise in salvo circa 10\u00a0000 opere (tra cui quelle di Giorgione, Piero della Francesca, Paolo Uccello, Tiziano, Mantegna, Raffaello e tanti altri, da tutti i pi\u00f9 grandi musei d'Italia) dalle requisizioni naziste e dalle distruzioni della guerra. Queste opere furono nascoste tra la Rocca di Sassocorvaro, il Palazzo dei Principi di Carpegna, i sotterranei della Cattedrale e del Palazzo Ducale di Urbino.\nLa citt\u00e0 fu sottratta alla RSI il 27 agosto 1944, grazie all'azione delle bande partigiane delle campagne (soprattutto dalla frazione di Schieti) che, sull'avvicinarsi delle truppe alleate, decisero di convergere su Urbino. Il giorno successivo entr\u00f2 in citt\u00e0 il V Corpo dell'VIII armata inglese ed il Corpo Italiano di Liberazione (l'esercito del cosiddetto Regno del Sud).\nUrbino e De Carlo.\nLa seconda met\u00e0 del XX secolo si caratterizz\u00f2 in Urbino per la collaborazione dei principali enti cittadini (Universit\u00e0 e Comune) con l'architetto Giancarlo De Carlo.\nQuesto rapporto ebbe inizio nel 1951 quando Carlo Bo, allora rettore dell'Universit\u00e0, commission\u00f2 a De Carlo il progetto di ristrutturazione interna di Palazzo Montefeltro - Bonaventura, sede centrale dell'Ateneo.\nSubito dopo l'architetto genovese fu incaricato dal Comune di redigere il Piano Regolatore Generale (1958 - 1964) mirato al recupero del centro storico, che versava ormai da tempo in pessime condizioni e rischiava di perdere diversi quartieri tra cui lo stesso Palazzo Ducale per il cedimento del terreno sottostante, composto da pietra tufacea e da alte concentrazioni d'acqua; tale problema fu risolto grazie ai finanziamenti statali derivati da due leggi speciali varate per la citt\u00e0 (nel 1968 e nel 1982).\nSuccessivamente De Carlo realizz\u00f2 vari progetti per l'ateneo cittadino tra cui i Collegi, nei pressi della chiesa dei Cappuccini fuori dal centro, un interessante esempio di come un'architettura si possa fondere col paesaggio circostante; mentre i progetti: di costruzione della Facolt\u00e0 di Magistero (1968 - 1976), di ristrutturazione della Facolt\u00e0 di Legge (1966 - 1968) e di palazzo Battiferri (1986 - 1999), sede della Facolt\u00e0 di Economia, sono tre considerevoli esempi riguardanti l'inserimento di una architettura contemporanea in un tessuto antico.\nGli anni settanta furono contrassegnati dalla collaborazione col Comune per la realizzazione del progetto denominato Operazione Mercatale (1969 - 1972), che comprendeva la realizzazione di un parcheggio sotterraneo multipiano nel piazzale del Mercatale (sotto i celebri Torricini del Palazzo Ducale) e il restauro della Rampa Elicoidale di Francesco di Giorgio Martini (1971 - 1975); sempre dalla collaborazione col Comune si svilupp\u00f2 il progetto di ristrutturazione del Teatro Sanzio (1977 - 1982) e il progetto di recupero, molto discusso, delle antiche Stalle Ducali (i cui lavori sono ancora in corso).\nInoltre, grazie allo stretto rapporto con De Carlo, la citt\u00e0 ha ospitato un meeting del Team X (nel 1966) e per due periodi (1976 - 1981, 1992 - 1993) l' ILAUD [International Laboratory of Architecture and Urban Design], scuola internazionale di progettazione fondata e diretta dallo stesso architetto genovese.\nUno degli ultimi interventi decarliani \u00e8 stata la redazione, tra il 1989 e il 1994, del Nuovo Piano Regolatore Generale.\nMonumenti e luoghi d'interesse.\nSi riportano qui i motivi che giustificano l'inserimento del Centro storico di Urbino tra i Patrimoni dell'Umanit\u00e0:\nArchitetture militari.\nMura e porte.\nLe mura di Urbino sono l'antica cerchia difensiva della citt\u00e0. Create con la citt\u00e0 stessa, si sono contati quattro tracciati diversi, l'ultimo dei quali risale alla prima met\u00e0 del XVI secolo.\nAltro.\nPiazze.\nSi tratta di una piccola piazza, di forma quadrilatera, situata sulla sommit\u00e0 del colle del Poggio. Tramite tale piazza si accede all'ingresso principale del Palazzo Ducale, la cui mole domina il lato meridionale e occidentale. Mentre il lato settentrionale \u00e8 dominato dalla cattedrale, il cui lato lungo, che si affaccia sulla piazza, \u00e8 adornato dalla Loggia del Grano, che garantisce l'accesso all'Oratorio della Grotta. Infine sul lato orientale la piazza confina con l'adiacente via Puccinotti. Questa piazza si pu\u00f2 considerare il \"cuore\" di Urbino, in quanto essa ha rappresentato il fulcro attorno al quale \u00e8 nata e si \u00e8 sviluppata la citt\u00e0; rappresentandone, per secoli, il centro politico, amministrativo e religioso.\nDal 1897 al 1947, questa piazza ospit\u00f2 il monumento a Raffaello Sanzio, di Luigi Belli, ora collocato in cima a via Raffaello.\nL'attuale piazza, di forma trapezoidale, \u00e8 nata nel XIX secolo, con l'ampliamento sul lato meridionale, dovuto alla realizzazione del Palazzo Nuovo degli Albani e poi all'apertura di Corso Garibaldi. Sulla piazza confluiscono cinque vie (via Raffaello, via Battisti, via Veneto, via Mazzini e corso Garibaldi) e il suo centro \u00e8 dominato da una fontana, progettata da Diomede Catalucci nel 1908, eliminata nel 1927, e reintrodotta negli anni novanta.\nL'attuale denominazione risale al 1946, mentre la precedente commemorava l'ingresso in citt\u00e0 dei primi soldati del Regno di Sardegna, nel 1860.\nLa piazza, prima dell'ampliamento ottocentesco, era pi\u00f9 stretta (una sorta di lieve ampliamento della confinante via Raffaello) ed era denominata \"Pian di Mercato\", in quanto tale toponimo rispecchiava il ruolo che la piazza aveva come sede del mercato cittadino, che conserver\u00e0 fino al XVIII secolo.\nManterr\u00e0 il ruolo sociale, ovvero quello di punto d'incontro per la popolazione urbinate, essendo favorita, in questo, dalla posizione; in quanto la piazza si trova sul punto pi\u00f9 agevole, un piccolo pianoro, per spostarsi su uno dei due colli (\"il Poggio\" e \"il Monte\") su cui poggia la citt\u00e0. Inoltre sulla piazza convergono quasi tutte le principali vie provenienti dalle maggiori Porte urbiche, contribuendo cos\u00ec a renderla il vero Centro della citt\u00e0.\nQuesta piazza nacque nel 1563, per volont\u00e0 del duca Guidobaldo II della Rovere.\nLa piazza si presenta come un lungo rettangolo in pendenza; il cui lato occidentale (lato lungo) \u00e8 occupato per l'intera sua lunghezza dal prospetto del Palazzo Ducale. Mentre il lato opposto \u00e8 occupato dalla chiesa di San Domenico, dall'edificio dell'ex seminario e da palazzo Petrangolini. Invece il lato meridionale \u00e8 chiuso da via Saffi, affiancata dai palazzi Vecchiotti-Antaldi e Montefeltro-Bonaventura; mentre, dalla parte opposta, quello meridionale confina con via Puccinotti.\nLa piazza corrisponde parzialmente al tracciato del Cardo Massimo, dell'antico Municipio romano.\nDal XVI secolo questa piazza ospitava \"il gioco del pallone\" (da cui la piazza prese il suo nome originario), che era inizialmente identificabile col calcio fiorentino e col gioco dell'Aita; poi, tra XVIII e XIX secolo, pass\u00f2 ad identificarsi col gioco del Pallone col bracciale. Le partite di palla col bracciale vennero inizialmente proibite, nella suddetta piazza, il 18 agosto 1813, dal viceprefetto del dipartimento del Metauro. Anche se la pratica del gioco prosegu\u00ec fino all'ordinanza della polizia municipale, del 15 luglio 1875. Tali limitazioni (atte a proibire tale pratica entro le mura cittadine) furono dovute per rispondere ai numerosi reclami della cittadinanza, che lamentavano danni alle persone ed agl'edifici. Dopo l'ultima ordinanza, il gioco fu spostato nel piazzale del Mercatale.\nTra XIX e parte del XX secolo, si svolse in questa piazza il consueto mercato cittadino.\nNella piazza \u00e8 presente, verso il lato settentrionale, un obelisco egizio, dono di papa Clemente XI.\nIl piazzale, dalla forma quadrilatera, fu costruito a fine Quattrocento da Francesco di Giorgio Martini.\nTale piazza ricopre la funzione di principale punto d'accesso alla citt\u00e0, insieme a Porta Valbona. Venne chiamata cos\u00ec perch\u00e9 in origine vi si teneva il mercato del bestiame, ma veniva utilizzata anche per altri usi.\nVerso la fine del Novecento, la piazza fu riprogettata da Giancarlo De Carlo.\nVie e viali.\n\u00c8 una delle principali vie del centro storico e riveste un importante ruolo nella citt\u00e0, in quanto mette in comunicazione i due centri, quello politico-religioso-amministrativo (piazza Duca Federico) e quello socio-commerciale (piazza della Repubblica). Inoltre questa via corrisponde approssimativamente e parzialmente a un estremo del Cardo massimo; come testimonia, su un lato della via, addossato al muro di una casa, un piccolo masso di pietra, ultimo resto di Porta Maia (molto probabilmente derivante dal latino Mayor), uno dei quattro accessi all'antico municipio romano.\nQuesta via, dalla seconda met\u00e0 del XIX secolo fino al 1922, era intitolata al medico urbinate Francesco Puccinotti; poi dal 1922 tale denominazione si \u00e8 mantenuta solo per il tratto compreso tra piazza Rinascimento e il Municipio, in quanto il tratto restante \u00e8 stato intitolato alla citt\u00e0 di Vittorio Veneto, per commemorare la decisiva battaglia della prima guerra mondiale.\nPoco prima della congiunzione di tale strada con via Puccinotti, si apre una piccola piazzetta in decisa pendenza, chiamata in origine Piazza Farina e ribattezzata, nel 2009, Largo San Crescentino; per il piccolo monumento al Santo Patrono presente nel sito, composto da un'ara e una colonna in pietra che sostengono una piccola statua settecentesca del Santo. Sempre su largo San Crescentino si erge la facciata settecentesca del Palazzo Comunale.\nQuesta via sembra quasi una sorta di prolungamento di piazza Duca Federico, in quanto su di essa si affacciano con i rispettivi ingressi: il palazzo Comunale, la cattedrale e, tramite piazza Giovanni Pascoli, il palazzo Arcivescovile. Anch'essa coincide, all'incirca, con un segmento dell'antico Cardo massimo.\nPopolarmente chiamata \"Valbona\", dato che si tratta della strada principale dell'omonima contrada. Mentre a settentrione la via confluisce in piazza della Repubblica. La strada \u00e8 segnata da una decisa pendenza.\nHa assunto l'attuale denominazione agli inizi del XX secolo. Questa via rappresentava, assieme alla Porta, l'ingresso d'onore della citt\u00e0, non a caso tutte le facciate degli edifici, che vi si affacciano, sono tra le pi\u00f9 belle di Urbino. Secondo la tradizione tutti i nuovi arcivescovi urbinati entrano in citt\u00e0 mediante questa via. Anticamente questa strada era la via d'accesso in citt\u00e0, per chi proveniva da occidente, in particolare dalla strada della Toscana.\nLungo questa strada si trova l'Oratorio del Corpus Domini (o chiesa di San Francesco di Paola), i palazzi Lucciarini-Luminati (la cui architettura ha evidenti richiami allo stile di Francesco di Giorgio Martini) e Galli-Palma.\nLa via si caratterizza in Urbino come una delle pi\u00f9 ripide, forse anche per questo \u00e8 popolarmente denominata \"il Monte\". Si sviluppa sul versante meridionale della collina omonima. La strada era chiusa in cima dal bastione e dalla Porta urbica omonimi, demoliti agl'inizi del XX secolo; ora vi \u00e8, in posizione pi\u00f9 avanzata rispetto alle mura, un parco al cui centro si staglia il monumento a Raffaello. Mentre in fondo, la via termina in piazza della Repubblica. Su tale strada si trovano la casa natale di Raffaello, il palazzo di Giustizia, le chiese di San Francesco e di San Sergio (la prima cattedrale); inoltre da essa si raggiunge il parco della Fortezza Albornoz. Il nome del Monte si \u00e8 poi esteso a indicare l'intera contrada.\nPopolarmente chiamata \"Lavagine\", anch'essa \u00e8 segnata da una decisa pendenza, chiusa a oriente dalla porta omonima, mentre a meridione confluisce in piazza della Repubblica.\nSi tratta della via principale della contrada di Lavagine. Il nome pi\u00f9 antico e popolare deriverebbe dall'antica presenza di un lavatoio, immediatamente fuori dall'omonima porta urbica. In origine tale via era l'accesso diretto in citt\u00e0, per chi proveniva da Pesaro. Nel 1919 circa, \u00e8 stata intitolata all'irredentista Cesare Battisti.\nSu questa via si trovano: la sede principale dell'Accademia Raffaello, all'interno di palazzo Viviani (a poco distanza dalla Porta urbica), e l'antica fonte del Leone, a met\u00e0 della strada sulla biforcazione con via Sant'Andrea; si tratta di una fonte di notevoli dimensioni ricavata a ridosso di un tratto del muro di contenimento dell'orto botanico. Inoltre, addossata sulla parte interna della Porta urbica, si trova la piccola chiesa di Santa Maria degli Angeli. La via, alla sua confluenza in piazza della Repubblica, \u00e8 fiancheggiata da un lato, dalla chiesa di San Francesco e dall'altro dal palazzo dell'ex collegio Raffaello.\nIl tratto in lieve pendenza di questa via, \u00e8 chiamato popolarmente Santa Lucia, come la Porta urbica che ne delimita l'estremit\u00e0 settentrionale; l'altra estremit\u00e0 segna la confluenza in via Raffaello. Anticamente questa strada, garantiva l'accesso diretto in citt\u00e0, per coloro che provenivano da settentrione. Infatti, nel 1860, le prime truppe piemontesi entrarono in citt\u00e0, proprio attraverso la Porta e la via omonime.\nIl nome Santa Lucia, deriva dall'antico monastero dedicato all'omonima Santa, che si trovava sul lato a monte del largo Clemente XI; la chiesa e il monastero non sono pi\u00f9 esistenti.\nSu tale via si trovano: la chiesa di Santo Spirito, che ha il proprio ingresso su Largo Clemente XI nel quale si trova la statua di papa Celestino V (compatrono della citt\u00e0) e un piccolo monumento, formato da una colonna di origine romana, dono del cardinale Annibale Albani nel 1739; da questo Largo si forma una biforcazione, a sinistra la via sale fino alla Porta urbica mentre a destra si arriva davanti alla scuola elementare \"Giovanni Pascoli\", che sorge sul luogo dove, fino al 1932, vi era il giardino delle Delizie dei Duchi o giardino di Santa Lucia.\nPoco distante da Largo Clemente XI si trovano: Palazzo Albani, l'Orto Botanico e la sede centrale del Liceo Artistico \"Scuola del Libro\".\nPopolarmente chiamata \"San Polo\", dalla ex chiesa di San Paolo, che si trova nella parte alta della via, di propriet\u00e0 dell'Universit\u00e0 che l'ha trasformata in laboratorio di restauro. L'attuale denominazione risale agli inizi del XX secolo. Rappresenta la principale strada della contrada di San Polo.\nLa via si caratterizza in citt\u00e0 come una delle pi\u00f9 ripide, assieme al \"Monte\"; si sviluppa lungo il versante meridionale del colle del Poggio, scendendo da nord verso sud.\nLa strada \u00e8 chiusa a meridione dal Bastione omonimo, mentre a settentrione confluisce in piazza Rinascimento.\nLa parte pi\u00f9 alta, situata sulla sommit\u00e0 del Poggio, rappresenta una delle pi\u00f9 antiche zone del centro storico; in essa si trovano: palazzo Montefeltro-Bonaventura, la chiesa e il monastero di Santa Caterina e l'ex chiesa di San Pietro Celestino V; mentre all'inizio della discesa, si trovano l'ex convento di San Benedetto - palazzo Battiferri (ora Facolt\u00e0 di Economia) e la sopraccitata ex chiesa di San Paolo.\nLa via corrisponde, approssimativamente, all'estremit\u00e0 meridionale dell'antico Cardo massimo della citt\u00e0 romana. A met\u00e0 della via, all'altezza della confluenza con via San Girolamo, si possono vedere i resti della Porta di Belisario, antico accesso meridionale della cinta muraria medievale della citt\u00e0.\nAltri monumenti di questa via sono: l'edificio decarliano dell'ex Facolt\u00e0 di Magistero (ora Facolt\u00e0 di Sociologia), nato dall'abbattimento del convento di Santa Maria della Bella, la cui chiesa sconsacrata \u00e8 stata incorporata nel nuovo edificio; altro monumento \u00e8 la chiesa di Sant'Agostino, che presenta all'esterno una facciata gotica mentre l'interno \u00e8 frutto del rinnovamento settecentesco voluto da papa Albani, per le principali chiese cittadine; legato a tale chiesa vi \u00e8 anche l'ex convento (ora Facolt\u00e0 di Giurisprudenza), che ha il proprio ingresso sul retro, verso le mura.\nAlla fine della via, in fondo alla discesa, vi \u00e8 la casa dove abit\u00f2 lo scrittore e poeta Paolo Volponi; proprio sul luogo dove sorge tale casa, vi era il passaggio che collegava \"San Polo\" all'omonima Porta urbica, non pi\u00f9 fruibile ma ancora esistente.\nQuesto passaggio venne chiuso nel XIX secolo, a seguito della costruzione della barriera daziaria e della nuova strada lungo le mura.\nLa via si sviluppa trasversalmente, sul versante sud-occidentale della collina del \"Monte\", in posizione intermedia tra l'area soprastante della fortezza Albornoz e la sottostante via Mazzini (\"Valbona\"). Per la sua posizione, ha un andamento pianeggiante, caratterizzato solo da lievi pendenze. Il nome attuale risale agli inizi del XX secolo.\nQuesta via riveste un'importanza prettamente storico-artistica in citt\u00e0. In quanto, lungo tale strada sono nati e vissuti molti uomini illustri, tra cui lo stesso Federico Barocci e i suoi fratelli, celebri costruttori di orologi (Simone, Giovanni Battista e Giovanni Maria); ma non solo: Giovan Battista Comandino (architetto militare) e suo figlio Federico (matematico), Lorenzo Vagnarelli (costruttore di strumenti matematici) e il fratello Pietro (architetto militare), Pompilio Bruni (costruttore di strumenti matematici), Marco Montano (letterato) e Pier Girolamo Vernaccia (storico).\nInoltre su questa via si trova l'oratorio di San Giovanni, quello di San Giuseppe e quello delle Cinque Piaghe.\nDa questa strada si pu\u00f2 godere di un'ampia veduta del Palazzo Ducale, con i suoi celebri \"Torricini\", e della cattedrale.\nArchitetture di De Carlo.\nSono esempi di interventi architettonici moderni equilibrati in un tessuto urbano antico, senza creare anacronismi o falsi storici. Il cui progett\u00f2 fu curato dall'architetto Giancarlo De Carlo.\nSituati sul colle dei Cappuccini, sono a livello mondiale considerati capolavori dell'architettura degli anni settanta, per la densit\u00e0 di significati che contengono (architetto Giancarlo De Carlo).\nAree naturali.\nAlberi monumentali.\nNel territorio comunale si trovano tre alberi inseriti, dal \"Ministero delle politiche agricole, alimentari e forestali\", nell'elenco nazionale degl'alberi monumentali:\nSociet\u00e0.\nLa comunit\u00e0 giudaica di Urbino.\nUrbino \u00e8 sede di una delle pi\u00f9 antiche comunit\u00e0 ebraiche d'Italia, che prosper\u00f2 grazie alla protezione accordatale da Federico da Montefeltro. Il ghetto fu stabilito solo agli inizi del XVII secolo quando Urbino pass\u00f2 sotto lo Stato Pontificio. A testimonianza della storia e della vitalit\u00e0 della comunit\u00e0 rimangono le due sinagoghe (di cui una ancora integra) e l'antico cimitero a Gadana.\nIstituzioni, enti e associazioni.\nIn quanto capoluogo di provincia, in citt\u00e0 hanno sede diverse istituzioni pubbliche, come la sede distaccata della Prefettura, il Tribunale, l'Agenzia delle Entrate. Inoltre, data la sua importanza culturale, la citt\u00e0 \u00e8 stata sede, prima della Soprintendenza storico-artistica regionale (1939-2014), e ora del Polo Museale delle Marche (dal 2014). \u00c8 sede vescovile, l'istituzione cittadina pi\u00f9 antica ancora esistente.\nOltre a queste istituzioni, bisogna aggiungere anche il folto numero di istituzioni scolastiche e universitarie, che caratterizzano da secoli la citt\u00e0. Infatti, proprio per la presenza dell'universit\u00e0, la citt\u00e0 ospita anche una sede dell'Ente Regionale per il DIritto allo Studio universitario (ERDIS).\nSettore sanitario.\nIn citt\u00e0 ha sede uno dei tre distretti (gl'altri due sono quelli di Pesaro e Fano) che costituiscono l'Area Vasta n. 1 dell'Azienda Sanitaria Unica Regionale (ASUR), una delle cinque della Regione.\nStrutture sanitarie:\nCultura.\nIstituzioni culturali.\nIn citt\u00e0 sono nate diverse accademie, ma l'unica esistente \u00e8 l'Accademia Raffaello; eccole elencate in ordine cronologico:\nAccademia Raffaello.\nNacque nel 1869 per iniziativa del conte Pompeo Gherardi.\nSi tratta di un'istituzione senza scopo di lucro, impegnata nella ricerca e nella divulgazione dell'opera di Raffaello Sanzio e di altri uomini illustri e benemeriti della citt\u00e0; oltre a effettuare e promuovere ricerche sulla storia cittadina.\nCandidatura a \"Capitale europea della cultura 2019\".\nLa citt\u00e0 si \u00e8 candidata a Capitale europea della cultura per il 2019. Oltre alla citt\u00e0, il progetto avrebbe coinvolto l'intero territorio regionale, infatti il principale ente promotore era la Regione Marche. Il comitato promotore di tale candidatura era presieduto da Jack Lang, ex ministro della cultura francese. Il 12 giugno 2013 venne presentata ufficialmente, a Roma nella sede del Pio Sodalizio dei Piceni, la candidatura della citt\u00e0. In questa occasione fu siglato anche un protocollo d'intesa tra la citt\u00e0 di Urbino e quella di Sofia, anch'essa candidata, per la Bulgaria, a capitale europea della cultura 2019. Il 15 novembre 2013 la citt\u00e0 \u00e8 stata esclusa dalla competizione in seguito alla decisione della giuria europea che doveva operare una selezione tra le varie citt\u00e0 che avevano presentato la candidatura. Oltre a Urbino, tra le tante, vengono escluse Aosta, Caserta, Palermo, Pisa, Reggio Calabria, Siracusa, Taranto e Venezia.\nMedia.\nCinema.\nFilm girati in Urbino\nFilm TV girati in Urbino\nTelevisione.\nNel territorio comunale ha sede l'emittente privata TELE 2000; che trasmette, fin dal 1981, su tutto il territorio della provincia di Pesaro e Urbino, diffondendo le notizie relative a quest'area.\nMusica.\nUrbino \u00e8 sede da pi\u00f9 di 40 anni del \"Festival internazionale di musica antica\", che raccoglie ogni anno d'estate appassionati da tutto il mondo. Inoltre la citt\u00e0 ospita, nella prima settimana di agosto di ogni anno, il festival \"Urbino Plays Jazz\", organizzato dall'associazione Urbino Jazz Club e promosso dal Comune di Urbino. La citt\u00e0 \u00e8 attiva anche per ci\u00f2 che concerne la musica contemporanea e la nuova scena musicale internazionale, avendo ospitato per diversi anni il Festival internazionale di musica indipendente \"Frequenze Disturbate\".\nIl 30 gennaio 2014 \u00e8 stato girato presso il teatro cittadino, il video della canzone \"Trattengo il fiato\" di Emma.\nCappella musicale del Santissimo Sacramento.\nLa Cappella nacque nel 1507 ed \u00e8 sede di scuole di musica, dove \u00e8 possibile frequentare corsi di canto e di vari strumenti musicali. Inoltre organizza stagioni concertistiche in autunno e in primavera. Ha la sua sede in via Lorenzo Valerio 7, all'interno dell'antico palazzo Cerioni, in cui vi risiede fin dal 1867; ma lo ha acquistato dal Comune solo nel 1936..\nCucina.\nProdotto gastronomico tipico della zona \u00e8 la casciotta d'Urbino, antica variet\u00e0 di formaggio che vanta l'inserimento del prodotto nell'Atlante dei prodotti tipici e la denominazione di origine, nonch\u00e9 il riconoscimento della DOP (Denominazione di origine protetta) da parte dell'Unione europea. Un'altra specialit\u00e0 tipica \u00e8 la crescia sfogliata di Urbino, specie di piadina dalla quale per\u00f2 si differenzia perch\u00e9 arricchita con strutto.\nAltra specialit\u00e0, propria delle festivit\u00e0 pasquali, \u00e8 la crescia di Pasqua, prodotto da forno che ricorda per la forma il panettone, ma \u00e8 salata, con la presenza di formaggio e un po' di pepe; esiste anche nella versione dolce, con canditi e uvetta sultanina.\nGeografia antropica.\nSuddivisioni storiche.\nA cominciare dall'et\u00e0 medievale, la citt\u00e0 fu suddivisa, seguendo le delimitazioni topografiche del municipio romano, in quattro settori denominati \"Quadre\":\nLa divisione in \"Quadre\" si \u00e8 mantenuta per quasi tutta l'et\u00e0 moderna, ma con la progressiva affermazione della divisione in contrade della citt\u00e0, maggiormente rispondente all'espansione urbana, anche durante il XX secolo, con la costruzione dei nuovi quartieri \"extra moenia\".\nLe contrade della citt\u00e0 antica corrispondono alle vie principali e ai vicoli vicini, risalenti in buona parte ai borghi sorti nel Medioevo fuori dalla cinta muraria romano-medievale, soprattutto a ridosso dei quattri accessi alla citt\u00e0 presenti sulla cinta muraria. Le contrade del centro storico sono le seguenti:\nLa suddivisione in contrade permane ancora, ma solo con valore culturale e in occasione della Festa dell'aquilone, estendendosi anche agl'insediamenti nati al di fuori dell'antica cinta muraria. Alle contrade del centro storico, alcune non pi\u00f9 esistenti (San Bartolo, Santa Lucia, Borgo Mercatale), in seguito allo spopolamento che ha interessato la zona dalla seconda met\u00e0 del XX secolo, si sono aggiunte: Piansevero, San Bernardino, Hong Kong, Mazzaferro e la Piantata.\nFrazioni.\nIl territorio comunale \u00e8 suddiviso in 15 frazioni: Urbino, Canavaccio, Ca' Mazzasette, Cavallino, Pieve di Cagna, La Torre, Trasanni, Schieti, Forcuini, La Marcella, Pozzuolo, Paganico, Coldelce, Repuglie, Scotaneto.\nSchieti e Ca'Mazzasette.\nSono due frazioni, tra loro molto vicine (4,2\u00a0km), che si trovano in una pianura nella media valle del Foglia. Tra le due, Schieti \u00e8 la pi\u00f9 popolosa.\nCanavaccio.\nSituata in una pianura circondata dalle colline tipiche dei dipinti di Raffaello, confina a sud con il Furlo, a ovest con Fermignano, e a nord con Urbino. \u00c8 la pi\u00f9 grande frazione del comune di Urbino e si trova lungo la valle del Metauro. Sede archeologica di valore, con tracce di insediamenti piceni. Inoltre in questa frazione, precisamente in localit\u00e0 Pian di Lodovico, si trovano i resti di una villa (cappella, portale e viale alberato), demolita nel 1926, appartenuta alla nobile famiglia urbinate dei Mauruzi della Stacciola.\nCanavaccio \u00e8 ricca di aziende produttive, ma anche ristorantini tipici, locande, bed and breakfast. Numerosissimi i sentieri che si inerpicano dal paese per le colline circostanti fino a raggiungere Urbino. \u00c8 sede ogni anno di una gara nazionale di mountain bike che richiama centinaia di atleti da tutta Italia.\nSulle colline soprastanti questa frazione, si trova un'antica torre di guardia, denominata \"Brombolona\"; tale toponimo deriva dai ghiaccioli (\"bromboli\" nel dialetto locale) che si formavano, nei mesi invernali, sulla campana posta un tempo sulla cima della torre. Da molti anni versa in condizioni di totale abbandono.\nLocalit\u00e0.\nTutte le frazioni sono anche localit\u00e0 secondo il Sistema Informativo Territoriale di Urbino (SIT), con l'eccezione di Paganico, Coldelce, La Marcella, Repuglie e Scotaneto. Ogni frazione infatti \u00e8 suddivisa in pi\u00f9 localit\u00e0 e tra esse vi \u00e8 la localit\u00e0 che attribuisce il nome alla frazione. Per una migliore comprensione si riportano di seguito le frazioni e tra parentesi le relative localit\u00e0:\nUrbino (Capoluogo, Gadana, Sasso, SS. Annunziata, Maciolla, Tufo, Montesoffio, Ghiaiolo, San Marino, Crocicchia, San Donato); Ca' Mazzasette (Ca' Mazzasette, Fornace); Canavaccio (Canavaccio, Monte Polo, Cavaticci, Villa Croce); Cavallino (Cavallino, Montecalende); Pieve di Cagna (Pieve di Cagna, Cerqueto bono, Girfalco, Miniera, Rancitella); La Torre (Torre, Viapiana, Palazzo del Piano, Santa Maria delle Selve); Trasanni (Trasanni, Castelboccione, Colonna); Schieti (Schieti, Pallino); Forcuini (Forcuini, Pantiere); Pozzuolo (Pozzuolo, Monte Avorio, Monte Olivo);\nSan Marino di Urbino.\n\u00c8 una piccolissima localit\u00e0 situata a sud-est di Urbino. Si sviluppa totalmente sulla Strada statale 73 Bis (E78), a met\u00e0 strada tra Fermignano e Canavaccio, ai piedi di una serie di colline e ai margini di un'area pianeggiante, attraversata dal fiume Metauro. In posizione pi\u00f9 elevata, rispetto all'abitato, e pi\u00f9 internamente tra le colline, si trova la chiesa omonima. La localit\u00e0 dista 7\u00a0km da Urbino.\nEconomia.\nAgricoltura.\nQuesto settore \u00e8 stato quello prevalente fino agli anni cinquanta del XX secolo, poi con lo spopolamento delle campagne si \u00e8 determinata una crisi del settore. Tuttavia, tra la fine degli anni novanta e i primi anni duemila, le campagne sono tornate a ripopolarsi grazie alla nascita di aziende e cooperative di agricoltura biologica.\nIndustria.\nTra XIX secolo e prima met\u00e0 del XX, nel capoluogo comunale furono presenti piccole attivit\u00e0, come la filanda, le varie attivit\u00e0 connesse al Consorzio Agrario (come la lavorazione dei bachi da seta) e una fornace (propriet\u00e0 della famiglia dello scrittore Paolo Volponi). Mentre nelle frazioni di Pieve di Cagna e Schieti-Ca' Mazzasette vi erano impiantate attivit\u00e0 estrattive (miniere) dello zolfo.\nSi tratta di un settore non particolarmente diffuso nel capoluogo del comune, eccetto per la presenza della Benelli Armi (metalmeccanica di precisione). Mentre le frazioni con un'alta concentrazione industriale sono quelle di Canavaccio e Schieti - Ca' Mazzasette. Invece Urbino \u00e8 circondata da molti comuni a vocazione artigianale e industriale, e in particolare Fermignano, che, insieme alla frazione di Canavaccio, costituisce la \"zona industriale\" della citt\u00e0 feltresca e che \u2013 pur separata sul piano amministrativo \u2013 \u00e8 piuttosto integrata su quello economico, al punto che la Banca d'Italia identifica un'unica \"piazza\" quella formata dalle agenzie bancarie dei due comuni limitrofi.\nArtigianato.\nQuesto \u00e8 stato un settore abbastanza fiorente, nel capoluogo comunale, fino alla prima met\u00e0 del XX secolo; grazie a piccole attivit\u00e0 con una solida tradizione.\nDal XV, fino al XVII secolo, in citt\u00e0 prosperarono importanti botteghe dedite alla lavorazione della ceramica; facendo di Urbino, assieme a Casteldurante e a Pesaro, uno dei principali centri di produzione della maiolica dell'antico ducato, ed uno dei pi\u00f9 noti a livello nazionale.\nNel XVIII secolo, grazie alla munificenza di Papa Albani, nacque in Urbino la fabbrica delle Spille, le cui produzioni furono di notevole qualit\u00e0.\nInfine, con la nascita della Scuola del Libro (1861) e della Scuola d'Arte e Mestieri (anni venti del XX secolo), si ebbe un miglioramento e un rafforzamento di alcune attivit\u00e0 artigiane, portandole ad avere un'ultima grande stagione di splendore e di rinomanza internazionale. Queste attivit\u00e0, connesse con l'attivit\u00e0 delle due scuole, sono: la legatoria, la lavorazione dei metalli, la ceramica, la lavorazione del legno, l'illustrazione e la decorazione dei libri. Molto importante infine la \"Stella Ducale di Urbino\", un oggetto divenuto vero e proprio simbolo della citt\u00e0, realizzata artigianalmente su disegno di Leonardo unicamente nella Bottega d'Arte Vittoria Gulini Sorini della citt\u00e0.\nPermangono alcune di queste ultime attivit\u00e0, con l'aggiunta del restauro di opere d'arte (quadri, libri, ecc.); ma il settore \u00e8 in forte declino per la mancanza di un ricambio generazionale.\nInoltre, sono ancora diffuse e attive le antiche arti del ricamo e della tessitura, finalizzate alla realizzazione di tappeti e di coperte di lana, che sono impreziositi da temi e da motivi richiamanti il mondo pastorale.\nServizi.\nQuesto \u00e8 divenuto, soprattutto nella seconda met\u00e0 del XX secolo, il principale settore della citt\u00e0, con la crescita quantitativa dell'Universit\u00e0 e del turismo di massa. Urbino \u00e8 fortemente caratterizzata dalle pubbliche amministrazioni e non solo. Sono presenti anche diverse attivit\u00e0 commerciali, legate, soprattutto nel centro storico, all'esigenze ed ai bisogni della popolazione universitaria (affittacamere, copisterie, abbigliamento, bar, pub, agenzie immobiliari, ecc.) maggioritaria in questa zona, oltre a mini-market e negozi di alimentari. Inoltre in citt\u00e0 sono presenti i servizi erogati, per la popolazione universitaria, dall'ERDIS; come gli alloggi e la mensa, sia nel centro storico (\"Casa dello Studente\" e \"Casa della Studentessa\") che fuori (Collegi universitari). Nella periferia vi sono tre supermercati.\nTra il 2012 ed il 2014 sono stati aperti, in prossimit\u00e0 del centro storico, due centri commerciali; prima il Consorzio poi Porta Santa Lucia, entrambi dotati di un supermercato e di altre attivit\u00e0 commerciali legate alla grande distribuzione.\nTurismo.\nUrbino, essendo una citt\u00e0 d'arte, si rivolge a un turismo culturale.\nInfrastrutture e trasporti.\nLe infrastrutture e i trasporti sono sempre state questioni molto problematiche e complesse per Urbino. Le cause sono determinate dalle asperit\u00e0 del territorio e dalla mancanza di arterie stradali e ferroviarie che rendano il collegamento con la citt\u00e0 pi\u00f9 comodo e veloce.\nStrade.\nAnticamente la strada pi\u00f9 agevole per raggiungere Urbino era la via Flaminia, che passa a poca distanza dalla citt\u00e0, costruita dai Romani per collegare Roma con l'antica Ariminum (l'attuale Rimini) il cui tracciato \u00e8 perdurato nei secoli, con necessarie modifiche, fino ai giorni nostri. Le strade migliori per raggiungere la citt\u00e0 sono: la SS 423 da Pesaro o la Superstrada E78 da Fano. Altrimenti si pu\u00f2 arrivare ad Urbino da sud (Roma) seguendo la SS n.3 Flaminia (E78) e da ovest (Firenze) passando per la E45 fino all'uscita di San Giustino per continuare sulla SS 73 bis\nattraversando il passo appenninico di Bocca Trabaria.\nIl casello autostradale pi\u00f9 vicino, quello di Pesaro-Urbino sull'A14, dista 37\u00a0km dalla citt\u00e0 di Urbino.\nFerrovie.\nLa citt\u00e0 \u00e8 stata raggiunta da una linea ferroviaria diretta nel 1898, mediante il prolungamento del tratto Fabriano - Pergola; successivamente, il tratto ferroviario sarebbe dovuto proseguire fino a Santarcangelo di Romagna, ma i lavori rimasero incompiuti. Nel 1915 venne realizzato il collegamento con Fano. Nel 1944 fu chiuso il collegamento con Pergola. La tratta ferroviaria Urbino - Fano rimase in funzione fino al 1987.\nAmministrazione.\nFa parte dell'Unione montana Alta valle del Metauro.\nGemellaggi.\nUrbino \u00e8 gemellata con:\nSport.\nCalcio.\nGi\u00e0 nel XVI secolo si praticava il calcio fiorentino nell'attuale piazza Rinascimento. Per quanto riguarda il calcio moderno, la principale squadra di calcio della citt\u00e0 \u00e8 l'A.S.D. LMV Urbino 1921, nata nel 1921, che milita in Eccellenza. Le altre squadre di calcio sono: lo Schieti Calcio che milita in Seconda Categoria, la New Foatball Team che disputa campionati giovanili, la Torre Calcio (Terza Categoria) e la Vis Canavaccio che milita in Seconda Categoria.\nNel calcio a 5 \u00e8 presente il Futsal Urbino, fondato nel 2001 che milita nel campionato di serie C1 nazionale. L'altra squadra della cittadina \u00e8 lo Sparta Urbino C5 che gioca invece nella Serie D del campionato di calcio a 5.\nCiclismo.\nUrbino \u00e8 stata per sei volte sede di una tappa del Giro d'Italia di ciclismo:\nTappe del Giro d'Italia con arrivo ad Urbino:\nTappe del Giro d'Italia con partenza da Urbino:\nPallavolo.\nAveva sede nel Comune la Robur Tiboni Urbino Volley, era una societ\u00e0 pallavolistica femminile che militava nel campionato di Serie A1.\nFra i maggiori risultati ottenuti si cita la Coppa CEV.\nNella stagione 2014-15, a seguito dell'ultimo posto in classifica, retrocede in Serie A2; in seguito la societ\u00e0 cessa di esistere.\nImpianti sportivi.\nNelle frazioni:"}
{"id": "4402", "revid": "2", "url": "https://it.wikipedia.org/wiki?curid=4402", "title": "Ultravioletto", "text": ""}
{"id": "4403", "revid": "92723", "url": "https://it.wikipedia.org/wiki?curid=4403", "title": "Unione (insiemistica)", "text": "In matematica, e in particolare in teoria degli insiemi, esiste un'operazione detta unione (simbolo formula_1) di insiemi. Dati due insiemi formula_2 e formula_3, la loro unione \u00e8 un insieme formato da tutti e soli gli elementi\nche appartengono:\nL'unione \u00e8 un'operazione binaria. Nell'algebra booleana corrisponde all'operatore OR; in logica, corrisponde alla disgiunzione.\nDefinizione.\nL'unione di due insiemi formula_2 e formula_3 si denota comunemente con formula_8. Si ha che formula_9 \u00e8 un elemento di formula_8 se e solo se formula_9 \u00e8 un elemento di almeno uno degli insiemi formula_2 e formula_3, in simboli:\nL'unione di due o pi\u00f9 insiemi \u00e8 detta disgiunta se gli insiemi, presi a due a due, hanno intersezione vuota. In generale, data un'arbitraria famiglia formula_15 di insiemi, l'unione \u00e8 definita come l'insieme formula_16 a cui un elemento formula_9 appartiene se e solo se appartiene ad almeno uno degli formula_18.\nEsempi.\nAd esempio si possono considerare due insiemi finiti, un insieme con un numero finito di elementi: formula_19 e formula_20. In questo caso si ottiene l'unione prendendo gli elementi che appartengono ad almeno uno dei due insiemi:\nUn altro esempio \u00e8 dato da due insiemi definiti mediante una propriet\u00e0 dei loro elementi: Siano:\nformula_26 \u00e8 l'insieme dei numeri interi divisibili per formula_23 e/o per formula_25.\nPropriet\u00e0.\nL'unione \u00e8 un'operazione commutativa, in simboli:\nInfatti\nL'unione \u00e8 un'operazione associativa:\nInfatti\nPer questo si pu\u00f2 rinunciare alle parentesi quando si considera l'unione di pi\u00f9 di due insiemi, scrivendo formula_34\nStoria.\nIl simbolo \u222a, cos\u00ec come ad esempio anche i simboli \u2208, \u2229, \u2282, venne introdotto per la prima volta da Giuseppe Peano nel Formulario mathematico, opera pubblicata nel 1895. "}
{"id": "4411", "revid": "3732", "url": "https://it.wikipedia.org/wiki?curid=4411", "title": "Uniform Resource Identifier", "text": "In informatica, lo Uniform Resource Identifier (in acronimo URI) \u00e8 una sequenza di caratteri che identifica universalmente ed univocamente una risorsa. Sono esempi di URI: un indirizzo web (URL), un documento, un indirizzo di posta elettronica, il codice ISBN di un libro, un numero di telefono col prefisso internazionale.\nDefinizione.\nLa RFC3986 definisce con precisione le tre parti dell'acronimo, e la loro finalit\u00e0: \nRelazione fra URI, URL e URN.\nUn URI pu\u00f2 essere classificato come qualcosa che definisce posizioni (URL) o nomi (URN) o entrambi.\nSintassi.\nIl formato segue schemi prefissati. Il registro ufficiale viene mantenuto presso la Internet Assigned Numbers Authority.\nLa sintassi di un URI dipende dallo schema. In generale, URI assoluti si scrivono come segue\ncodice_1\nUn URI assoluto contiene il nome dello schema usato (codice_2) seguito dai due punti (\":\") e quindi da una stringa (codice_3) la cui interpretazione dipende dallo schema.\nLa sintassi non prescrive che la componente codice_4 abbia una struttura generale o una semantica comune a tutti gli URI.\nTuttavia, un sottoinsieme di URI condivide una sintassi comune per rappresentare relazioni gerarchiche nel namespace. Questa sintassi di \"URI generico\" consiste di una sequenza di 4 componenti:\ncodice_5\nognuna delle quali, tranne codice_2, pu\u00f2 anche non comparire in un determinato URI. Ad esempio, alcuni schemi di URI non ammettono una componente codice_7 mentre altri non utilizzano la componente codice_8.\nCome esempio, lo schema completo di una URL \u00e8 del tipo (non tutte le componenti sono obbligatorie)\ncodice_9\nmentre lo schema completo di una URN \u00e8 del tipo\ncodice_10 \nStandard per la legislazione dell'Unione Europea.\nL\"European Legislation Identifier\" (ELI) \u00e8 uno standard tecnico aperto, basato sul paradigma \"RDF\" per l'identificazione univoca dei contenuti a carattere legale ed il loro arricchimento mediante un insieme di metadati strutturati e personalizzabili, utili:\nNel 2012, il Consiglio d'Europa costitu\u00ec un tavolo tecnico formato dai rappresentanti di Danimarca, Irlanda, Francia, Lussemburgo, Regno Unito e dal \"Pubblication Office\" dell'Unione Europea. Basandosi sulle migliori pratiche dei singoli Paesi, nel 2015 fu pubblicata la prima edizione delle linee-guida rivolte ai decisori, politici, giuristi e tecnologi degli Stati membri, che si proponessero di implementare lo standard nelle rispettive istituzioni di appartenenza."}
{"id": "4412", "revid": "264902", "url": "https://it.wikipedia.org/wiki?curid=4412", "title": "Unicode", "text": "Unicode \u00e8 un sistema di codifica che assegna un numero univoco ad ogni carattere usato per la scrittura di testi, in maniera indipendente dalla lingua, dalla piattaforma informatica e dal programma utilizzato.\n\u00c8 stato compilato e viene aggiornato e pubblicizzato dallo \"Unicode Consortium\", un consorzio internazionale di aziende interessate alla interoperabilit\u00e0 nel trattamento informatico dei testi in lingue diverse.\nStoria.\nOrigine e sviluppo \nUnicode \u00e8 stato creato per risolvere i limiti dei tradizionali schemi di codifica dei caratteri Ad esempio , sebbene i caratteri definiti nella ISO 8859-1 siano ampiamente utilizzati in paesi diversi, spesso si verifica incompatibilit\u00e0 tra paesi diversi. Molti metodi di codifica tradizionali hanno un problema comune, ovvero consentono ai computer di gestire un ambiente bilingue (di solito utilizzando lettere latine e le loro lingue native), ma non possono supportare un ambiente multilingue allo stesso tempo (riferendosi a una situazione in cui pi\u00f9 lingue possono essere mescolate contemporaneamente).\nLa codifica Unicode contiene caratteri con stili di scrittura diversi, come \" \u0251 / a \", \"\u5f3a / \u5f3a\", \"casa / famiglia / \u6238\". Tuttavia , c'\u00e8 stata una controversia sull'identificazione del polimorfismo nei caratteri cinesi. Per i dettagli, vedere gli ideogrammi unificati di Cina, Giappone e Corea .\nIn termini di elaborazione testi, Unicode definisce un codice univoco (cio\u00e8 un numero intero) per ogni carattere anzich\u00e9 un glifo. In altre parole, Unicode elabora i caratteri in modo astratto (cio\u00e8 i numeri) e lascia il lavoro di deduzione visiva (come dimensione del carattere, forma dell'aspetto, forma del carattere, stile, ecc.) ad altri software, come la navigazione web o elaboratore di testi.\nAl momento, quasi tutti i sistemi informatici supportano l'alfabeto latino di base e ciascuno supporta diversi altri metodi di codifica. Per essere compatibili con loro, i primi 256 caratteri di Unicode sono riservati ai caratteri definiti da ISO 8859-1, in modo che la conversione delle lingue esistenti dell'Europa occidentale non richieda una considerazione speciale; e un gran numero degli stessi caratteri viene ripetuto in diversi Nel codice carattere, il vecchio complicato metodo di codifica pu\u00f2 essere convertito direttamente tra la codifica Unicode senza perdere alcuna informazione. Ad esempio, la sezione del formato full-form contiene il formato full-form delle principali lettere latine.Nei glifi cinesi, giapponesi e coreani, questi caratteri sono presentati in full-form invece che nella comune forma half-form. , Che ha un effetto importante sul testo verticale e sul testo a spaziatura fissa.\nQuando si rappresenta un carattere Unicode, di solito \u00e8 rappresentato da \"U +\" seguito da un insieme di numeri esadecimali. Nel piano multilingue di base : ( piano multilingue di base in inglese tutti i caratteri. BMP abbreviato noto anche come \"piano zero\", piano 0) all'interno, utilizza quattro cifre (ovvero 2 byte, per un totale di 16 bit , Come U + 4AE0, che supporta un totale di oltre 60.000 caratteri); i caratteri al di fuori del piano zero devono utilizzare cinque o sei numeri. La vecchia versione dello standard Unicode utilizza metodi di marcatura simili, ma con alcune piccole differenze: in Unicode 3.0, \"U-\" viene utilizzato seguito da otto cifre e \"U +\" deve essere seguito da quattro cifre.\nStruttura del codice.\nUnicode era stato originariamente pensato come una codifica a 16 bit (quattro cifre esadecimali) che dava la possibilit\u00e0 di codificare 65.535 (2^16 -1) caratteri. Tanto si riteneva essere sufficiente per rappresentare i caratteri impiegati in tutte le lingue scritte del mondo.\nOra invece lo standard Unicode, che tendenzialmente \u00e8 perfettamente allineato con la norma ISO/IEC 10646, prevede una codifica fino a 21 bit e supporta un repertorio di codici numerici che possono rappresentare circa un milione di caratteri.\nCi\u00f2 appare sufficiente a coprire anche i fabbisogni di codifica di scritti del patrimonio storico dell'umanit\u00e0, nelle diverse lingue e negli svariati sistemi di segni utilizzati.\nAl 2009, solo una piccolissima parte di questa disponibilit\u00e0 di codici \u00e8 assegnata. Per lo sviluppo dei codici sono infatti previsti 17 \"piani\" (\"planes\", in inglese), da 00 a 10, ciascuno con 65.536 posizioni (quattro cifre esadecimali), ma solo i primi tre e gli ultimi tre piani sono ad oggi assegnati, e di questi il primo, detto anche BMP, \u00e8 praticamente sufficiente a coprire tutte le lingue pi\u00f9 usate.\nConcretamente, questo repertorio di codici numerici \u00e8 serializzato mediante diversi schemi di ricodifica, che consentono l'uso di codici pi\u00f9 compatti per i caratteri usati pi\u00f9 di frequente. \u00c8 previsto l'uso di codifiche con unit\u00e0 da 8 bit (\"byte\"), 16 bit (\"word\") e 32 bit (\"double word\"), descritte rispettivamente come UTF-8, UTF-16 e UTF-32.\nBasic Multilingual Plane (BMP).\nIl piano 0, il \"Basic Multilingual Plane\" (lett. \"Piano multilinguistico di base\") o BMP, \u00e8 quello in cui sono stati assegnati la maggior parte dei caratteri. Il BMP contiene caratteri per quasi tutti i moderni linguaggi e un grande numero di caratteri speciali. La maggioranza dei codici assegnati ai caratteri nel BMP sono stati usati per codificare quelli cinesi, giapponesi e coreani (CJK).\nSistemi di scrittura rappresentati.\nUnicode comprende quasi tutti i sistemi di scrittura attualmente utilizzati, fra i quali:\nIn aggiunta a quelli citati, sono disponibili glifi appartenenti a molte lingue morte:\nInfine, lo Unicode comprende anche molti simboli, come quelli matematici e musicali.\nCronologia delle versioni.\nNegli ultimi anni una nuova versione \u00e8 stata pubblicata praticamente ogni anno a seguito di una media di oltre 1.000 richieste di cambiamenti all'anno."}
{"id": "4413", "revid": "6923", "url": "https://it.wikipedia.org/wiki?curid=4413", "title": "Ultra wideband", "text": "Con ultra wideband (anche ultra-wide-band o ultra-wide band in italiano \"banda ultralarga\") si indica una tecnica di trasmissione sviluppata per trasmettere e ricevere segnali mediante l'utilizzo di impulsi di energia a radiofrequenza di durata temporale estremamente ridotta (da poche decine di picosecondi a qualche nanosecondo) e quindi con occupazione spettrale molto ampia. Questi impulsi sono infatti rappresentati da pochi cicli d'onda di una portante in radiofrequenza e quindi lo spettro in frequenza associato a questa forma d'onda \u00e8 estremamente ampio (da cui il nome).\nIn altra accezione il termine \"banda ultralarga\" indica le trasmissioni su fibra ottica (comunicazioni ottiche) ad altissima velocit\u00e0 di trasmissione nella rete di accesso fino all'utente finale (es. 100 Mbit), disponibile nelle reti di prossima generazione (Next Generation Networking).\nDescrizione.\n\"Ultra wide band\" \u00e8 un metodo di modulazione del segnale radio. Secondo ITU-R un segnale si pu\u00f2 definire UWB quando la sua banda \u00e8 molto ampia in valore assoluto (almeno 500 MHz) o in valore relativo (almeno il 20% della frequenza centrale).\nLa tecnologia nasce negli anni '70, quando venne dimostrata la possibilit\u00e0 di utilizzare impulsi radio per le comunicazioni. Gli impulsi sono brevissimi e occupano di conseguenza uno spettro molto ampio, con la conseguenza di un'alta immunit\u00e0 alle interferenze agli effetti di multipath, dovuti alla riflessione dell'onda radio sugli ostacoli, unita ad un'alta capacit\u00e0 di penetrazione attraverso i muri.\nSegnali UWB sono stati e sono usati in ambito militare per la difficolt\u00e0 di intercettare le comunicazioni e la capacit\u00e0 di penetrare gli ostacoli, che fra l'altro consente applicazioni di \"visione attraverso i muri\".\nRecentemente le tecniche UWB sono entrate a far parte di diverse suite di protocolli fra cui Bluetooth, USB e IEEE 802.15, per applicazioni di trasmissione dati a grande velocit\u00e0 e piccola distanza e per applicazioni di misurazione della distanza fra un trasmettitore e un ricevitore.\nNovit\u00e0.\nLa societ\u00e0 \"Camero-Tech\" con sede a Herzliya in Israele ha inventato un sistema tramite onde radio UWB che consente di far fotografie tridimensionali ad alta risoluzione attraverso pareti di cemento o pareti con rinforzi metallici o per trovare oggetti sottoterra.\nSi inizier\u00e0 con un impiego esclusivo in ambito militare.\nLa societ\u00e0 Multispectral, costituita dal prof. Robert J. Fontana (collaboratore di Gerry Ross, della ANRO Engineering) ha sviluppato diversi progetti per i militari americani dai quali ha derivato il primo sistema UWB RTL commerciale, con precisione fisica pari a 30\u00a0cm portati a circa 5\u00a0cm mediante algoritmi da un progetto dell'Universit\u00e0 di Milano.\nLa societ\u00e0 Ubisense ha studiato un sistema commerciale che permette di localizzare oggetti e persone nelle tre dimensioni con un margine di errore di 10-15\u00a0cm. Il lato negativo di questo sistema di localizzazione \u00e8 l'elevato costo."}
{"id": "4415", "revid": "322321", "url": "https://it.wikipedia.org/wiki?curid=4415", "title": "Vipiteno", "text": "Vipiteno (: ; \"Sterzing\" in tedesco, //) \u00e8 un comune italiano di abitanti della provincia autonoma di Bolzano in Trentino-Alto Adige. La citt\u00e0 fa parte del circuito de I borghi pi\u00f9 belli d'Italia.\nGeografia fisica.\nTerritorio.\nSede della comunit\u00e0 comprensoriale Wipptal (gi\u00e0 Alta Valle Isarco), ospita servizi quali l'ospedale e scuole secondarie superiori, anche in lingua italiana. Attraversata dal fiume Isarco, si trova a sud del passo del Brennero, a nord di Bressanone, da Bolzano e da Innsbruck.\nSituata a sul livello del mare, \u00e8 dominata dal Monte Cavallo (in tedesco \"Rosskopf\") () a ovest, Cima Gallina (\"H\u00fchnerspiel\", ) a nord-est e Cima di Stilves () a sud. Sulle pendici del Monte Cavallo si trovano gli impianti di risalita del comprensorio sciistico del paese, raggiungibile in pochi minuti dal centro. Oltre ai normali impianti sciistici, si trova anche una delle pi\u00f9 lunghe piste da slittino dell'Alto Adige, lunga poco pi\u00f9 di .\nInoltre accanto al paese di Vipiteno esistono altri impianti, raggiungibili in meno di mezz'ora di macchina, gli impianti di Racines e Ladurns. In estate \u00e8 possibile fare escursioni a piedi e in bicicletta sulle montagne circostanti.\nLa citt\u00e0 \u00e8 sede di un Ufficio del Giudice di pace, competente per i comuni di Brennero, Campo di Trens, Fortezza, Racines, Val di Vizze e Vipiteno, comuni che formano il comprensorio della Wipptal.\nOrigini del nome.\nIl toponimo italiano \"Vipiteno\" riprende l'antico nome latino del presunto accampamento romano di *\"Vibid\u00edna\" ed \u00e8 attestato come \"Uuipitina\" nell'827, connesso forse con il nome di persona etrusco *Vipina e con la \"vallis Vipitina\" (l'Alta Valle Isarco) divenuta in tedesco \"Wipptal\".\nIl toponimo tedesco, invece, \u00e8 attestato come \"Sterzengum\" dal 1180 e deriva dal nome di persona germanico \"Starzo\", col significato quindi di \"terreno di Starzo\". Da allora in poi l'abitato fu noto ai mercanti italiani come \"Sterzen\" o \"Sterzinga\".\nStoria.\nOrigini.\nDell'origine romana rimangono poche cose, come un cippo miliare di Settimio Severo, nel quale per\u00f2 non compare il nome della citt\u00e0. L'assonante \"Uuipitina\" invece viene attestato in un documento dell'827. In una mappa medievale, copia di un antico stradario romano, appare \"Vipitenum\".\nIl primo insediamento romano potrebbe risalire al 14 a.C., quando su una via di comunicazione tra l'Italia ed i paesi d'oltralpe, Druso maggiore vi fonda una stazione militare con il nome di \"Vipitenum\". Di epoca romana sono il monumento sepolcrale a Postumia Vittorina ed un cippo con bassorilievo mitriaco. Nel 550, a seguito di una invasione dei Baiuvari, si svilupp\u00f2 il borgo di Vipiteno, ma solo nel 1180 si ha la prima menzione di \"Stercengum\". Un secolo dopo (1280) il Principe Mainardo II di Tirolo-Gorizia eleva il borgo a rango di citt\u00e0. Essendo sempre stato un luogo di transito, i Fugger di Augusta ne fecero un centro per lo smistamento dei prodotti delle miniere di argento delle vicine Val Ridanna e Val di Fleres.\nEsiste una leggenda che racconta di St\u00f6rz uno storpio pellegrino quale il primo abitante della moderna citt\u00e0, che anche ora rimane nello stemma cittadino sotto le ali dell'aquila tirolese. In realt\u00e0 questa figura nello stemma potrebbe anche far pensare ai tre ospizi che il paese aveva in passato.\nGi\u00e0 in epoca remota Vipiteno era posizionata in mezzo alle maggiori vie di comunicazione. Nel 1252 papa Innocenzo IV definiva Vipiteno \"villa\" e successivamente, nel 1295, inizi\u00f2 anche a pagare le imposte come una citt\u00e0 e fu quindi iscritta nel libro mastro del principe di allora come \"civitas\" (citt\u00e0 in lingua latina).\nVipiteno conobbe il suo massimo splendore nel XV e XVI secolo specialmente dopo l'incendio, che nel 1443, danneggi\u00f2 parte della citt\u00e0. Furono ricostruiti edifici merlati, alcuni tardo gotici, in Citt\u00e0 Nuova (il nome della via) quali: Casa del Giudizio Cittadino (1450), l'Albergo \"Aquila d'Oro\" (1446), la Filiale Fugger (1553), Casa Rafenstein (in origine K\u00f6chl, 1472), il Palazzo Comunale (1473), Casa Geizkofler (1600) e la Casa del Giudizio Minerario (in origine degli imprenditori Messing e Pfarrkircher, 1500) che tuttora ne adornano la via principale.\nStemma.\nIl re Enrico di Carinzia e Tirolo concesse un sigillo, simile a quello attuale, raffigurante un pellegrino storpio con bastone e rosario sopra l'aquila tirolese; apparve come stemma nel 1328. Nel 1524 il pellegrino \u00e8 mostrato come un monaco sopra l'aquila tirolese. Lo stemma \u00e8 in uso dal 30 agosto 1328.\nMonumenti e luoghi d'interesse.\nArchitetture militari.\nA Vipiteno si trova la caserma \"Davide Menini - Riccardo De Caroli\", sede del 5\u00ba Reggimento Alpini.\nSociet\u00e0.\nRipartizione linguistica.\nCirca 3/4 della popolazione sono di madrelingua tedesca, il restante 1/4 \u00e8 costituito in prevalenza da abitanti di lingua italiana.\nEconomia.\nIndustria.\nVipiteno \u00e8 sede del gruppo Leitner (di cui fanno anche parte Prinoth, Peoplemover Service e LeitWind), una industria a livello internazionale, produttrice di impianti a fune, battipista e veicoli cingolati multiuso, sistemi per il trasporto urbano su rotaie Minimetro Pisa ed impianti eolici.\n\u00c8 celebre per i prodotti lattiero-caseari, in particolare il burro e lo yogurt, della locale cooperativa Latteria Vipiteno.\nHa sede a Vipiteno anche la Troyer, azienda specializzata nella produzione di turbine idrauliche.\nNel settore dell'artigianato Vipiteno \u00e8 rinomata per la lavorazione e l'arte del marmo finalizzata alla realizzazione di sculture e statue.\nInfrastrutture e trasporti.\nBen collegata sia tramite l'autostrada A22 sia con la linea ferroviaria del Brennero. \u00c8 anche sede di una piccola aviosuperficie, utilizzata a livello turistico anche per il decollo di alianti tramite un cavo, ma nata e ancora sfruttata dall'esercito italiano, in particolare dal 5\u00ba Reggimento alpini che qui ha sede.\nDal paese partono le strade per Passo di Monte Giovo (\"Jaufenpass\") (2094\u00a0m s.l.m.) verso Merano e per Passo di Pennes (\"Penserjoch\") (2214\u00a0m s.l.m.) verso Bolzano attraverso la Val Sarentino (\"Sarntal\"). Bolzano viene raggiunta solitamente attraverso la valle Isarco e non attraverso il passo Pennes.\nIl centro abitato \u00e8 servito dalla stazione di Vipiteno Val di Vizze, posta sulla linea Brennero-Bolzano.\nSport.\nCalcio.\nIl CF S\u00fcdtirol \u00e8 la squadra di calcio femminile cittadina che, nella stagione 2010/11, ha militato nella Serie A della propria categoria.\nHockey su ghiaccio.\nLa citt\u00e0 \u00e8 sede della squadra di hockey su ghiaccio WSV Vipiteno, vicecampione d'Italia nella stagione 1997-98.\nSci.\nVipiteno ha ospitato tre volte una tappa della Coppa del Mondo di sci alpino: nel 1969, nel 1974 e nel 1976."}
{"id": "4417", "revid": "287204", "url": "https://it.wikipedia.org/wiki?curid=4417", "title": "Vadena", "text": "V\u00e0dena (\"Pfatten\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nIl territorio del comune si presenta allungato da nord verso sud e si trova ai piedi del Monte di Mezzo (\"Mitterberg\") ad ovest e l'Adige ad est.\n\u00c8 situato sulla destra orografica dell'Adige, presso la confluenza Isarco-Adige, a pochi chilometri a sud di Bolzano e altrettanti a ovest di Laives e Bronzolo.\n\u00c8 bene collegata a Bolzano con una pista ciclabile (sull'argine dell'Adige e Isarco).\nA sud confina con il comune di Ora e a ovest (oltre il Monte di Mezzo su cui giacciono i due laghi di Monticolo) con i comuni di Appiano e Caldaro (il territorio comunale va oltre la collina e tocca la sponda orientale del lago di Caldaro, gi\u00e0 situato nell'Oltradige).\nIl vecchio e stretto ponte di ferro ad un'unica carreggiata (1928), che collegava Vadena con la riva sinistra del fiume, venne smantellato nel 1999 e, dopo opportuno restauro, rimontato pi\u00f9 a monte per far passare le ciclabile verso Bolzano dalla destra dell'Adige alla sua sinistra, che \u00e8 contemporaneamente la destra dell'Isarco.\nAl posto del vecchio ponte ne venne costruito un altro che, bench\u00e9 palesemente pi\u00f9 largo, ricorda la forma del precedente.\nA fianco del ponte \u00e8 stato restaurato l'antico porto fluviale di Bronzolo e ricostruite alcune forme di imbarcazioni e una zattera usate nei tempi passati.\nIl borgo storico ospita il municipio, la scuola materna e i campi sportivi.\nLa nuova zona di espansione (una decina di condomini) si trova leggermente pi\u00f9 a est, tra l'Autostrada A22 e l'Adige.\nVerso sud si trova Castel Varco (in tedesco \"Laimburg\"), che ospita la scuola provinciale di agraria per la formazione professionale nonch\u00e9 il centro sperimentale agrario provinciale \"Laimburg\".\nDa queste case parte una ripida strada provinciale che oltrepassa il passo di Novale al Varco (\"Kreither Sattel\"), portando al lago di Caldaro.\nLungo la provinciale che attraversa il comune si trovano dei gruppi di case: Birti (verso sud) e Mover (\"Mayrh\u00f6fe\", a nord del borgo).\nDal centro storico e dai \"Mayrh\u00f6fe\" partono dei sentieri molto ripidi che superano i 200-300 metri di dislivello e, oltrepassato il varco sotto le due colline (Col Pri\u00f2l), portano al lago grande di Monticolo.\nOrigini del nome.\nIl toponimo \u00e8 attestato come \"Uatina\" nell'855-864, come \"Pfatena\" nel 1242 e come \"Pfetten\" nel 1296 e probabilmente ha un'origine preromana, ma \u00e8 stata proposta anche una derivazione dal latino \"patina\" (\"piatto\") o \"vadum\" (\"guado\").\nStoria.\nAgli inizi del XX secolo il comune di Vadena rappresentava l'unico luogo dove i latifondisti trentini riuscirono ad acquistare terre coltivabili, terre sottratte all'Adige. Nel censimento del 1880, la maggioranza della popolazione era di lingua italiana (trentini), alcuni di origine cimbra (Karl Nicolussi-Leck). Vadena rappresentava quindi un primo enclave trentino in terra germanofona sia per quanto riguarda il profilo sociale che nazionale.\nStemma.\nLo stemma \u00e8 troncato d'argento e di verde con una sottile fascia argentea sotto la divisione. Nella prima parte \u00e8 raffigurato, in posizione centrale, un verde monte con le rovine di una torre; ai lati due mezzi monti pi\u00f9 alti. Nella seconda \u00e8 rappresentata una sottile fascia ondata d'argento. Lo stemma simbolizza la posizione geografica del comune: le rovina della torre raffigurano il Castel Varco, i due monti rappresentano il Monte di Mezzo, la sottile fascia l'Autostrada A22 e quella ondata il fiume Adige. Lo stemma \u00e8 stato concesso nel 1969.\nMonumenti e luoghi d'interesse.\nArchitetture militari.\nPresso il passo di Novale si trova il rudere di Castel Varco (\"Laimburg\"), a meridione, sulla sommit\u00e0 del promontorio sorge Castelchiaro (\"Leuchtenburg\"), cos\u00ec chiamato forse per il colore bianco della calce di cui era un tempo, rivestito.\nSociet\u00e0.\nRipartizione linguistica.\n\u00c8 uno dei cinque comuni a maggioranza italofona della Provincia di Bolzano (gli altri sono Bolzano, Laives, Bronzolo e Salorno):\nSecondo il censimento del 1880 abitavano a Vadena 377 italiani e 60 tedeschi.\nEconomia.\nL'economia locale si basa sull'attivit\u00e0 agricola. La maggior parte delle persone lavora nei comuni limitrofi e nel capoluogo provinciale, facendo di Vadena una sorta di \"quartiere dormitorio\".\nDal 2008 nel territorio comunale sorge il \"Safety Park\", un vero e proprio circuito automobilistico permanente sviluppato su differenti tracciati e superfici, deputato a ospitare corsi di guida sicura, eventi sportivi (quali gare di karting, supermotard, motocross e minimoto) e collaudi di autoveicoli (a titolo d'esempio, nel 2013 vi furono testati i blindati Lince prodotti dall'Iveco Defense Vehicles nella vicina Bolzano). Nel dicembre 2020 il circuito ha ospitato una edizione della gara podistica BOclassic, disputata di norma nel centro storico di Bolzano, ma allontanata dalle vie cittadine per evitare assembramenti durante la pandemia di COVID-19."}
{"id": "4420", "revid": "919135", "url": "https://it.wikipedia.org/wiki?curid=4420", "title": "Varianza", "text": "In statistica e in teoria della probabilit\u00e0 la varianza di una variabile statistica o di una variabile aleatoria formula_1 \u00e8 una funzione, indicata con formula_2 o con formula_3 (o semplicemente con formula_4 se la variabile \u00e8 sottintesa), che fornisce una misura della variabilit\u00e0 dei valori assunti dalla variabile stessa; nello specifico, la misura di quanto essi si discostino quadraticamente rispettivamente dalla media aritmetica o dal valore atteso formula_5.\nIl termine di \"varianza\" venne introdotto nel 1918 da Ronald Fisher e sostitu\u00ec nel tempo la denominazione di \"deviazione standard quadratica\" utilizzata da Karl Pearson.\nProbabilit\u00e0.\nDefinizione.\nLa varianza della variabile aleatoria formula_1 \u00e8 definita come il valore atteso del quadrato della variabile aleatoria centrata formula_7\nUn esempio di \"misura\" dello scostamento di una variabile aleatoria dalla media \u00e8 dato dalla disuguaglianza di \u010ceby\u0161\u00ebv che \"controlla\" questo scostamento in termini dello scarto tipo:\ndove formula_10\nPropriet\u00e0.\nSegno della varianza.\nLa varianza di una variabile aleatoria non \u00e8 mai negativa, ed \u00e8 zero solamente quando la variabile assume quasi certamente un solo valore formula_11, cio\u00e8 se formula_12.\nMassimo e minimo della varianza fissati i valori estremi della distribuzione.\nDato un insieme di formula_13 unit\u00e0 statistiche, dove formula_14 e formula_15 sono i valori minimo e massimo tra le unit\u00e0, il massimo valore che pu\u00f2 assumere la varianza \u00e8 uguale a\nSe delle osservazioni si conosce soltanto la media formula_17, il valore \u00e8 uguale a\nEspressione della varianza come differenza tra il momento di ordine 2 e il quadrato del valore atteso.\nUna formula alternativa per la varianza \u00e8\nQuesta formula \u00e8 pi\u00f9 pratica per calcolare la varianza.\nInvarianza per traslazione.\nLa varianza \u00e8 invariante per traslazione, che lascia fisse le distanze dalla media, e cambia quadraticamente per riscalamento:\nVarianza della somma di due variabili indipendenti.\nLa varianza della somma di due variabili indipendenti o anche solo incorrelate \u00e8 pari alla somma delle loro varianze\nVarianza della differenza di due variabili indipendenti.\nUsando le due precedenti affermazioni, possiamo dire che la varianza della differenza di due variabili indipendenti \u00e8 pari alla somma delle loro varianze\nVarianza della somma di due variabili non indipendenti.\nSe formula_1 e formula_24 non sono indipendenti, la formula viene corretta dalla loro covarianza,\ndove\nVarianza della media aritmetica di variabili indipendenti.\nIn particolare, la media aritmetica formula_27 di formula_13 variabili aleatorie indipendenti aventi la medesima distribuzione, ha varianza aritmetica\nVariabili aleatorie discrete e continue.\nLa varianza di una variabile aleatoria discreta formula_1 a valori in un insieme formula_31 si calcola attraverso la sua funzione di probabilit\u00e0:\nLa varianza di una variabile aleatoria continua formula_1 a valori in un insieme formula_31 si calcola attraverso la sua densit\u00e0 di probabilit\u00e0:\nEsempio.\nUna variabile aleatoria di Bernoulli formula_1, cio\u00e8 che ha probabilit\u00e0 formula_39 di fornire \"1\" e probabilit\u00e0 formula_40 di fornire \"0\", ha valore atteso\ne la sua varianza pu\u00f2 essere calcolata come\noppure come\nStatistica.\nIn statistica la varianza \u00e8 un indice di variabilit\u00e0. Data una distribuzione di un carattere quantitativo formula_1 su una popolazione di formula_13 elementi, la varianza \u00e8 la media aritmetica del quadrato delle distanze dei valori dalla loro media\ndove formula_47 \u00e8 la media aritmetica di formula_1.\nNel caso si disponga della distribuzione di frequenze di un carattere, \u00e8 possibile calcolare pi\u00f9 facilmente la varianza attraverso la seguente formula:\ndove formula_50rappresenta il numero di modalit\u00e0 in cui si presenta il carattere \"x\", mentre formula_51 e formula_52 sono rispettivamente la j-esima modalit\u00e0 di \"x\" e la relativa frequenza assoluta.\nA partire dalla precedente formula, ricordando che formula_53, si ricava anche:\ndove formula_55 \u00e8 la frequenza relativa della j-esima modalit\u00e0.\nEsiste, infine, una formula semplificata per il calcolo della varianza:\nLe formule corrispondenti alla precedente che fanno uso della frequenza assoluta e di quella relativa sono:\nIl difetto della varianza \u00e8 quello di non avere la stessa unit\u00e0 di misura dei valori analizzati (se, per esempio, questi sono in cm, la varianza sar\u00e0 in cm2), perci\u00f2 in statistica viene molto spesso utilizzata anche la radice quadrata della varianza, vale a dire lo scarto quadratico medio (o \"deviazione standard\" o \"scarto tipo\") formula_10. Con riferimento a questa notazione la varianza si trova quindi anche indicata come formula_4.\nStimatori.\nIn statistica si utilizzano solitamente due stimatori per la varianza su un campione di cardinalit\u00e0 formula_13:\ndove formula_64 \u00e8 la media campionaria. Il primo \u00e8 detto \"varianza campionaria\", mentre il secondo \u00e8 detto \"varianza campionaria corretta\" a causa della sua propriet\u00e0 di correttezza. Infatti lo stimatore formula_65 \u00e8 privo di distorsione, cio\u00e8 il suo valore atteso \u00e8 proprio la varianza:\n[S_{n-1}^2] &amp; = \\operatorname{\\mathbb{E}}\\left[\\frac{1}{n-1} \\sum_{i=1}^n (x_i ~ - ~ \\overline{x})^2 \\right] \\\\[8pt]\n&amp; = \\operatorname{\\mathbb{E}}\\left[\\frac{1}{n-1} \\sum_{i=1}^n (x_i^2 ~ - ~ 2 x_i \\overline{x} + \\overline{x}^2 ) \\right] \\\\[8pt]\n&amp; = \\operatorname{\\mathbb{E}}\\left[\\frac{1}{n-1} \\left(\\sum_{i=1}^n x_i^2 ~ - ~ 2 \\overline{x} \\sum_{i=1}^n x_i + n \\overline{x}^2 \\right) \\right] \\\\[8pt]\n&amp; = \\operatorname{\\mathbb{E}}\\left[\\frac{1}{n-1} \\left(\\sum_{i=1}^n x_i^2 ~ - ~ 2 n \\overline{x}^2 + n \\overline{x}^2 \\right) \\right] \\\\[8pt]\n&amp; = \\operatorname{\\mathbb{E}}\\left[\\frac{1}{n-1} \\left(\\sum_{i=1}^n x_i^2 ~ - ~ n \\overline{x}^2 \\right) \\right] \\\\[8pt]\n&amp; = \\operatorname{\\mathbb{E}}\\left[\\frac{1}{n-1} \\sum_{i=1}^n x_i^2 ~ - ~ \\frac{n}{n-1} \\overline{x}^2 \\right] \\\\[8pt]\n&amp; = \\frac{1}{n-1}\\left( \\sum \\operatorname{\\mathbb{E}}[x_i^2] ~ - ~ n \\operatorname{\\mathbb{E}}[\\overline{x}^2] \\right) \\\\[8pt]\n&amp; = \\frac{1}{n-1}\\left( n \\operatorname{\\mathbb{E}}[x^2] ~ - ~ n \\operatorname{\\mathbb{E}}[\\overline{x}^2] \\right) \\\\[8pt]\n&amp; = \\frac{n}{n-1}\\left( \\sigma^2(x) + \\operatorname{\\mathbb{E}}[x]^2 ~ - ~ \\sigma^2(\\overline{x}) - \\operatorname{\\mathbb{E}}[\\overline{x}]^2 \\right) \\\\[8pt]\n&amp; = \\frac{n}{n-1}\\left( \\sigma^2(x) + \\mu^2 ~ - ~ \\frac{1}{n}\\sigma^2(x) - \\mu^2 \\right) \\\\[8pt]\n&amp; = \\frac{n}{n-1}\\left( \\frac{n-1}{n} ~ \\sigma^2(x) \\right) \\\\[8pt]\n&amp; = \\sigma^2.\n&lt;/math&gt;\nAl contrario, lo stimatore formula_67 ha un valore atteso diverso dalla varianza, formula_68.\nUna spiegazione del termine formula_69 \u00e8 data dalla necessit\u00e0 di stimare anche la media che per il teorema del limite centrale ha varianza 1/n. Se la media \u00e8 nota, lo stimatore formula_67 diventa corretto. Questa \u00e8 detta \"correzione di Bessel\".\nSe le formula_71 sono variabili aleatorie normali formula_72, lo stimatore formula_65 \u00e8 una variabile aleatoria con distribuzione formula_74.\nEsempio.\nIl campione di formula_75 elementi formula_76 ha media campionaria pari a:\ne gli stimatori della varianza valgono rispettivamente\ne"}
{"id": "4421", "revid": "120770010", "url": "https://it.wikipedia.org/wiki?curid=4421", "title": "Valore aggiunto", "text": "Il valore aggiunto (anche abbreviato VA) in economia \u00e8 la misura dell'incremento di valore che si verifica nell'ambito della produzione e distribuzione di beni e servizi finali grazie ai fattori produttivi adoperati (capitale e lavoro) a partire da beni e risorse primarie iniziali.\nCaratteristiche.\nL'impresa acquista beni e servizi necessari a produrre altri beni e servizi: la differenza tra il valore finale dei beni e servizi prodotti e il valore dei beni e servizi acquistati per essere impiegati nel processo produttivo \u00e8 il valore aggiunto. Pertanto si pu\u00f2 dire che esso \u00e8 una misura dell\"'incremento lordo\" del valore risultante dell'attivit\u00e0 economica, cio\u00e8 nel processo di trasformazione delle materie prime iniziali in prodotto finale.\nIl valore aggiunto pu\u00f2 comprendere anche eventuali accise, che, essendo tasse, non aggiungono nulla al prodotto o servizio sebbene ne aumentino il prezzo.\nMisurazione.\nPu\u00f2 essere osservato in tre modi differenti, ma tra di loro equivalenti:\nIl valore aggiunto dei beni e servizi venduti sul mercato viene valutato in base ai prezzi di vendita praticati. Si parla quindi di VA \"ai prezzi di mercato\". Quando invece si fa riferimento a beni e servizi che non vengono ceduti a un prezzo di mercato ma offerti al cittadino dalla Pubblica Amministrazione, che in cambio riceve imposte e tasse, il valore aggiunto viene valutato sulla base dei costi sopportati per produrli; si parla quindi di VA valutato \"al costo dei fattori\".\nLe imposte.\nL'imposta sul valore aggiunto (IVA) \u00e8 un'imposta sui consumi che colpisce ogni fase della produzione di beni e servizi soggetti all'imposta. In occasione della vendita (o, pi\u00f9 in generale, del trasferimento) di beni e servizi l'impresa emette una fattura o uno scontrino comprendente il valore del bene e l'imposta, calcolata in percentuale sul valore del bene.\nL'IVA cos\u00ec calcolata rappresenta un debito dell'impresa nei confronti dell'erario, mentre il valore dell'IVA per gli acquisti di beni e servizi impiegati nel processo produttivo rappresenta un credito dell'impresa nei confronti dell'erario.\nSolo per il consumatore l'IVA non rappresenta un credito nei confronti dell'erario, bens\u00ec un costo.\nIl ruolo nella contabilit\u00e0 nazionale.\nIn statistica, nell'ambito della statistica economica, in particolar modo nella contabilit\u00e0 nazionale, la differenza tra VA \"al costo dei fattori\" e VA \"ai prezzi di mercato\" \u00e8 dovuta in pratica ai contributi alla produzione, alle imposte indirette sulla produzione e alle imposte sulle importazioni.\nPoich\u00e9 questi importi sono di relativa facile reperibilit\u00e0 (in quanto risultano dalle statistiche fiscali della pubblica amministrazione), il passaggio dal VA \"al costo dei fattori\" al VA \"ai prezzi di mercato\", o viceversa, \u00e8 immediato. Il vero problema consiste nell'impiantare il sistema di rilevazione del valore aggiunto. Anche avendo definito in modo operativo il valore aggiunto, molte informazioni sono difficilmente reperibili, altre invece non esistono direttamente. Ci\u00f2 ha portato ad una moltitudine di tecniche per calcolare il VA in ciascuna branca economica, appoggiandosi in genere ad uno o pi\u00f9 modi possibili di osservarlo.\nQueste tecniche, praticate dagli istituti di statistica, tra cui l'ISTAT, a volte osservano i consumi finali delle famiglie (ad es. nelle branche \"turistiche\"), altre volte calcolando i redditi (specialmente nelle branche dei servizi non destinabili alla vendita) oppure osservando la differenza tra produzione vendibile e consumi intermedi (in particolar modo nelle branche dell'industria e dell'agricoltura).\nD'altra parte, non sempre si possono applicare direttamente questi metodi, perci\u00f2 si ricorre a volte ad indicatori indiretti. Avendo i vari settori economici pi\u00f9 o meno gli stessi problemi tipici e le stesse particolarit\u00e0, anche in paesi differenti, i metodi usati spesso sono simili per le stesse branche in differenti paesi, ma diversi tra branche diverse dello stesso paese."}
{"id": "4422", "revid": "124959920", "url": "https://it.wikipedia.org/wiki?curid=4422", "title": "Vertebrata", "text": "I vertebrati (Vertebrata) sono un subphylum di animali cordati caratterizzati da una struttura scheletrica ossea e/o cartilaginea. Il tessuto osseo \u00e8 evolutivamente anteriore a quello cartilagineo.\nEscluse le specie fossili, sono rappresentati da circa specie di cui la met\u00e0 sono pesci (agnati, condritti e osteitti). Gli uccelli sono il secondo gruppo tassonomico con specie circa, seguiti dai rettili con circa specie, dagli anfibi con quasi specie e dai mammiferi con .\nStruttura.\nNell'embrione \u00e8 presente una corda dorsale che \u00e8 sostituita poi da una colonna vertebrale metamerica costituita da una struttura scheletrica molto robusta, formata dalla sovrapposizione di resistenti pezzi ossei chiamati vertebre, intercalati da dischetti cartilaginei che rendono la colonna flessibile. Il corpo \u00e8 suddiviso in parti ben distinte: \nIl collo \u00e8 presente solo nei vertebrati terrestri. La coda \u00e8 presente in tutti gli individui, tranne che in alcuni primati e nelle rane, nei quali \u00e8 per\u00f2 presente allo stadio embrionale. \nIl capo \u00e8 sempre pi\u00f9 specializzato per il grande sviluppo degli organi del sistema nervoso. Il tubo nervoso si differenzia in midollo spinale ed encefalo. Gli organi di senso sono molto complessi. Il tronco pu\u00f2 essere a sua volta suddiviso in torace e addome, ai quali si innestano gli arti. Il celoma costituisce la cavit\u00e0 addominale, quella pericardica (cuore) e le cavit\u00e0 pleuriche (polmoni) nei vertebrati pi\u00f9 evoluti.\nSistematica.\nSecondo recenti analisi molecolari, le missine (Myxini) appartengono anch'esse al subphylum dei vertebrati. Altri, invece, considerano le missine come il sister group dei vertebrati all'interno del taxon Craniata.\nClassificazione da Janvier (1981, 1997), Shu \"et al\". (2003), e Benton ().\nImmagazzinamento.\nNei vertebrati gli zuccheri in eccesso rispetto a quanto pu\u00f2 essere accumulato sotto forma di glicogeno sono convertiti in grassi."}
{"id": "4425", "revid": "301156", "url": "https://it.wikipedia.org/wiki?curid=4425", "title": "Valico alpino", "text": "Un valico alpino \u00e8 un passo, luogo geografico che per le sue caratteristiche orografiche consente un agevole attraversamento, geografico e stradale, di versanti diversi delle Alpi. A seguire l'elenco dei valichi alpini, suddivisi per regioni poste in collegamento:\nValichi alpini in Francia.\nSentieri"}
{"id": "4426", "revid": "830939", "url": "https://it.wikipedia.org/wiki?curid=4426", "title": "Valerio Da Pos", "text": "Nacque a Carfon, oggi frazione di Canale d'Agordo, e vi trascorse quasi tutta la sua vita fatti salvi alcuni periodi a Venezia.\nScrittore spesso avversato dai contemporanei, fece parte dell'Accademia degli Anistamici di Belluno (primavera 1709), ebbe alcuni estimatori tra i suoi conterranei come Paolo Zannini, il prof. Fontana che pubblicher\u00e0, postumo, un libro di poesie inedite.\nIniziato da giovane alla lettura e alla scrittura dal Primissario (sacerdote con alta dignit\u00e0 ecclesiastica) della parrocchia, sfrutt\u00f2 i periodi di permanenza a Venezia per acquistare numerosi libri, inizialmente commedie di Goldoni e altri recenti che certamente favorirono in lui una coscienza critica verso molti personaggi e modi di fare dell'epoca.\nCome lui stesso ha fatto notare, i libri venivano comprati, letti e subito rivenduti per recuperare pi\u00f9 denaro possibile, cos\u00ec da potersi permettere un nuovo libro il giorno successivo.\nMorto il padre quando lui era ancora giovane, ritorn\u00f2 in famiglia ad aiutare la madre e lavor\u00f2 come scrivano per il comune. Quando poi mor\u00ec anche la madre, si occup\u00f2 principalmente delle poche faccende di casa e si dedic\u00f2 allo scrivere nel tempo libero.\nOltre a molti estimatori come il conte Giuseppe Urbano Pagani-Cesa, il vescovo Sebastiano Alcaini (verso il quale era costretto a mille ossequi in ogni occasione, \"vizio\" che il Da Pos sempre rifiut\u00f2), il conte Pietro Crotta, i fratelli Girolamo e Antonio Manzoni, ma particolarmente il dottor Paolo Zannini, poi ancora don Tommaso de Luca (che ebbe in dono tre volumi di copie dell'intera produzione di Valerio Da Pos, volumi donati in seguito dai discendenti alla biblioteca di Belluno e ivi conservati), ebbe comunque molti detrattori, tra cui un sacerdote che curios\u00f2 fra i suoi componimenti e il Da Pos, scopertolo, decise di bruciarli tutti.\nTra coloro che ne lessero e lodarono i versi, vi furono inoltre Vincenzo Monti e Giosu\u00e8 Carducci.\nMor\u00ec nel 1822 e fu sepolto nella chiesa di San Simon di Vallada Agordina, dove una lapide lo ricorda ai posteri.\nRare sono state le pubblicazioni stampate in vita (una riscosse un modesto successo a pochi mesi dalla sua morte), l'opera pi\u00f9 importante venne stampata nel 1898 (in occasione della posa della lapide tuttora visibile sulla parete della chiesa di S.Simon) dal prof. Vittorio Fontana e che riporta un'autobiografia dettata dal poeta all'amico Paolo Zannini (morto nel 1843).\nNel maggio del 2001 il volume del prof. Fontana \u00e8 stato ristampato anastaticamente dalla Nuovi Sentieri editore."}
{"id": "4427", "revid": "227211", "url": "https://it.wikipedia.org/wiki?curid=4427", "title": "Variabile casuale", "text": "In matematica, e in particolare nella teoria della probabilit\u00e0, una variabile casuale (detta anche variabile aleatoria o variabile stocastica) \u00e8 una variabile che pu\u00f2 assumere valori diversi in dipendenza da qualche fenomeno aleatorio. Ad esempio, il risultato del lancio di un dado bilanciato a sei facce pu\u00f2 essere matematicamente modellato come una variabile casuale che pu\u00f2 assumere uno dei sei possibili valori formula_1 e ogni valore ha probabilit\u00e0 formula_2 di presentarsi. \nIl termine \u00abaleatorio\u00bb deriva dal latino \"alea\" (\"gioco di dadi\", ricorda il famoso \"alea iacta est\") ed esprime il concetto di rischio calcolato. La denominazione alternativa \"stocastico\" \u00e8 stata introdotta da Bruno de Finetti. Il termine \u00abcasuale\u00bb deriva dal latino \"casualis\".\nStoria.\nAncorch\u00e9 non formalizzato, il concetto della distribuzione statistica attorno ad una media era noto fin dall'antichit\u00e0. Leggiamo infatti nel \"Fedone\" di Platone:\nDefinizione.\nPi\u00f9 formalmente, dato uno spazio di probabilit\u00e0 formula_3 (dove formula_4 \u00e8 un insieme detto spazio campionario o insieme degli eventi, formula_5 \u00e8 una sigma-algebra su formula_4 e formula_7 \u00e8 una misura di probabilit\u00e0) e dato uno spazio misurabile formula_8, una formula_8-variabile aleatoria \u00e8 una funzione misurabile formula_10 dallo spazio campionario ad formula_11.\nIn questa definizione si intende che una funzione formula_12 \u00e8 misurabile se per ogni formula_13 si ha che formula_14. Questa definizione di misurabilit\u00e0 \u00e8 una generalizzazione di quella definita da Lindgren (1976):\nuna funzione formula_12 definita sullo spazio campionario formula_4 si dice misurabile rispetto al campo di Borel formula_17 se e solo se l'evento formula_18 appartiene a formula_17 per ogni formula_20. \nSe formula_11 \u00e8 uno spazio topologico e formula_22 \u00e8 la sigma-algebra di Borel allora formula_12 \u00e8 detta anche formula_11-variabile aleatoria. Inoltre se formula_25 allora formula_12 \u00e8 detta semplicemente variabile aleatoria.\nIn altre parole una variabile aleatoria formula_12 \u00e8 un \"modo\" per indurre una misura di probabilit\u00e0 sullo spazio misurabile di arrivo formula_11 a partire dalla misura di probabilit\u00e0 definita sull'insieme degli eventi formula_29.\nVariabili casuali che dipendono da un parametro \"t\" (dove \"t\" sta solitamente per \"tempo\") vengono \nconsiderate processi stocastici.\nDistribuzione di probabilit\u00e0.\nLa misura di probabilit\u00e0 indotta sullo spazio misurabile di arrivo formula_8 da una variabile aleatoria formula_12, a partire dalla misura di probabilit\u00e0 formula_7 su formula_35, \u00e8 detta la distribuzione, o legge, di probabilit\u00e0, di formula_12, \u00e8 indicata con formula_37 ed \u00e8 definita nel seguente modo\nper ogni formula_13. Essa \u00e8 ben definita proprio perch\u00e9 formula_14 per ogni formula_13. Quando la variabile aleatoria \u00e8 chiara dal contesto spesso si omette il pedice formula_12. Per brevit\u00e0, invece di scrivere formula_43 o formula_44 spesso si usa la notazione\nPer variabili aleatorie a valori reali, la legge di probabilit\u00e0 della variabile casuale formula_12 \u00e8 chiamata \"funzione di ripartizione\" ed \u00e8 definita come formula_47. \nIn generale le distribuzioni di probabilit\u00e0 sono divise in due classi:\nDescrivere un fenomeno aleatorio, cio\u00e8 un fenomeno che sia caratterizzabile da una variabile aleatoria, vuol dire descriverlo in termini di distribuzione di probabilit\u00e0 e dei suoi parametri, come il valore atteso e la varianza.\nAlcune variabili casuali utilizzate in statistica.\nLe variabili casuali si dividono principalmente in due grandi classi, discrete e continue (o assolutamente continue):\nEsempi del primo tipo:\nEsempi del secondo tipo:\nTali classi non sono per\u00f2 esaustive della famiglia delle variabili casuali; esiste anche una terza classe, delle variabili casuali singolari o \"continue singolari\", come la variabile casuale di Cantor.\nIl teorema di rappresentazione di Lebesgue ci assicura che ogni funzione di ripartizione (e dunque ogni variabile casuale) \u00e8 rappresentabile come combinazione convessa di una funzione di ripartizione discreta, una continua e una singolare. Variabili casuali che non appartengono a nessuna delle tre classi vengono dette \"miste\".\nSi pu\u00f2 comunque dimostrare che le classi delle variabili casuali discrete e delle variabili casuali continue sono dense nella classe di tutte le variabili casuali rispetto alla convergenza in distribuzione, cio\u00e8 per ogni variabile casuale esiste una successione di v.c. discrete (rispettivamente continue) che converge in distribuzione alla variabile data."}
{"id": "4428", "revid": "396099", "url": "https://it.wikipedia.org/wiki?curid=4428", "title": "Distribuzione chi quadrato", "text": "Nella teoria della probabilit\u00e0 la distribuzione chi quadrato (o chi-quadro, indicata con formula_1) \u00e8 la distribuzione di probabilit\u00e0 della somma dei quadrati di variabili aleatorie normali indipendenti.\nIn statistica, il test chi quadrato \u00e8 un particolare test di verifica d'ipotesi che fa uso di questa distribuzione.\nDefinizione.\nLa distribuzione formula_2 \u00e8 la distribuzione di probabilit\u00e0 della variabile aleatoria definita come\ndove formula_4 sono variabili aleatorie indipendenti con distribuzione normale standard formula_5. Il parametro formula_6 \u00e8 detto \"numero di gradi di libert\u00e0\".\nStoria.\nErnst Abbe (1840-1905), un ottico, fu colui che scopr\u00ec la formula_1 analizzando la sommatoria di variabili casuali normali standardizzate e indipendenti, che produce una nuova variabile casuale, la formula_1 appunto.\nPropriet\u00e0.\nSomma.\nPer definizione, la somma di due variabili aleatorie indipendenti con distribuzioni formula_9 e formula_10 \u00e8 una variabile aleatoria con distribuzione formula_11:\nPi\u00f9 in generale la somma di variabili aleatorie indipendenti con distribuzioni formula_13 \u00e8 una variabile aleatoria con distribuzione formula_14\nCaratteristiche.\nUna generalizzazione della distribuzione formula_1 \u00e8 la distribuzione Gamma: formula_16\nIn particolare una variabile aleatoria formula_17 con distribuzione formula_18 ha\ndove formula_21 indica la funzione Gamma, che assume i valori\n(i simboli formula_26 e formula_27 indicano rispettivamente il fattoriale e il doppio fattoriale);\ndove formula_29\nLimite centrale.\nPer il teorema centrale del limite la distribuzione formula_18 converge ad una distribuzione normale formula_36 per formula_6 che tende all'infinito. Pi\u00f9 precisamente, se formula_38 segue la distribuzione formula_18, allora la distribuzione di probabilit\u00e0 di\ntende a quella della normale standard formula_41\nPer avere una convergenza pi\u00f9 rapida talvolta vengono considerate formula_42 o formula_43\nGeneralizzazioni.\nLa distribuzione \u03c72 \u00e8 un caso particolare della legge \u0393 e ricade nella terza famiglia di distribuzioni di Pearson.\nLa distribuzione \u03c72 non centrale \u00e8 data dalla somma dei quadrati di variabili aleatorie indipendenti formula_4 aventi distribuzioni normali ridotte, ma non necessariamente centrate, formula_45:\nUn'altra generalizzazione prevede di considerare una forma quadratica formula_47 sul vettore aleatorio formula_48\nUtilizzo in statistica.\nIn statistica la distribuzione \u03c72 viene utilizzata per condurre il test di verifica d'ipotesi \u03c72 e per stimare una varianza, ed \u00e8 legato alle distribuzioni di Student e di Fisher-Snedecor.\nIl caso pi\u00f9 comune \u00e8 quello di variabili aleatorie indipendenti formula_49 di distribuzione normale formula_50 e media formula_51, dove lo stimatore della varianza\nsegue la distribuzione\nPer valori di formula_6 superiori a 30 (o a 50) la distribuzione formula_1 viene approssimata con una distribuzione normale.\nTabella dei valori critici.\nLa seguente tabella illustra alcuni valori critici pi\u00f9 comunemente utilizzati. In corrispondenza dei valori formula_6 sulla riga e \u03b1 sulla colonna si trova il valore critico formula_57, ovvero il valore per il quale una variabile aleatoria formula_58 di distribuzione formula_18 verifica\nDerivazione.\nDerivazione della funzione di densit\u00e0 per un grado di libert\u00e0.\nSia Y = X2, dove X \u00e8 una variabile casuale normalmente distribuita con media nulla e varianza unitaria (X ~ \"N\"(0,1)).\nAllora, se formula_61, mentre, se formula_62.\ndove formula_64 e formula_65 sono, rispettivamente, la funzione di probabilit\u00e0 cumulata e la funzione di densit\u00e0.\nSi ha quindi: formula_66.\nDerivazione della funzione di densit\u00e0 per due gradi libert\u00e0.\n\u00c8 possibile derivare la distribuzione con 2 gradi di libert\u00e0 partendo da quella con un grado.\nSiano formula_17 e formula_68 due variabili casuali indipendenti tali che formula_69 e formula_70.\nDall'assunto di indipendenza segue che la loro funzione di probabilit\u00e0 congiunta \u00e8: \nSiano formula_72 e formula_73, abbiamo che:\no\nData la simmetria, possiamo prendere la prima coppia di soluzioni e moltiplicare il risultato per 2.\nLo jacobiano \u00e8:\nPossiamo quindi passare da formula_79 a formula_80:\nLa distribuzione marginale di formula_82 \u00e8 quindi:\nPonendo formula_84, l'equazione diventa:\nda cui:\nDerivazione della funzione di densit\u00e0 per \"k\" gradi di libert\u00e0.\nUn campione di formula_6 realizzazioni formula_88 di una variabile normale standard \u00e8 rappresentabile come un punto in uno spazio k-dimensionale. La distribuzione della somma dei quadrati sar\u00e0:\ndove formula_90 \u00e8 la funzione di densit\u00e0 di una distribuzione normale standard e formula_21 \u00e8 una superficie formula_92-dimensionale nello spazio formula_6-dimensionale per cui vale:\nTale superficie \u00e8 una sfera formula_95 dimensionale con raggio formula_96.\nPoich\u00e9 formula_97 \u00e8 costante, pu\u00f2 essere portato fuori dall'integrale:\nL'integrale non \u00e8 altro che l'area formula_99 della sfera moltiplicata per lo spessore infinitesimo della stessa, ovvero: \nSostituendo, notando che formula_102, e semplificando otteniamo infine:\nda cui:"}
{"id": "4429", "revid": "529641", "url": "https://it.wikipedia.org/wiki?curid=4429", "title": "Funzione di ripartizione della variabile casuale normale", "text": "Funzione di ripartizione della variabile casuale normale standardizzata\nformula_1\ncio\u00e8 con media zero e deviazione standard pari a uno, per valori non negativi (essendo la funzione simmetrica).\nNota che il valore indicato nella casella (X,Y) rappresenta l'area sottesa dalla funzione gaussiana da \"meno infinito\" a \"X+Y\", dove X e Y rappresentano l'intestazione di riga e colonna.\nIn particolare: Z=X+Y significa che se ad esempio si ricerca la probabilit\u00e0 P{Z&lt; 1.96} allora dobbiamo considerare Z= 1.9 + 0.06 = X + Y; per una questione di praticit\u00e0 di lettura della tabella si \u00e8 scelto di dividere cos\u00ec il valore di Z.\nDunque si scende a leggere la riga di X=1.9 (la 20\u00aa riga) scorrendo verso destra fino alla casella di Y= 0.06 (la 7\u00aa colonna) cos\u00ec sapremo che P{Z&lt;1.96} = 97.5%\nFonte: valori calcolati con la funzione pnorm(z) di R (software)\nPoich\u00e9 la normale non \u00e8 integrabile con metodi elementari per sapere la probabilit\u00e0 di un intervallo bisogna ricondurre la propria normale a quella standard e cercare il valore standardizzato nella tabella.\nPer ricondursi alla forma standard bisogna porre formula_2\nDove formula_3 \u00e8 la media e formula_4 la deviazione standard (o scarto quadratico medio).\nL'integrale della normale standard \u00e8:\nformula_5\noppure:\nformula_6\ndove erf \u00e8 la funzione degli errori."}
{"id": "4430", "revid": "396099", "url": "https://it.wikipedia.org/wiki?curid=4430", "title": "Distribuzione normale", "text": "\\exp\\left\\{-\\frac{1}{2}\\left(\\frac{x-\\mu}{\\sigma}\\right)^2\\right\\}&lt;/math&gt;|\ncdf =formula_1|\nmedia = formula_2|\nmediana = formula_2|\nmoda = formula_2|\nvarianza = formula_5|\nskewness = formula_6|\ncurtosi = formula_6|\nentropia =formula_8|\nmomgenfun =formula_9|\nfunzcar =formula_10|\nLa distribuzione normale (o distribuzione di Gauss dal nome del matematico tedesco Carl Friedrich Gauss), nella teoria della probabilit\u00e0, \u00e8 una distribuzione di probabilit\u00e0 continua che \u00e8 spesso usata come prima approssimazione per descrivere variabili casuali a valori reali che tendono a concentrarsi attorno a un singolo valor medio. \nIl grafico della funzione di densit\u00e0 di probabilit\u00e0 associata \u00e8 simmetrico e ha una forma a campana, nota come \"curva a campana\", \"curva normale\", \"curva gaussiana\" o \"curva degli errori\".\nDescrizione.\nLa distribuzione normale \u00e8 considerata il caso base delle distribuzioni di probabilit\u00e0 continue a causa del suo ruolo nel teorema del limite centrale. \nUn insieme di valori dato potrebbe essere normale: per stabilirlo si pu\u00f2 usare un test di normalit\u00e0.\nPi\u00f9 specificamente, assumendo certe condizioni, la somma di \"n\" variabili casuali con media e varianza finite tende a una distribuzione normale al tendere di \"n\" all'infinito. Grazie a questo teorema, la distribuzione normale si incontra spesso nelle applicazioni pratiche, venendo usata in statistica e nelle scienze naturali e sociali come un semplice modello per fenomeni complessi.\nLa distribuzione normale dipende da due parametri, la media \u03bc e la varianza \u03c32, ed \u00e8 indicata tradizionalmente con:\nMetodologia.\nLa distribuzione normale \u00e8 caratterizzata dalla seguente funzione di densit\u00e0 di probabilit\u00e0, cui spesso si fa riferimento con la dizione \"curva di Gauss\" o \"gaussiana\":\nDove formula_2 \u00e8 il valore atteso e formula_5 la varianza.\nPer dimostrare che formula_15 \u00e8 effettivamente una funzione di densit\u00e0 di probabilit\u00e0 si ricorre innanzi tutto alla standardizzazione (statistica) della variabile casuale, cio\u00e8 alla trasformazione tale per cui risulta:\ndove la variabile risultante formula_17 ha anch'essa distribuzione normale con parametri formula_18 e formula_19. L'integrale della funzione di densit\u00e0 di probabilit\u00e0 della variabile casuale standardizzata formula_20 \u00e8 il seguente:\nDato che deve necessariamente valere la condizione formula_22, allora risulta anche formula_23 quindi:\ndove anche la variabile casuale formula_26 ha distribuzione normale standardizzata. Per risolvere questo integrale doppio si ricorre alle coordinate polari formula_27 e formula_28, dove formula_29 e formula_30. La matrice jacobiana della trasformazione \u00e8\nil cui determinante \u00e8 pari a formula_32. Sostituendo nell'integrale di cui sopra si ottiene:\nLa sua funzione generatrice dei momenti \u00e8\nIl valore atteso e la varianza (che sono gli unici due parametri di questa variabile casuale) sono appunto \u03bc e \u03c3\u00b2.\nNon essendo possibile esprimere l'integrale della formula_15 in forma chiusa mediante funzioni elementari, \u00e8 necessario rendere disponibili in forma tabellare i valori della sua funzione di ripartizione. \nI pi\u00f9 usati sono:\nEssendo formula_15 una funzione simmetrica \u00e8 sufficiente conoscere la funzione di ripartizione dei valori positivi, per conoscere pure quella dei valori negativi (e viceversa).\nDalla variabile casuale Normale si possono ottenere altre variabili casuali, come la t di Student, la Chi Quadrato e la F di Fisher-Snedecor, nonch\u00e9 le loro \"varianti\" non centrali (t non centrale, chi quadrato non centrale e F non centrale).\nTeoremi.\nCombinazione lineare di variabili gaussiane.\nAltri teoremi: teorema di Cochran.\nRelazioni con altre variabili casuali.\nLa Normale come derivazione da altre voci.\nI teoremi del limite centrale sono una famiglia di teoremi che hanno in comune l'affermazione che la somma (normalizzata) di un grande numero di variabili casuali \u00e8 distribuita approssimativamente come una variabile casuale normale.\nSe X \u00e8 distribuita come una variabile casuale binomiale con \"n\" molto grande (per dare un'idea di quanto grande, possiamo dire che deve essere \"n&gt;\"30), e approssimativamente \"np\"&gt;10,\nallora la \"binomiale\" pu\u00f2 essere approssimata con una Normale con valore atteso pari a \"np\" e varianza uguale a \"npq\": N(\"np\"\u00a0;\u00a0\"npq\").\nSe X \u00e8 distribuita come una variabile casuale poissoniana con il parametro \u03bb molto grande (orientativamente \u03bb &gt; 10), allora\nla \"Poissoniana\" pu\u00f2 essere approssimata con una Normale con valore atteso e varianza pari a \u03bb: N(\u03bb\u00a0;\u00a0\u03bb).\nVariabili casuali derivate dalla Normale.\nDate n distribuzioni normali Z1(0;1); Z2(0;1); ... Zn(0;1) con media nulla e varianza unitaria indipendenti tra loro. Allora\n\u00e8 una variabile casuale chi quadro con formula_37 gradi di libert\u00e0.\nSiano Z1, Z2, Z3..., Zn variabili casuali indipendenti distribuite come una Normale con media nulla e varianza unitaria, e siano inoltre a1, a2, a3..., an delle costanti tali che \nallora si indica con \u03c7'\u00b2 la variabile casuale chi quadro non centrale con \"n\" gradi di libert\u00e0 costruita come\nSe Z~N(0;1) e X~\u03c7\u00b2n, allora T=Z/\u221aX/n \u00e8 distribuita come una t di Student con \"n\" gradi di libert\u00e0.\nSe Z~N(0;1) e formula_40, allora T \u00e8 una v.c. di Birnbaum-Saunders con i parametri formula_41 e formula_42.\nLa normale nell'inferenza bayesiana.\nVariabile casuale Gamma come priori coniugati della normale.\nNell'ambito dell'inferenza bayesiana si trova la seguente relazione tra la normale e la distribuzione Gamma.\nSe X \u00e8 una distribuzione normale con parametri \u03bc e 1/\u03b8\ned il parametro \u03b8 ha una distribuzione \u0393 con i parametri \"a\" e \"b\"\nallora il parametro \u03b8 \u00e8 distribuito a posteriori anch'esso come una variabile casuale Gamma, ma con parametri \"a+1/2\" e \"b+(\u03bc-x)2/2\"\nPriori coniugati normale di una normale.\nSe X \u00e8 distribuita come una v.c. normale\ncon parametri \"m\" e \u03c32\ne il parametro \"m\" \u00e8 distribuito a priori come una v.c. normale con i parametri \"\u03bc\" e \"\u03c32\"\nallora il parametro \"m\" \u00e8 distribuito a posteriori anch'esso come una v.c. Normale, ma con parametri formula_48 e formula_49\nStoria.\nAbraham de Moivre, nell'ambito dei suoi studi sulla probabilit\u00e0, introdusse per la prima volta la distribuzione normale in un articolo del 1733. Gauss, che a quel tempo non era ancora nato, ne fu invece un grande utilizzatore: egli propose la \"distribuzione normale\" studiando il moto dei corpi celesti.\nAltri la usavano per descrivere fenomeni anche molto diversi come i colpi di sfortuna nel gioco d'azzardo o la distribuzione dei tiri attorno ai bersagli. Da qui i nomi \"curva di Gauss\" e \"curva degli errori\".\nNel 1809 il matematico americano Adrain pubblic\u00f2 due derivazioni della legge normale di probabilit\u00e0, simultaneamente e indipendentemente da Gauss I suoi lavori rimasero ampiamente ignorati dalla comunit\u00e0 scientifica fino al 1871, allorch\u00e9 furono \"riscoperti\" da Cleveland Abbe..\nNel 1835 Qu\u00e9telet pubblic\u00f2 uno scritto nel quale, fra le altre cose, c'erano i dati riguardanti la misura del torace di soldati scozzesi e la statura dei militari di leva francesi. Qu\u00e9telet mostr\u00f2 come tali dati si distribuivano come una \"Gaussiana\", ma non and\u00f2 oltre.\nFu Galton a intuire che la curva in questione, da lui detta anche \"ogiva\", poteva essere applicata a fenomeni anche molto diversi, e non solo ad \"errori\". Questa idea di curva per descrivere i \"dati\" in generale port\u00f2 ad usare il termine \"Normale\", in quanto rappresentava un substrato \"normale\" ovvero la \"norma\" per qualsiasi distribuzione presente in natura.\nNel tentativo di confrontare curve diverse, Galton - in mancanza di strumenti adeguati - si limit\u00f2 ad usare due soli parametri: la media e la varianza, dando cos\u00ec inizio alla statistica parametrica."}
{"id": "4431", "revid": "2153148", "url": "https://it.wikipedia.org/wiki?curid=4431", "title": "Distribuzione discreta", "text": "In teoria delle probabilit\u00e0 una distribuzione discreta \u00e8 una distribuzione di probabilit\u00e0 definita su un insieme discreto \"S\". In particolare questo insieme pu\u00f2 essere finito oppure numerabile (i suoi elementi possono essere elencati tramite i numeri naturali: formula_1).\nUna variabile aleatoria (o \"stocastica\", o \"casuale\" dall'inglese \"random\") \u00e8 discreta se segue una distribuzione di probabilit\u00e0 discreta.\nSe l'insieme \"S\" \u00e8 contenuto nei numeri reali, si pu\u00f2 definire la funzione di ripartizione della distribuzione, che assume valori su \"S\"; se viene rappresentata su tutti numeri reali allora acquista la forma di una funzione a gradini, costante sugli intervalli semiaperti formula_2.\nEsempi.\nParticolari distribuzioni discrete di probabilit\u00e0 sono:\nUn caso particolare \u00e8 la distribuzione degenere su un solo elemento: formula_3 e formula_4.\nAnche le distribuzioni su pi\u00f9 dimensioni (multivariate) possono essere discrete, come la distribuzione multinomiale.\nTabella delle distribuzioni discrete comuni.\nLa tabella seguente riassume le propriet\u00e0 delle distribuzioni discrete pi\u00f9 comuni, si intende formula_5 e formula_6"}
{"id": "4432", "revid": "919135", "url": "https://it.wikipedia.org/wiki?curid=4432", "title": "Distribuzione di Poisson", "text": "&lt;/math&gt;\n | curtosi = formula_1\n | entropia =formula_2\n | momgenfun = formula_3\n | funzcar = formula_4\nIn teoria delle probabilit\u00e0 la distribuzione di Poisson (o poissoniana) \u00e8 una distribuzione di probabilit\u00e0 discreta che esprime le probabilit\u00e0 per il numero di eventi che si verificano successivamente ed indipendentemente in un dato intervallo di tempo, sapendo che \"mediamente\" se ne verifica un numero formula_5. Ad esempio, si utilizza una distribuzione di Poisson per misurare il numero di chiamate ricevute in un call-center in un determinato arco temporale, come una mattinata lavorativa.\nQuesta distribuzione \u00e8 anche nota come legge degli eventi rari.\nPrende il nome dal matematico francese Sim\u00e9on-Denis Poisson.\nDefinizione.\nLa distribuzione di Poisson formula_6 \u00e8 una distribuzione di probabilit\u00e0 discreta data da\ndove formula_5 \u00e8 il numero medio di eventi per intervallo di tempo, mentre formula_10 \u00e8 il numero di eventi per intervallo di tempo (lo stesso col quale si misura formula_5) di cui si vuole la probabilit\u00e0.\nDallo sviluppo in serie dell'esponenziale formula_12 si trova formula_13.\nConvergenza.\nLa distribuzione di Poisson pu\u00f2 essere ottenuta come limite delle distribuzioni binomiali formula_14, con formula_15, ovvero si ha una convergenza in legge di formula_16 a formula_17. Per questa convergenza la distribuzione di Poisson \u00e8 anche nota come \"legge (di probabilit\u00e0) degli eventi rari\".\nIn statistica si adotta l'approssimazione della distribuzione binomiale tramite la distribuzione di Poisson quando n&gt;20 e p&lt;1/20, o preferibilmente quando n&gt;100 e np&lt;10.\nCaratteristiche.\nUna variabile aleatoria \"Y\" di distribuzione di Poisson ha\nche ha un andamento formula_26\nPropriet\u00e0.\nSe formula_27 e formula_28 sono due variabili aleatorie indipendenti con distribuzioni di Poisson di parametri formula_29 e formula_30 rispettivamente, allora\nPi\u00f9 in generale, la somma formula_37 di \"n\" variabili aleatorie indipendenti con distribuzioni di Poisson di parametri formula_38 segue una distribuzione di Poisson di parametro formula_39, mentre la distribuzione di formula_27 condizionata da formula_34 \u00e8 la distribuzione binomiale di parametri formula_35 e formula_10.\nDistribuzioni collegate.\nSe la distribuzione di Poisson di parametro formula_5 descrive il numero di eventi in un intervallo di tempo, il tempo di attesa tra due eventi successivi \u00e8 descritto dalla distribuzione esponenziale di parametro formula_5.\nLa distribuzione di Skellam \u00e8 definita come la distribuzione della differenza tra due variabili aleatorie indipendenti aventi entrambe distribuzioni di Poisson.\nLa mistura di distribuzioni tra la distribuzione di Poisson e la distribuzione Gamma (che governa il parametro formula_5) \u00e8 la distribuzione di Pascal, che talvolta \u00e8 anche detta \"Gamma-Poisson\".\nLa distribuzione di Panjer, definita per ricorsione, generalizza la distribuzione di Poisson: formula_47.\nStatistica.\nApprossimazioni.\nPer formula_48 una variabile aleatoria con distribuzione di Poisson formula_17 viene solitamente approssimata con la distribuzione normale formula_50; per parametri pi\u00f9 piccoli (formula_51) sono invece necessarie delle correzioni di continuit\u00e0, legate ai diversi domini delle due distribuzioni (una discreta, una continua).\nLa radice quadrata di una variabile aleatoria con distribuzione di Poisson \u00e8 approssimata da una distribuzione normale meglio di quanto lo sia la variabile stessa.\nIl parametro formula_5 pu\u00f2 essere stimato come la media delle osservazioni effettuate. Questo stimatore \u00e8 privo di bias, ovvero ha come valore atteso formula_5 stesso.\nInferenza bayesiana.\nSe il parametro formula_5 di una distribuzione di Poisson \u00e8 distribuito \"a priori\" secondo la distribuzione Gamma, allora lo \u00e8 anche \"a posteriori\" dell'osservazione formula_55.\nIntervallo di confidenza per la media.\nUn criterio rapido per il calcolo approssimato dell'intervallo di confidenza della media campionaria \u00e8 fornito in Guerriero (2012). Dato un numero k di eventi (almeno 15-20 per un'approssimazione soddisfacente) registrati in un certo intervallo di tempo - o di lunghezza, volume etc. -, i limiti dell'intervallo di confidenza per il parametro \u03bb sono dati da:\nStoria.\nQuesta distribuzione fu introdotta da Sim\u00e9on-Denis Poisson nel 1838 nel suo articolo \"Recherches sur la probabilit\u00e9 des jugements en mati\u00e8re criminelle et en mati\u00e8re civile\".\nSecondo alcuni storici questa variabile casuale dovrebbe portare il nome di Ladislaus Bortkevi\u010d considerati gli studi fatti da questo nel 1898.\nIn realt\u00e0 la \"poissoniana\" come approssimazione della \"binomiale\" era gi\u00e0 stata introdotta nel 1718 da Abraham de Moivre in \"Doctrine des chances\"."}
{"id": "4433", "revid": "104485", "url": "https://it.wikipedia.org/wiki?curid=4433", "title": "Distribuzione binomiale", "text": "&lt;/math&gt;|\ncurtosi = formula_1|\nentropia = |\nmomgenfun = formula_2|\nfunzcar = formula_3\nIn teoria della probabilit\u00e0 la distribuzione binomiale \u00e8 una distribuzione di probabilit\u00e0 discreta che descrive il numero di successi in un processo di Bernoulli, ovvero la variabile aleatoria formula_4 che somma formula_5 variabili aleatorie indipendenti di uguale distribuzione di Bernoulli formula_6.\nEsempi di casi di distribuzione binomiale sono i risultati di una serie di lanci di una stessa moneta o di una serie di estrazioni da un'urna (con reintroduzione), ognuna delle quali pu\u00f2 fornire due soli risultati: il \"successo\" con probabilit\u00e0 formula_7 e il \"fallimento\" con probabilit\u00e0 formula_8.\nDefinizione.\nIn sostanza, una variabile o processo pu\u00f2 essere definito binomiale se rispetta tutti i seguenti criteri:\nLa distribuzione binomiale formula_9 \u00e8 caratterizzata da due parametri:\nPer semplicit\u00e0 di notazione viene solitamente utilizzato anche il parametro formula_8, che esprime la probabilit\u00e0 di fallimento per una singola prova.\nLa distribuzione di probabilit\u00e0 \u00e8:\ncio\u00e8 ogni successione con formula_16 successi e formula_17 insuccessi ha probabilit\u00e0 formula_18, mentre il numero di queste successioni, pari al numero di modi (o combinazioni) in cui possono essere disposti i formula_16 successi negli formula_5 tentativi, \u00e8 dato dal coefficiente binomiale formula_21.\nLa formula del binomio di Newton mostra come la somma di tutte le probabilit\u00e0 nella distribuzione sia uguale a formula_22:\nEsempio.\nPer calcolare la probabilit\u00e0 di ottenere con 5 lanci di un dado (equilibrato a 6 facce) esattamente 3 volte \"4\", basta considerare i lanci come un processo di Bernoulli.\nOgni singola prova ha probabilit\u00e0 \"p=1/6\" di ottenere \"4\" (successo) e probabilit\u00e0 \"q=5/6\" di non ottenerlo (insuccesso). Il numero di successi con 5 prove \u00e8 allora descritto da una variabile aleatoria \"S\"5 di legge \"B\"(5,1/6).\nLa probabilit\u00e0 di ottenere esattamente 3 volte \"4\" con 5 lanci (e 2 volte \"non 4\") \u00e8\nCaratteristiche.\nSiccome la distribuzione binomiale formula_9 descrive una variabile aleatoria formula_26 definita come la somma di formula_5 variabili aleatorie indipendenti formula_12 di uguale legge di Bernoulli formula_6, molte caratteristiche di formula_26 possono essere ricavate da quelle di formula_31:\nLa moda di formula_26 si ottiene confrontando le probabilit\u00e0 successive formula_39. Se formula_40 \u00e8 un numero intero allora formula_41 e la moda non \u00e8 unica; se invece formula_40 non \u00e8 un intero allora la moda \u00e8 pari alla sua parte intera formula_43.\nNon esistono formule precise per la mediana di formula_26, che tuttavia dev'essere compresa tra le parti intere inferiore e superiore di formula_45, formula_46 e formula_47. Se formula_45 \u00e8 un intero allora la mediana \u00e8 formula_45. Se la funzione di ripartizione assume il valore formula_50 (ad esempio formula_51 per formula_52 ed formula_53 dispari) allora tutti i valori dell'intervallo possono essere presi come mediana.\nAltre distribuzioni di probabilit\u00e0.\nLa distribuzione di Bernoulli formula_6 pu\u00f2 essere considerata come un caso particolare di distribuzione binomiale formula_55, che descrive un processo di Bernoulli con una sola prova: formula_56.\nGli insuccessi in una sequenza di estrazioni da un'urna in un processo di Bernoulli sono descritti da una variabile aleatoria che segue la distribuzione di Pascal, un caso limite della quale \u00e8 la distribuzione geometrica.\nI successi in una sequenza di estrazioni da un'urna, eseguite \"senza\" reintroduzione degli estratti, sono descritti da una variabile aleatoria che segue la legge ipergeometrica.\nConvergenze.\nPer valori di formula_5 \"sufficientemente grandi\" la legge binomiale \u00e8 approssimata da altre leggi.\nQuando formula_5 tende a infinito, lasciando fisso formula_59, la distribuzione binomiale tende alla distribuzione di Poisson formula_60. In statistica quest'approssimazione viene solitamente accettata quando formula_61 e formula_62, oppure quando formula_63 e formula_64.\nPer il teorema del limite centrale, quando formula_5 tende a infinito, lasciando fisso formula_7, la distribuzione binomiale tende alla distribuzione normale formula_67, di media formula_45 e varianza formula_69. In statistica quest'approssimazione viene solitamente accettata quando formula_70 e formula_71.\nPi\u00f9 precisamente, il teorema del limite centrale afferma che\nGeneralizzazioni.\nUna generalizzazione della distribuzione binomiale formula_73 \u00e8 la legge distribuzione Beta-binomiale formula_74, che descrive la somma formula_4 di formula_5 variabili aleatorie indipendenti, ognuna con distribuzione di Bernoulli formula_77, dove formula_78 segue la legge Beta formula_79. (Al contrario della distribuzione binomiale, le formula_12 non hanno lo stesso parametro.)\nLa distribuzione binomiale \u00e8 una delle quattro distribuzioni di probabilit\u00e0 definite dalla ricorsione di Panjer: formula_81.\nStatistica.\nNell'inferenza bayesiana si utilizzano particolari relazioni tra la distribuzione binomiale e altre distribuzioni di probabilit\u00e0.\nSe \"P\" \u00e8 una variabile aleatoria che segue la distribuzione Beta formula_79 e \"Sn\" \u00e8 una variabile aleatoria con distribuzione binomiale formula_73, allora la probabilit\u00e0 condizionata da \"Sn=x\" per \"P\" segue la distribuzione Beta formula_84. In altri termini, la distribuzione Beta descrive \"P\" sia \"a priori\" che \"a posteriori\" di \"Sn=x\".\nIn particolare la distribuzione continua uniforme sull'intervallo [0,1] \u00e8 un caso particolare di distribuzione Beta formula_85, quindi la distribuzione per \"P\", a posteriori di \"Sn=x\", segue la legge Beta formula_86, che per inciso ha un massimo in \"x/n\"."}
{"id": "4434", "revid": "919135", "url": "https://it.wikipedia.org/wiki?curid=4434", "title": "Distribuzione continua", "text": "In teoria della probabilit\u00e0, una distribuzione di probabilit\u00e0 continua \u00e8 una distribuzione di probabilit\u00e0 che possiede una funzione di densit\u00e0. Viene anche chiamata distribuzione assolutamente continua, in quanto la sua funzione di ripartizione \u00e8 assolutamente continua rispetto alla misura di Lebesgue. Se una variabile casuale \"X\" ha distribuzione di probabilit\u00e0 continua, allora \"X\" \u00e8 detta variabile casuale continua. Ci sono molti esempi di distribuzioni di probabilit\u00e0 continue, tra cui le distribuzioni normale, uniforme e chi quadrato.\nIntuitivamente, le variabili casuali continue sono quelle che possono assumere un insieme continuo di valori, al contrario delle distribuzioni discrete, per le quali l'insieme dei possibili valori ha cardinalit\u00e0 al pi\u00f9 numerabile. Inoltre, mentre per una distribuzione discreta un evento con probabilit\u00e0 zero \u00e8 irrealizzabile (come, ad esempio, ottenere 3\u00bd da un lancio di un dado tradizionale), questo non \u00e8 vero nel caso di una variabile casuale continua. Ad esempio, misurando la lunghezza di una foglia di quercia, \u00e8 possibile ottenere il risultato 3\u00bd\u00a0cm, ma questo ha probabilit\u00e0 zero poich\u00e9 vi sono infiniti possibili valori tra 3\u00a0cm e 4\u00a0cm. Ognuno di questi ha probabilit\u00e0 zero,\nma la probabilit\u00e0 che la lunghezza della foglia sia nell'intervallo \u00e8 non nulla. Questo apparente paradosso \u00e8 causato dal fatto che la probabilit\u00e0 che una variabile casuale \"X\" assuma valori in un insieme infinito, come un intervallo, non pu\u00f2 essere calcolata semplicemente sommando la probabilit\u00e0 dei singoli valori.\nPi\u00f9 formalmente, dato che, per definizione, ogni variabile casuale continua \"X\" ha una funzione di densit\u00e0 \"\u0192\"(\"x\"), allora la probabilit\u00e0 che \"X\" cada nell'intervallo \u00e8 data dall'integrale\nIn particolare, la probabilit\u00e0 che \"X\" assuma un singolo valore \"c\" (o, equivalentemente, ) \u00e8 zero, poich\u00e9 un integrale con limiti inferiore e superiore coincidenti \u00e8 sempre uguale a zero.\nCome detto, la funzione di ripartizione di una distribuzione continua \u00e8 assolutamente continua. La condizione che tale funzione sia continua \u00e8 pi\u00f9 debole ed esiste una classe di distribuzioni, le distribuzioni singolari, che non sono n\u00e9 continue, n\u00e9 discrete, n\u00e9 una mistura di queste. Tali distribuzioni tuttavia, non si incontrano mai nelle applicazioni pratiche. Alcuni autori, chiamano distribuzioni continue quelle la cui funzione di ripartizione \u00e8 continua, andando quindi ad includere anche le distribuzioni singolari.\nTabella delle distribuzioni continue pi\u00f9 comuni.\nNel seguito una tabella delle distribuzioni continue pi\u00f9 comuni, si sottintende che la funzione di densit\u00e0 vale 0 al di fuori del supporto\ne che la funzione di ripartizione vale 0 nei punti precedenti al supporto e 1 nei punti successivi."}
{"id": "4435", "revid": "124146511", "url": "https://it.wikipedia.org/wiki?curid=4435", "title": "Distribuzione di Cauchy", "text": "In teoria delle probabilit\u00e0 la distribuzione di Cauchy, nota anche come distribuzione di Lorentz, \u00e8 una distribuzione di probabilit\u00e0 che descrive nel piano euclideo l'intersezione tra l'asse delle ascisse ed una retta passante per un punto fissato ed inclinata ad un angolo che segue la distribuzione continua uniforme.\nPrende il nome sia dal matematico francese Augustin-Louis Cauchy sia dal fisico olandese Hendrik Antoon Lorentz.\nDefinizione.\nLa distribuzione di Cauchy di parametri formula_1 governa una variabile aleatoria formula_2 tale che sul piano cartesiano l'angolo formula_3 d'inclinazione delle rette per i punti formula_1 e formula_5 segua la distribuzione continua uniforme formula_6. (In altri termini, formula_2 \u00e8 la distanza dall'origine a cui l'asse delle ascisse viene intersecato da una retta passante per formula_1 ed inclinata con angolo formula_3.)\nLa funzione di densit\u00e0 di probabilit\u00e0 della distribuzione di Cauchy di parametri formula_1 \u00e8\nil cui grafico \u00e8 una versiera centrata in formula_12 e con semilarghezza a met\u00e0 altezza (HWHM) pari a formula_13.\nCaratteristiche.\nRisulta semplice calcolare i quantili di una distribuzione di Cauchy e da questi ricavare la funzione di ripartizione e la densit\u00e0 di probabilit\u00e0 della ripartizione.\nSiccome per la distribuzione di Cauchy di parametri formula_1 alle rette che formano con l'asse delle ascisse un angolo inferiore a formula_15 corrispondono i valori inferiori a formula_16, i quantili possono essere espressi come\nLa funzione di ripartizione formula_18 si ricava come inversa della funzione che definisce i quantili, formula_19:\nDa questa si pu\u00f2 ottenere per derivazione la funzione di densit\u00e0 di probabilit\u00e0\nI momenti di una distribuzione di Cauchy non sono definiti poich\u00e9 le funzioni formula_22 non hanno integrale finito su formula_23. In particolare non sono definite n\u00e9 la speranza matematica n\u00e9 la varianza della distribuzione.\nLa distribuzione di Cauchy di parametri formula_1 \u00e8 simmetrica rispetto a formula_12, dove la densit\u00e0 di probabilit\u00e0 \u00e8 massima. In particolare la moda e la mediana sono entrambe pari a formula_12.\nLa funzione caratteristica della distribuzione \u00e8\nPropriet\u00e0.\nLa media formula_28 di \"n\" variabili aleatorie indipendenti aventi distribuzioni di Cauchy di parametri formula_29 segue la distribuzione di Cauchy di parametri formula_30. In particolare, se formula_31 hanno gli stessi parametri, questi sono anche i parametri per la media formula_2.\nQuesto illustra come non tutte le distribuzioni forniscano medie sui campioni che convergono alla distribuzione normale; in particolare nel teorema del limite centrale le condizioni sulla speranza matematica e sulla varianza sono necessarie.\nCasi particolari.\nIl rapporto formula_33 tra due variabili aleatorie indipendenti aventi distribuzione normale standard formula_34 segue la distribuzione di Cauchy di parametri formula_35: il vettore aleatorio formula_36 \u00e8 isotropo, quindi l'angolo formula_37segue una distribuzione uniforme.\nQuesta stessa distribuzione pu\u00f2 essere considerata un caso particolare di distribuzione di Student, con \"un solo\" grado di libert\u00e0.\nLa distribuzione di Cauchy di parametri formula_35 pu\u00f2 essere utilizzata per definire tutte le altre distribuzioni di Cauchy: se la variabile aleatoria formula_2 segue questa distribuzione allora la variabile aleatoria formula_40 segue la distribuzione di Cauchy di parametri formula_1."}
{"id": "4437", "revid": "1543377", "url": "https://it.wikipedia.org/wiki?curid=4437", "title": "Veneto", "text": "Il Veneto (\"V\u00e8neto\" in veneto , \"Veneto\" in ladino, \"Venedigen\" in cimbro, \"Venit\" in friulano), ufficialmente Regione del Veneto, \u00e8 una regione italiana a statuto ordinario di abitanti situata nell'Italia nord-orientale, con capitale storica e capoluogo amministrativo la citt\u00e0 di Venezia.\nQuarta regione per popolazione d'Italia, dopo Lombardia, Lazio e Campania, confinante a nord con l'Austria, a nord-ovest con il Trentino-Alto Adige, a sud con l'Emilia-Romagna, a sud-ovest con la Lombardia, a est con il Friuli-Venezia Giulia e a sud-est con il mare Adriatico, insieme con Trentino-Alto Adige e Friuli-Venezia Giulia costituisce la macroarea del \"Triveneto\" o delle Tre Venezie.\nSesta regione pi\u00f9 visitata in Europa e prima in Italia secondo i dati Eurostat, con 19,6 milioni di arrivi e 69,2 milioni di presenze turistiche nel 2018, prende il nome dal popolo dei Veneti, popolazione indoeuropea che si insedi\u00f2 nel territorio dopo la met\u00e0 del II millennio a.C.\nSimboli.\nLa bandiera del Veneto, adottata con la legge regionale n. 56 del 20 maggio 1975, sintetizza nei simboli, colori e foggia diversi secoli di storia veneta.\nL'elemento principale della bandiera e dello stemma \u00e8 il leone di San Marco, che \u00e8 stato per diversi secoli simbolo della Repubblica di Venezia. San Marco venne adottato come patrono della citt\u00e0 e della Repubblica, sostituendo il greco san Todaro nell'828, in seguito alla traslazione a Venezia da Alessandria d'Egitto del corpo dell'evangelista per opera di due mercanti, Rustego da Torcello e Bon da Malamocco. A partire da questa data si prese a raffigurare il santo in figura umana negli stemmi e nei gonfaloni pubblici.\nLa prima raffigurazione accertata del leone alato di san Marco, che fin dai primi secoli dopo Cristo era associato alla figura dell'evangelista, risale al 1261, quando con la caduta dell'Impero latino di Costantinopoli Venezia strinse maggiori rapporti con l'Egitto, terra il cui sultano, Baybars, innalzava un leone andante (cio\u00e8 visto di fianco) quale stemma. In quest'epoca la raffigurazione preminente era quella del \"leone in moleca\" (o \"moeca\", ossia visto di fronte con le ali a fargli corona). A partire dal XV secolo si inizi\u00f2 poi a esporre gonfaloni nei quali campeggiava il classico leone marciano passante con libro e spada: nella stessa epoca tale iconografia venne in generale adottata quale simbolo della Repubblica. Se il libro era aperto era simbolo di pace, se invece era chiuso di guerra\nGeografia fisica.\nIl Veneto \u00e8 una regione che comprende al suo interno molte forme del paesaggio naturale: dalla fascia costiera affacciata sull'Adriatico alla pianura veneto-friulana, che poi si innalza nei dodici rilievi dei Colli Euganei e dei Colli Berici, fino ad arrivare alle Alpi nella parte pi\u00f9 settentrionale comprendendo la maggior parte delle Dolomiti. Con una superficie di , il Veneto costituisce l'ottava regione italiana per superficie. Il punto pi\u00f9 a settentrione \u00e8 Cima Vanscuro (al confine con l'Austria, ivi denominato Pfannspitze) e il punto pi\u00f9 meridionale \u00e8 costituito dalla Punta di Bacucco. Il suo territorio \u00e8 morfologicamente molto vario, con una prevalenza di pianura (56,4%). I confini terrestri vengono individuati da elementi naturali di tipo idrografico (Po, Tagliamento, Livenza), ma anche di tipo orografico (come ad esempio i contrafforti a nord dell'altopiano di Asiago, o il monte Baldo). Un altro elemento geografico caratterizzante il territorio veneto \u00e8 il bacino idrografico del Piave quasi interamente racchiuso entro i confini della regione, da quando le sorgenti del Piave passarono insieme con Sappada nella vicina regione del Friuli Venezia Giulia. La vetta pi\u00f9 alta della regione \u00e8 la Marmolada () situata in Provincia di Belluno al confine con il Trentino-Alto Adige.\nPassi alpini.\nNumerosi sono i passi dolomitici che attraversano l'area montana regionale: Passo di Giau, Passo di Valparola, Passo Fedaia, Passo di Falzarego, Passo di Campolongo, Passo Duran, Forcella Staulanza, Passo della Mauria, Passo di Monte Croce di Comelico, Passo Tre Croci, Passo Xomo, Passo Cibiana, Passo Buole, Passo San Boldo, Forcella Lavardet, Passo Croce d'Aune, Forcella Aurine, Cima Sappada, Sella di Rioda.\nIdrografia.\nLaghi.\n Laghi di Revine\nClima.\nDal clima freddo delle Dolomiti a quello mediterraneo della costa adriatica, il Veneto riassume in una superficie di tutte le temperature d'Europa.\nIl lago di Garda fa caso a s\u00e9: grazie alla sua dimensione, il clima circostante, relativamente mite per tutto l'anno, possiede caratteristiche sub-mediterranee con inverni miti ed estati molto calde.\nIl clima del Veneto \u00e8 di tipo sub-continentale, ma con l'agente mitigante del mare e la catena delle Alpi a proteggerlo dai venti del nord, si presenta complessivamente temperato.\nTra le varie zone climatiche principali troviamo: la regione alpina, caratterizzata da estati fresche e temperature rigide in inverno con frequenti nevicate, la fascia collinare e parte di quella pianeggiante dove il clima \u00e8 pi\u00f9 mite, la maggior parte della pianura dove invece il clima \u00e8 di tipo continentale, ossia con inverni relativamente freddi e umidi e con lunghe estati calde e afose.\nAmbiente.\nIn Veneto vi sono un parco protetto nazionale e cinque regionali. Essi sono:\nOltre a questi, vi sono anche sei Riserve naturali regionali, quattordici Riserve naturali statali, due Zone umide di importanza internazionale, nove Foreste demaniali regionali e diversi Parchi e Riserve regionali di interesse locale.\nStoria.\nPreistoria e storia antica.\nAbitato gi\u00e0 nella preistoria, dapprima insediamento degli Euganei, fu in epoca protostorica occupato dal popolo dei Veneti, secondo la leggenda classica originari della Troade e della Paflagonia in Anatolia, oggi Turchia. Da insediamenti venetici traggono la loro origine molte importanti citt\u00e0 della regione, ad esempio Padova, Concordia, Oderzo (fra gli insediamenti attestati in epoca pi\u00f9 antica, IX-VIII secolo a.C.), Este, Treviso, Belluno, Altino, Vicenza e probabilmente Verona e Adria.\nLa provenienza anatolica dei Veneti adriatici non \u00e8 accettata da tutti gli autori antichi ed \u00e8 ancor oggi oggetto di discussione. Le fonti antiche tramandano l'esistenza di popolazioni chiamate Veneti dalla Bretagna alla Spagna, i romani chiamavano il lago di Costanza in Svizzera \"Lacus Veneticus\", all'Epiro in Grecia, all'Anatolia e a questi popoli sarebbero collegati diversi toponimi (ad es. la Vindelicia, regione corrispondente all'attuale Baviera, Vindebona - l'attuale Vienna). queste popolazioni testimonierebbero l'esistenza di un'unica civilt\u00e0 indoeuropea che si sarebbe estesa su tutto l'Adriatico nord-occidentale, e sarebbero riconducibili alla cultura dei campi di urne.\nIl processo di romanizzazione della \"Venetia\" \u00e8 avvenuto in maniera graduale: Veneti e Romani furono infatti alleati a partire dal III secolo a.C.: nel 225-222 a.C. Veneti e Cenomani strinsero un'alleanza militare con Roma contro gli Insubri, i Boi e i Gesati, fornendo un contingente di 20.000 uomini. I Galli vennero sconfitti nella battaglia di Clastidium nel 222.\nNel 216 milizie venete combatterono a Canne contro Annibale. \nNel 181 a.C. la dedizione della colonia romana di Aquileia, sorta al limite del territorio dei Veneti, rafforz\u00f2 ulteriormente i tradizionali rapporti di collaborazione con i Romani e dopo la guerra sociale nell'89 a.C. diverse citt\u00e0 venete ottennero lo \"ius Latii\". Nel 49 a.C. le popolazioni del territorio ottennero da Giulio Cesare la piena cittadinanza romana.\nIn epoca augustea il territorio venne inserito nella Regio X Venetia et Histria, che ebbe come centro principale Aquileia. Sotto Diocleziano divenne \"provincia Venetiae et Histriae\" estendendo i propri limiti fino al fiume Adda.\nLa cristianizzazione della regione ebbe luogo a partire da Aquileia, dove il Cristianesimo era giunto probabilmente per mare. Secondo la tradizione fu san Marco evangelista a fondare la chiesa di Aquileia. Egli avrebbe inoltre inviato il greco Prosdocimo a evangelizzare Padova, Asolo, Vicenza, Treviso, Altino ed Este. All'evangelizzazione di Verona avrebbe contribuito una comunit\u00e0 cristiana proveniente dall'Africa romana; africano \u00e8 anche San Zeno, patrono della citt\u00e0.\nStoria medievale.\nLe invasioni barbariche e la caduta dell'Impero d'Occidente.\nLe prime infiltrazioni di trib\u00f9 germaniche nel territorio della regione ebbero luogo gi\u00e0 nel 168-169 d.C. con il saccheggio di Oderzo per opera dei Quadi e dei Marcomanni. Fu tuttavia a partire dal V secolo che le incursioni si fecero ripetute e pi\u00f9 devastanti, con gli Unni, gli Eruli, infine con gli Ostrogoti di Teodorico, che stabilirono il loro regno sul Veneto e sull'Italia nel 493.Ci\u00f2 nonostante, il quadro regionale restava ancora sostanzialmente unitario; lingua, scrittura, istituzioni, tecniche agricole e manifatturiere, pur indebolite, sopravvissero all'impatto di questa ondata barbarica.\nBizantini e Longobardi.\nLa dominazione gota termin\u00f2 brutalmente a met\u00e0 del VI secolo a seguito dell'invasione delle armate bizantine guidate dai generali Narsete e Belisario.Poco dopo, nel 568 d.C., per\u00f2 ebbe luogo la formidabile e devastante invasione dei \"Longobardi\", che port\u00f2 alla sottrazione al dominio imperiale di buona parte dell'Italia settentrionale. Fu in quella fase che in Veneto venne a crearsi una separazione tra la zona continentale, sotto il dominio longobardo, e quella costiera, ancora dipendente dall'Impero bizantino. Contemporaneamente, lo scisma tricapitolino provocava un'ulteriore frattura anche in campo religioso, destinata a durare per tutto il secolo successivo.\nLe terre venete appartenenti al nuovo regno longobardo vennero divise tra i ducati, di Vicenza, Verona e Ceneda. Il tessuto sociale della Terraferma conobbe un rapido declino; una certa continuit\u00e0 della vita cittadina fu garantita dai vescovi, divenuti riferimenti autorevoli in campo morale, culturale e sociale. Vi sorsero fondazioni monastiche legate o dipendenti dall'abbazia di Bobbio che crearono le basi per lo sviluppo dell'agricoltura, con la diffusione di vigneti, castagneti, oliveti, mulini e frantoi. Si riaprirono le vie commerciali e di comunicazione: olio, sale, legname, carne, ecc. Fra queste il grande \"Piorato di San Colombano di Bardolino\", con il territorio del lago di Garda, dei fiumi Adige, Mincio, la zona della Valpolicella e del veronese, fra le varie produzioni vitivinicole e di olio del territorio monastico si distinguevano anche le peschiere del Garda, il cui pesce veniva commercializzato grazie alla conservazione sotto sale e olio.\nLa zona bizantina venne invece dapprima unita nel 580 ai superstiti territori settentrionali nel costituire l'eparchia Annonaria, per essere poi resa nel 584 provincia autonoma dipendente dall'Esarcato d'Italia col nome di \"Venetia maritima\". Dall'entroterra le autorit\u00e0 politiche e religiose romano-venete, assieme a parte delle popolazioni, trovarono rifugio nei principali centri lagunari, in particolare Grado, Caorle, Eraclea, Torcello, Malamocco, Rialto, Olivolo, Chioggia, Cavarzere, oltre alle oggi scomparse Ammiana e Costanziaco. Queste isole, che gi\u00e0 da un secolo avevano incominciato a svilupparsi, andarono quindi a costituire, nel 697, durante il regno dell'imperatore Leonzio, il ducato di Venezia.\nA definire la separazione anche formale fra i due mondi (seppur una forte osmosi continu\u00f2 sempre a esistere) occorse la definizione dei confini (\"terminatio\") fra il \"Ducatus Venetiarum\" e il \"Regnum Langobardorum\", siglato dal re Liutprando e dal primo doge della Repubblica di Venezia Paoluccio Anafesto.\nIl territorio lagunare assunse sempre maggiori caratteri di indipendenza dal potere centrale bizantino, fino a che, con la conquista longobarda di Ravenna nel 751, la dipendenza politica da Bisanzio divenne poco pi\u00f9 che formale. Nel frattempo la sede del \"Dux\" venne trasferita da Eraclea ai margini della Terraferma nella meno accessibile Metamauco/Malamocco.\nLa nascita di Venezia e la Marca Veronese.\nAlla fine dell'VIII secolo il regno longobardo venne travolto dai Franchi di Carlo Magno, incoronato imperatore del Sacro Romano Impero nella notte di Natale dell'800. Il figlio di questi, Pipino, tent\u00f2 anche la conquista dei territori costieri, ma, respinto, dovette riconoscere anche formalmente l'indipendenza del Ducato veneto nel trattato dell'811 con l'Impero Bizantino. All'interno di quella federazione di centri e territori lagunari, da Grado a Loreo, nota come \"Dogado\", si afferm\u00f2 Venezia, imponente organismo urbano sviluppatosi attorno al polo mercantile di Rialto, in cui nell'812 venne trasferita da Malamocco, distrutta da Pipino, la capitale.\nAnche dal punto di vista religioso fu sancita nell'827 una divisione fra il mondo del Veneto continentale e della Venezia marittima: i vescovi della terraferma continuarono a essere sottoposti alla sede metropolita di Aquileia, mentre il fitto reticolo di nuove sedi diocesane sorte nella laguna riconobbe come referente il patriarcato di Grado.\nI problemi dinastici in seno all'impero franco e le terribili aggressioni degli Ungari nel 900 provocarono un vuoto di poteri e una dilagante conflittualit\u00e0 che afflissero il Veneto continentale fino alla met\u00e0 del X secolo. L'autorit\u00e0 imperiale venne infine ristabilita da Ottone I: egli aggreg\u00f2 nel 962 un vasto territorio dell'Italia nord-orientale al \"ducato di Baviera\" e successivamente, nel 976 al \"ducato di Carinzia\". L'organismo che ne deriv\u00f2, aventi finalit\u00e0 di cerniera fra Germania e Italia, fu chiamato, dal nome della sua principale citt\u00e0, Marca di Verona. Da questa si staccarono nel 1027 il territorio della diocesi di Trento, che si organizz\u00f2 in principato ecclesiastico e il Friuli nel 1077, che incominci\u00f2 una sua autonoma parabola storica sotto l'autorit\u00e0 dei Patriarchi di Aquileia.\nI legami fra la Marca Veronese e l'Impero vennero rafforzati dalla presenza nel territorio di diverse dinastie feudali di origine germanica: tra le pi\u00f9 famose, destinate a giocare un ruolo importante nei secoli successivi, gli Este, gli Ezzelini, i Da Camino, i Da Carrara.\nDal XII al XIII secolo - Comuni, Signorie e ascesa del Ducato di Venezia.\nA partire dai primi decenni dopo il 1000, si assistette in tutto il Veneto a un decollo economico e a una ripresa della vita sociale nelle citt\u00e0 principali, che incominciarono a esercitare un controllo egemonico sul loro contado.Dalla fine del X secolo, poi, Venezia incominci\u00f2 la sua espansione marittima nell'Adriatico, del quale prese a configurarsi come potenza egemone fino a farlo diventare il Golfo di Venezia, e ad accrescere enormemente i propri privilegi e commerci in Oriente.\nContemporaneamente allo sviluppo economico, nella Marca Veronese (che a partire dal 1200 cominci\u00f2 a essere identificata col nome di Marca Trevisana), si assistette a un indebolimento del sistema feudale, caratterizzato dalla progressiva emersione dei liberi comuni: fra i pi\u00f9 importanti Verona (1136), Padova (1138), Treviso e Vicenza.La Terraferma divenne un territorio sempre meno soggetto all'effettivo controllo degli imperatori tedeschi.\nIl milleduecento fu contraddistinto dall'espansione del potere veneziano in tutto il Mediterraneo orientale, culminato con la Quarta crociata e la creazione nel 1205 dell'Impero latino di Costantinopoli, nel quale a Venezia era garantito il dominio sulla \"quarta parte e mezza dell'impero di Rom\u00e0nia\". Lo \"Stato da Mar\" giunse a includere, oltre ai territori dell'Istria e della Dalmazia, le isole Ionie, Creta, Cipro, e tutta una serie di basi e piazzeforti nel Peloponneso, nell'Egeo e in Anatolia. Nonostante il mare fosse la fonte primaria della propria ricchezza, Venezia non perse mai interesse per l'entroterra: essa mantenne forti legami in particolare con il Trevigiano e il Padovano, appoggi\u00f2 la Lega Veronese e ader\u00ec alla Lega Lombarda poi, assurgendo a un prestigiosissimo ruolo di mediatrice (e al contempo di terza forza) fra papa Alessandro III e l'imperatore Federico Barbarossa, con la riconciliazione celebrata in San Marco nel 1177 (Pace di Venezia).\nNel Duecento si assistette in tutta la terraferma alla trasformazione dei liberi comuni in potenti signorie in lotta tra loro per l'egemonia regionale. La prima a emergere fu la signoria di Ezzelino III da Romano, che riusc\u00ec a conquistare gran parte del Veneto centro-settentrionale. Treviso cadde in mano ai da Camino, a Verona si imposero nel 1262 i signori della Scala, divenendo la capitale di un potente stato, che al suo culmine valic\u00f2 l'Appennino, giungendo fino a Lucca.\nI secoli XIV e XV e il dominio veneziano.\nNonostante Venezia avesse nel mare il centro dei propri interessi economici, essa mantenne sempre vivi i legami con il proprio entroterra, esercitando una forte attrazione sulle tormentate citt\u00e0 della Marca Trevigiana. Gi\u00e0 nel 1291 Motta di Livenza pass\u00f2 alla repubblica, primo territorio di Terraferma a darsi al governo di Venezia. Fu tuttavia a partire dal XIV secolo che la Serenissima incominci\u00f2 a intervenire in modo sempre pi\u00f9 deciso nella politica regionale, soprattutto per impedire che il potente stato Carrarese ne minacciasse le vie di comunicazione terrestri e fluviali.\nNel 1318, infatti, Padova aveva perduta la propria libert\u00e0 comunale, divenendo signoria dei da Carrara, che presto entrarono in conflitto con Venezia e con Verona.\nIl potere e l'influenza crescente della repubblica suscitarono le gelosie dei suoi vicini, che costituirono nel 1379 una formidabile coalizione che riuniva i Carraresi, il Duca d'Austria, il Re d'Ungheria, il Patriarcato di Aquileia e Genova, scatenando contro Venezia quella che sarebbe passata alla storia come la Guerra di Chioggia e conclusa nel 1381 con la vittoria sul mare contro Genova e la perdita di Treviso per terra (ottenuta nel 1339), ceduta al Duca d'Austria.\nLa minaccia incombente dei Carraresi, a cui si era aggiunto lo stato visconteo, impadronitosi fra il 1387 e il 1390 di gran parte del Veneto, non venne comunque meno.Dapprima la repubblica reag\u00ec con decisioni alle mire di Francesco II da Carrara, riprendendosi Treviso nel 1388 e quindi in rapida successione praticamente tutte le terre della marca trevigiana: il 28 aprile 1404, il Senato Veneto accetta la dedizione di Vicenza, pochi giorni dopo fu la volta di Cologna (7 maggio), di Belluno (il 18 maggio), Bassano (10 giugno), Feltre (15 giugno), e quindi dall'Altopiano dei Sette Comuni il 20 febbraio 1405 e di Verona il 22 giugno. Infine il 22 novembre cadde anche Padova e gli ultimi Carraresi finirono la loro esistenza in prigionia.\nL'unit\u00e0 del Veneto era praticamente ricomposta. Per queste terre, oltre alla fine dei conflitti e alla instaurazione di un governo stabile e rispettato, le dedizioni alla Serenissima significarono, di solito, la concessione di particolari statuti di autonomia che garantivano, in cambio dell'atto di soggezione a Venezia e dell'accettazione di governatori inviati dal Senato Veneto, il mantenimento di gran parte degli istituti e delle leggi preesistenti: lo \"Stato da Tera\" nasceva, di fatto, come sorta di stato federale \"ante litteram\".\nNel corso del Cinquecento, la repubblica di Venezia espanse ulteriormente i propri possedimenti, includendo nel 1420 il Cadore e il Friuli, seguiti nel 1428 da Brescia, Bergamo e Crema e conquistando il Polesine, gi\u00e0 occupato nel 1405 e definitivamente strappato al duca di Ferrara nel 1484.\nStoria moderna.\nDal XVI al XVIII secolo: la \"Pax Veneta\".\nNella seconda met\u00e0 del Quattrocento e agli inizi del Cinquecento, Venezia continu\u00f2 la sua politica espansionistica, portando il Leone di San Marco in Romagna, Trentino meridionale, a Gorizia, Trieste e finanche in Puglia. Alla vigilia della guerra del 1509, la repubblica veneta, fra \"Stato da Mar\" e \"Stato da Tera\", costituiva un impero multietnico abitato da veneti, lombardi, friulani, istriani, romagnoli, dalmati, croati, albanesi, pugliesi, greci e ciprioti.\nNel 1508, in seguito alla sconfitta per opera dei veneti dell'imperatore d'Austria che perse Trieste e Gorizia, si form\u00f2, sotto l'impulso di Papa Giulio II, cui Venezia aveva tolto le citt\u00e0 della Romagna, una coalizione anti-veneziana, nota come Lega di Cambrai, che dichiar\u00f2 guerra alla repubblica. Venezia reag\u00ec mobilitando l'esercito e mettendovi a capo Bartolomeo d'Alviano. Il 14 maggio 1509 ad Agnadello nel cremasco, le truppe venete sono sbaragliate dall'esercito di Luigi XII di Francia: in pochi giorni gran parte dello \"Stato da Tera\" \u00e8 occupato dal nemico.\nGrazie alla diplomazia, che seppe sfruttare e attizzare le contrapposizioni nel campo dei collegati, e alle vittorie militari dell'esercito riorganizzato (tra queste quella di Marignano, in cui la cavalleria veneta, venuta in soccorso alle fanterie francesi, consent\u00ec a Francesco I di conseguire una vittoria sulle truppe svizzere), la repubblica riconquist\u00f2 gran parte della Terraferma, ritornando sui confini di fine Quattrocento. Fu perduto il territorio dell'Ampezzano, che rimase austriaco fino al 1918. Finito il lungo periodo bellico, nel 1530 incominci\u00f2 un periodo di sviluppo che si protrasse, senza significative interruzioni, per quasi tre secoli fino a 1797.\nAl declino dei commerci e dell'impero marittimo della Serenissima incominciato nel Cinquecento, si accompagn\u00f2 una crescente attenzione del patriziato per la propriet\u00e0 fondiaria di terraferma, riducendo progressivamente il dinamismo del ceto dirigente e portando sempre pi\u00f9 verso la stagnazione sociale e politica della repubblica.\nSe nel Seicento Venezia fu ancora in grado di combattere i Turchi per difendere gli ultimi possedimenti marittimi e di promuovere una parziale riorganizzazione dell'esercito di terra, giungendo a una pi\u00f9 definitiva sistemazione dei contesi confini con l'Austria, il Settecento segn\u00f2 il definitivo tramonto del modello politico che per un millennio aveva retto le sorti dello Stato.\nStoria contemporanea.\nL'arrivo di Napoleone e la dominazione austriaca.\nAlla fine del XVIII secolo fermenti rivoluzionari e borghesi percorrevano anche la repubblica veneta, mentre dalle Alpi irrompevano le truppe di Napoleone Bonaparte, disceso nella campagna d'Italia.\nVenezia rifiut\u00f2 di schierarsi, dichiarando la propria neutralit\u00e0 e al contempo rifiutando di mobilitare le truppe a difesa dei propri territori. Il Veneto divenne campo di battaglia tra gli opposti schieramenti. La Terraferma venne infine occupata dalle truppe francesi, cui venne permesso di entrare nelle citt\u00e0.\nLa situazione esplosiva cos\u00ec creata deflagr\u00f2 con le Pasque veronesi, una ribellione contro la presenza francese che forn\u00ec a Napoleone il pretesto per rovesciare il governo aristocratico. Nell'inutile tentativo di evitare l'inevitabile Venezia smobilit\u00f2 le truppe, ritirandosi nel Dogado, ma sotto la minaccia d'invasione della stessa Venezia, il 12 maggio 1797 il Maggior Consiglio decret\u00f2 la fine della repubblica cedendo i poteri alla Municipalit\u00e0 democratica.\nSeguirono una serie di saccheggi e di violenze da parte dei francesi, desiderosi di ottenere dalle terre venete il massimo bottino possibile e al contempo di fornire il minor vantaggio possibile all'Austria, cui quelle terre erano destinate sin dal preliminare di pace poi formalizzato col trattato di Campoformio.\nIl Veneto rimase dunque sotto amministrazione austriaca dal 1797 al 1805 quando, in seguito alla Pace di Presburgo, venne annesso al Regno d'Italia di dominazione francese, nell'ambito del quale rimase per un decennio. Con la caduta di Napoleone il dominio austriaco venne ristabilito con la costituzione del Regno Lombardo-Veneto.\nIl sessantennio di dominazione asburgica venne per\u00f2 caratterizzato dai moti risorgimentali, culminati con le ribellioni di Vicenza, Padova, Treviso e la costituzione a Venezia della repubblica di San Marco nel 1848. Mentre Verona diveniva uno dei capisaldi del Quadrilatero austriaco, i moti rivoluzionari nelle citt\u00e0 dell'entroterra vennero repressi dall'armata imperiale. Nonostante l'auspicata unione al Regno di Sardegna, i rovesci militari subiti dall'esercito piemontese durante la prima guerra di indipendenza lasciarono isolata la repubblica marciana, che, nonostante la resistenza contro le truppe di Josef Radetzky, dovette infine capitolare il 24 agosto 1849.\nAl termine della seconda guerra di indipendenza, nel 1859, gli austriaci tenevano ancora il Veneto: giunto alle porte di Verona, infatti, l'esercito franco-piemontese venne arrestato dalla firma dell'armistizio di Villafranca da parte di Napoleone III.\nL'unione al Regno d'Italia.\nL'unione del Veneto al Regno d'Italia avvenne nel 1866 dopo la terza guerra di indipendenza. Nonostante l'Italia risultasse sconfitta dall'esercito austro-veneto per terra a Custoza e per mare a Lissa, la vittoria prussiana nella Battaglia di Sadowa port\u00f2 ad accordi di pace fra le principali potenze europee che prevedevano la cessione del Veneto non all'Italia, paese da cui non si considerava sconfitta, bens\u00ec alla Francia, nell'intesa che Napoleone III lo avrebbe consegnato a Vittorio Emanuele II previa organizzazione di un plebiscito.\nIl trattato di pace di Vienna firmato il 3 ottobre 1866 disponeva testualmente che la cessione del Veneto (con Mantova e Udine) al Regno d'Italia dovesse aversi \"sotto riserva del consenso delle popolazioni debitamente consultate\".\nNapoleone III procedette all'organizzazione del plebiscito delle province venete e di Mantova, in ottemperanza al trattato di pace, secondo il quale: \"I cittadini delle Provincie Italiane liberate, convocati nei Comizi il giorno 21 e il 22 ottobre scorso, hanno dichiarata l'unione al Regno d\u2019Italia colla Monarchia costituzionale di Vittorio Emanuele II\". Napoleone III tuttavia fu soggetto a forti pressione dei Savoia, affinch\u00e9 cedesse anzitempo le fortezze e il controllo militare della regione in anticipo sull'esito del plebiscito e anche alla stessa organizzazione del plebiscito. Il conte di Gramont, cui fu affidato provvisoriamente il territorio del Veneto attuale, pi\u00f9 Mantova e il Friuli escluso Trieste, cerc\u00f2 di rispettare l'impegno. Le pressioni indussero tuttavia Napoleone III a consegnare le fortezze e a lasciar occupare il Veneto alle truppe del Regno prima ancora che si tenesse un plebiscito. Il plebiscito fu organizzato nei giorni 21 e 22 ottobre 1866 a suffragio universale maschile (ovvero solo il 30% della popolazione venne chiamato alle urne). Il risultato fu di 646.789 s\u00ec, 69 no, 567 voti nulli.\nLa Grande Guerra.\nIl 24 maggio 1915 l'Italia entr\u00f2 nel primo conflitto mondiale (primo colpo di cannone sparato dal Forte Verena) a fianco delle potenze dell'Intesa con l'obbiettivo di sottrarre all'Impero austro-ungarico il Friuli austriaco con la citt\u00e0 di Gorizia e la Venezia-Giulia, con Trieste, l'Istria e Fiume. Il Veneto divenne pertanto la retrovia del lunghissimo fronte esteso dalle Piccole Dolomiti alle Dolomiti, alla Carnia e all'altopiano carsico. Treviso divenne sede dell'Intendenza del Regio Esercito, mentre a Padova si stabilirono vari Comandi Superiori, compreso quello della 3\u00aa Armata, numerosi reparti logistici e il principale ospedale militare del fronte.\nIl collasso del fronte nella notte del 24 ottobre 1917, durante la battaglia di Caporetto, trasform\u00f2 di colpo il territorio veneto nel cuore del nuovo fronte. Sotto la minaccia dell'accerchiamento e della sconfitta totale, l'esercito tent\u00f2 un ripiegamento in breve trasformatosi in rotta. La via che minacciava i capoluoghi veneti si presentava completamente spalancata per l'imperial-regio esercito austro-ungarico. Nel disperato tentativo di difendere Venezia e la sua preziosa base navale, l'esercito italiano tent\u00f2 di riorganizzarsi prima sulla Livenza, quindi si attest\u00f2 sul Piave, dove si impegn\u00f2 in una lunga battaglia di resistenza.\nI territori a nord del fronte rimasero quindi in mano austriaca sino al 1918 e alla vittoria finale nella battaglia di Vittorio Veneto.\nLa prima guerra mondiale lasci\u00f2 sul territorio gravissimi danni. Interi paesi vennero cancellati lungo la linea del Piave, cos\u00ec come in montagna (Asiago venne completamente rasa al suolo) mentre le campagne risultavano incolte e spopolate.\nL'enorme povert\u00e0 lasciata dalle macerie della guerra favor\u00ec una massiccia emigrazione, diretta in massima parte verso i paesi dell'America latina e altre regioni d'Italia.\nLa seconda guerra mondiale.\nLa seconda guerra mondiale apport\u00f2 nuove distruzioni.\nDopo l'armistizio dell'8 settembre 1943, il territorio venne occupato dalle truppe germaniche. Verona divenne una delle capitali della RSI, con l'insediamento di importanti comandi militari e di alcuni ministeri.\nIn questo periodo enormi distruzioni vennero causate dai bombardamenti aerei (particolarmente feroce quello che colp\u00ec e rase al suolo gran parte di Treviso). E altri massicci bombardamenti su Padova e Verona e in particolare Vicenza, anche questa quasi rasa al suolo. Enormi distruzioni pat\u00ec in particolare poi il polo industriale di Marghera, ripetutamente colpito dai bombardamenti alleati.\nIl territorio veneto divenne quindi terreno delle azioni di guerriglia durante la Resistenza partigiana.\nCon la resa incondizionata dell'occupante tedesco il 29 aprile 1945 il Veneto venne infine liberato dal nazi-fascismo.\nDal secondo dopoguerra a oggi.\nIl 2 giugno 1946 massiccia fu la partecipazione della popolazione veneta al referendum che sanc\u00ec il passaggio dalla monarchia alla repubblica.\nCon l'entrata in vigore il 1\u00ba gennaio 1948 della Costituzione della Repubblica Italiana, nella nuova organizzazione dello Stato venne prevista la creazione del Veneto come regione a statuto ordinario.\nNel dopoguerra, riprese l'emigrazione che interess\u00f2 America, Europa e altre regioni del nord Italia.\nSi stima in circa le persone emigrate negli anni dal 1876 al 1976 dal Veneto, di fatto la regione italiana a maggior emigrazione in tale periodo (seconda \u00e8 la Campania, con ).\nDurante gli anni cinquanta l'attivit\u00e0 industriale di Porto Marghera incominci\u00f2 a riprendersi dalle devastazioni portate dal conflitto, riprendendo a crescere, fino a raggiungere la massima espansione negli anni 1960, quando il polo industriale divenne uno dei pi\u00f9 importanti d'Europa.\nA partire dagli anni sessanta, si \u00e8 verificata in Veneto una proliferazione di piccole e medie imprese.\nPolitica.\nSuddivisione amministrativa.\nDal 1\u00ba gennaio 1948, ex art. 131 della vigente Costituzione italiana, il Veneto \u00e8 una regione a statuto ordinario della Repubblica Italiana, ma solo con la legge 281 del 1970 furono attuate le sue funzioni. Con 563 comuni sul suo territorio, il Veneto \u00e8 la terza regione d'Italia per suddivisione comunale. Il Veneto \u00e8 suddiviso in 7 enti di area vasta (di cui 6 province e 1 citt\u00e0 metropolitana):\nPresidente e giunta regionale.\nIl presidente della regione \u00e8 Luca Zaia, eletto per il primo mandato il 30 marzo 2010. I risultati delle elezioni regionali in Veneto del 2020 hanno riconfermato Zaia alla carica di presidente con il 76,79 % dei voti.\nLa sede dei lavori della giunta regionale \u00e8 a Palazzo Balbi, sul Canal Grande a Venezia.\nConsiglio regionale.\n\u00c8 l'organo di rappresentanza democratica del popolo veneto, determina l'indirizzo politico e amministrativo della Regione e ne controlla l'attuazione; esercita la potest\u00e0 legislativa, nonch\u00e9 la potest\u00e0 regolamentare non attribuita da singole leggi regionali della Giunta; adempie alle altre funzioni conferitegli dalla Costituzione, dallo Stato e dalle leggi. \n(art. 33 - legge regionale statutaria 17 aprile 2012, n.1). Ha sede presso Palazzo Ferro Fini, Venezia.\nStatuto e autonomia.\nL'istituzione formale della Regione del Veneto si deve alla Costituzione del 1948, peraltro rimasta inattuata sino al 1970. Lo statuto regionale del 1971 \u00e8 l'unico statuto regionale, oltre a quello sardo, che definisce \u00abpopolo\u00bb gli abitanti della regione.\nTra il 2005 e il 2008 sono stati effettuati vari referendum, con esito positivo, da parte di comuni confinanti con le regioni del Trentino-Alto Adige e del Friuli Venezia Giulia, per ottenere il passaggio dalla regione del Veneto alle due regioni autonome limitrofe. Il procedimento costituzionale richiede che i referendum con esito positivo vengano esaminati per l'approvazione finale dal parlamento nazionale, previo parere obbligatorio dei due consigli regionali interessati.\nL'11 gennaio 2012 il Consiglio regionale ha approvato in seconda votazione il nuovo statuto. Il successivo 4 febbraio, tuttavia, il governo Monti annuncia di voler impugnare dinanzi alla Corte costituzionale lo Statuto per contrasto tra il comma IV dell'art. 30 sull'autonomia finanziaria e l'articolo 119 comma II della Costituzione, scatenando, tra l'altro, le vivaci proteste della maggioranza regionale, intenzione decaduta dietro promessa da parte della presidenza regionale di modificare il comma specificando l'obbligo del rispetto da parte del bilancio regionale dei vincoli e dei principi di coordinamento della finanza pubblica.\nProgetto d'indipendenza o di autonomia.\nIl 12 giugno 2014, il Consiglio regionale, a maggioranza, ha votato il progetto di legge per indire un referendum sull'ipotesi di indipendenza del Veneto dall'Italia. Il progetto di legge \u00e8 stato quindi convertito nella legge regionale numero 16/2014 il 19 giugno 2014, accompagnata dalla legge numero 15/2014, relativa a un referendum per l'autonomia regionale.\nNel giugno 2015 la Corte costituzionale ha sentenziato, a seguito dell'impugnazione da parte del governo, la bocciatura completa del referendum sull'indipendenza e parziale del referendum sull'autonomia, il quale, dopo un nuovo giudizio da parte della Consulta, \u00e8 stato ammesso. Il referendum si \u00e8 svolto domenica 22 ottobre 2017, con affluenza del 57,2% e il 98,1% di voti favorevoli. Sempre lo stesso giorno \u00e8 stato svolto un referendum analogo anche in Lombardia.\nSociet\u00e0.\nEvoluzione demografica.\nLa popolazione del Veneto non \u00e8 omogeneamente distribuita. Se la media pianura vanta le densit\u00e0 maggiori (soprattutto lungo la fascia che va da Verona a Venezia passando per Vicenza, Padova e Treviso), meno popolati sono la bassa Veronese (eccetto nel quadrilatero comprendente Bovolone, Isola della Scala, Nogara, Cerea e Legnago) e il Polesine (specie in seguito all'alluvione del 1951). Ancor meno abitate sono le Prealpi e la montagna (la provincia di Belluno mostra le densit\u00e0 minori), eccetto l'alto Vicentino (con Schio, Valdagno, Thiene, Bassano del Grappa) e la Valbelluna. A partire dagli anni ottanta si \u00e8 verificato il fenomeno, molto diffuso in tutto il Norditalia, dello spopolamento delle grandi citt\u00e0 (Venezia con Mestre in testa) a favore dei piccoli e medi comuni delle \"cinture\" periurbane. Questo ha portato a un notevole sviluppo urbano e taluni hanno constatato la formazione di una vasta megalopoli che si estende in particolare tra Padova, Mestre e Treviso (la cosiddetta PaTreVe o Triangolo Veneto). Nel rapporto annuale Censis del 2008 si parla di una grande regione metropolitana (\"GREM\") veneta estesa su che conta una popolazione di abitanti e di una piccola area metropolitana (\"PAM\") veronese estesa su e con una popolazione di abitanti.\nIl tasso di incremento naturale annuo \u00e8 stato uno dei pi\u00f9 elevati d'Italia, ma dal 1983 \u00e8 divenuto per la prima volta negativo. Anche se oggi questa tendenza permane (e, anzi, si \u00e8 rafforzata), il Veneto resta una delle regioni del Nord Italia con il pi\u00f9 alto indice di natalit\u00e0. Il fenomeno, tuttavia, varia notevolmente da provincia a provincia, anche se la popolazione residente continua comunque a crescere per effetto dell'immigrazione dall'estero, divenuta notevole a partire dal 1990.\nDalla fine dell'Ottocento ebbe luogo un'intensa emigrazione di veneti all'estero a causa dell'estrema povert\u00e0 della regione. Gli abitanti del Veneto si spostarono particolarmente verso Australia, Argentina, Uruguay e Brasile. Infatti il Veneto \u00e8 stato, sino agli anni settanta, una terra di emigrazione (oltre 3 milioni di partenze tra il 1870 e il 1970) per via della povera economia contadina, non affiancata da impianti industriali di rilievo. Sino al fascismo i flussi si dirigevano specialmente in America Latina (Brasile, Argentina); negli anni trenta le bonifiche promosse da Mussolini portarono gli emigranti nel Lazio (Latina) e in Sardegna (Mussolinia di Sardegna, oggi Arborea) e anche nelle colonie italiane d'Africa; nel secondo dopoguerra, le correnti si spostarono verso le aree industriali della Lombardia, del Piemonte e della Liguria, e verso l'Europa centrale, specie dopo l'alluvione del Polesine nel 1951 (che costrinse decine di migliaia di persone a lasciare la propria terra).\nIl notevole sviluppo dell'industria a partire dagli anni settanta trasform\u00f2 il Veneto da terra di emigrazione a terra di immigrazione. Pi\u00f9 che i rientri, molti sono stati gli immigrati dal Meridione e in seguito dall'estero (Nordafrica, Europa orientale), il che ha fatto del Veneto la quinta regione per numero di abitanti (dopo Lombardia, Campania, Lazio e Sicilia) e una delle prime per numero di stranieri residenti.\nComuni pi\u00f9 popolosi.\nDi seguito la tabella riporta la popolazione residente nei comuni del Veneto con pi\u00f9 di abitanti (in grassetto i capoluoghi di provincia):\nEtnie e minoranze straniere.\nCome molte altre regioni italiane, nel XXI secolo il Veneto \u00e8 diventata una societ\u00e0 multietnica con una presenza significativa di cittadini provenienti dall'estero: al 1\u00ba gennaio 2019 risiedevano stranieri su un totale di cittadini, rappresentando quindi il 10,2% della popolazione totale. Nella stessa data, le nazionalit\u00e0 maggiormente rappresentate erano quella rumena, con residenti, la marocchina, con residenti, la cinese, , la albanese, , la moldava, , la bengalese, , l'ucraina, , l'indiana, , la nigeriana, , e la serba con residenti.\nLingue e dialetti.\nNella Regione sono parlate, oltre all'italiano e al veneto, altre tre lingue autoctone: il cimbro, il ladino e il friulano. Esistono inoltre alcune zone della provincia di Rovigo in cui si parla anche il dialetto ferrarese.\nLa Regione Veneto si caratterizza per una forte conservazione del proprio idioma storico, distinto in diversi dialetti. Secondo le statistiche, \u00e8 compreso da quasi il 70% della popolazione, con un sostanziale bilinguismo Italiano-veneto. La vivacit\u00e0 della lingua veneta \u00e8 confermata dal fiorire di iniziative culturali ed editoriali che, soprattutto in questi ultimi anni, hanno visto un moltiplicarsi di pubblicazioni. La forte riscoperta delle identit\u00e0 storico-linguistiche \u00e8 stata recentemente sancita da una legge della Regione Veneto, approvata dal consiglio regionale il 28 marzo 2007, volta alla valorizzazione, alla tutela e alla diffusione della lingua veneta.\nLe altre lingue sono diffuse in aree molto limitate e parlate da minoranze che, spesso, antepongono ai loro idiomi l'italiano o il veneto stesso.\nSe all'interno della Regione Veneto esistono diverse comunit\u00e0 allofone, specularmente, venetofone sono alcune aree delle regioni confinanti, in particolare il Friuli-Venezia Giulia occidentale e meridionale (nei dintorni di Pordenone e Monfalcone, tutta la zona costiera da Grado fino a Muggia), il Trentino orientale e meridionale, e parte della provincia di Mantova. All'estero \u00e8 venetofona la comunit\u00e0 italiana della Venezia Giulia in Slovenia (Istria) e in Croazia (Istria, Quarnaro e Dalmazia).\nIl veneto parlato nella Regione Veneto si divide essenzialmente in quattro macroaree, ognuna con caratteristiche proprie, pur non perdendo la sostanziale unitariet\u00e0 linguistica. L'area pi\u00f9 vasta \u00e8 quella centrale, comprendente la provincia di Padova e Vicenza, parte della provincia di Rovigo e parte della provincia di Venezia: tra i fenomeni pi\u00f9 interessanti che la caratterizzano, oltre a una marcata conservazione delle vocali atone finali, vi \u00e8 il fenomeno della metafonesi. Questa \u00e8 invece assente nell'area veneziana, che si estende su tutta la laguna di Venezia, da Chioggia fino a Caorle e ha storicamente costituito il riferimento su cui si \u00e8 modellata la \"koin\u00e8\" linguistica veneta. Da registrare in quest'area una minore conservazione della vocali atone finali. Questo fenomeno diviene ancora pi\u00f9 marcato nelle altre due aree, quella settentrionale trevigiano-bellunese, in cui sono ancora vive le interdentali sorde e sonore, e quella veronese, in cui emerge talvolta il sostrato gallo-italico.\nReligione.\nLa presenza religiosa in Veneto ha da sempre dato vita a numerose istituzioni ed edifici di culto, soprattutto nella citt\u00e0 lagunare, ma non solo.\nAntonio di Padova, noto in citt\u00e0 con il nome \"Il Santo\", fu prima canonico agostiniano a Coimbra (1210), poi frate francescano (1220). Viaggi\u00f2 molto vivendo prima in Portogallo quindi in Italia e in Francia. Nel 1221 si rec\u00f2 al Capitolo Generale ad Assisi dove vide di persona Francesco. Professore di teologia e valente predicatore, fu inviato da Francesco d'Assisi a combattere l'eresia catara in Francia. Fu trasferito poi a Bologna e quindi a Padova. Mor\u00ec all'et\u00e0 di 36 anni. Definito da molti cattolici come Taumaturgo, cio\u00e8 autore di prodigi, per la notevole mole di eventi miracolosi a lui ascritti sin dai primi tempi dopo la sua morte e fino a oggi.\nLa figura di Marco evangelista, legata alla citt\u00e0 di Venezia, si dipana in una serie di tradizioni orali, spesso in contrasto tra loro. Una tradizione lo vuole evangelizzatore in Egitto e fondatore della chiesa di Alessandria che lo vuole come suo primo vescovo. Altra tradizione vuole che Marco - prima di rientrare in Egitto - fosse stato inviato da Pietro nella metropoli alto-adriatica di Aquileia - capoluogo della X Regio Venetia et Histria - per curare l'evangelizzazione dell'area nord-est. A Marco si deve la scelta dei primi Vescovi della Chiesa-madre di Aquileia (Ermagora e Fortunato) dalla quale deriver\u00e0, in tempi e per complesse vicende successive, il titolo del Patriarca di Grado poi assorbito da Venezia. Dopo la sua morte ad Alessandria, le spoglie del santo vengono trafugate da mercanti veneziani e portate nell'828 a Venezia, dove pochi anni dopo verr\u00e0 dato inizio alla costruzione della Basilica che ancora oggi ospita le sue reliquie.\nIl Veneto ospita anche i resti di un altro evangelista, San Luca, che riposano (tranne la testa conservata a Praga) nella Basilica di Santa Giustina a Padova, assieme alle reliquie di san Mattia apostolo.\nTra i luoghi di culto, oggetto di pellegrinaggi, vanno ricordati: il Santuario della Madonna di Monte Berico a Vicenza; il Santuario della Madonna della Corona, nelle montagne veronesi; il Santuario della Beata Vergine del Covolo, edificio progettato da Antonio Canova situato sulle pendici del monte Grappa; il santuario, pi\u00f9 moderno e all'interno della citt\u00e0 di Padova, di San Leopoldo e il Santuario del Cristo Alluvionato a Lama Polesine in provincia di Rovigo.&lt;br&gt;\nLa fede Cristiana si fuse in tale maniera con la tradizione popolare e la vita quotidiana dei veneti che proprio a Verona sorse una nuova arte, unica al mondo: la famosa tecnica dei concerti di campane alla veronese.\nIl Veneto ha dato i natali ad alcuni Pontefici della Chiesa cattolica, tra cui vanno ricordati Papa Pio X (Riese Pio X) e Papa Giovanni Paolo I (Canale d'Agordo). Papa Giovanni Paolo II (Karol Wojty\u0142a) trascorse molte delle sue vacanze nelle montagne venete, soprattutto nel Comelico e a Lorenzago di Cadore. Proprio questi luoghi, ora, sono oggetto di un progetto di valorizzazione grazie al Cammino delle Dolomiti, un percorso ad anello che tocca i luoghi pi\u00f9 importanti della spiritualit\u00e0 presenti nella montagna bellunese.\nNotevoli le presenze di altre confessioni religiose. La confessione protestante, presente in numerose citt\u00e0 con chiese luterane, anglicane, valdesi e metodiste, ha trovato nella Serenissima un ambiente che ha permesso la diffusione della cultura evangelica, data anche la presenza di case editrici.\nAlcune chiese ortodosse si possono trovare a Venezia, oggi rivitalizzate dalla presenza di molte persone provenienti dall'est europeo di tradizione ortodossa. La pi\u00f9 importante \u00e8 la chiesa di San Giorgio dei Greci, sede dell'Arcidiocesi d'Italia e Malta, dipendente dal Patriarcato di Costantinopoli.\nAltra presenza storica, e anche ora molto attiva, \u00e8 quella della comunit\u00e0 ebraica nel ghetto di Venezia, quartiere presente nel sestiere di Cannaregio.&lt;br&gt;\nA Venezia tale comunit\u00e0 crebbe godendo inizialmente di un clima di relativa tolleranza, finch\u00e9 il Consiglio dei Pregadi (Senato) dispose il 29 marzo 1516 che tutti gli ebrei dovessero obbligatoriamente risiedere nel \u201cGhetto nuovo\u201d. Nasce cos\u00ec un'istituzione che verr\u00e0 poi ampiamente applicata anche nel resto d'Europa. Con la caduta della Repubblica e l'avvento di Napoleone furono eliminate le discriminazioni nei confronti degli ebrei, i quali furono equiparati in tutto agli altri cittadini. Le porte del ghetto furono eliminate cos\u00ec come l'obbligo di residenza. Al giorno d'oggi questo complesso \u00e8 rimasto abbastanza integro anche se gli ebrei veneziani sono ormai poche centinaia. Due sinagoghe sono tuttora aperte al culto e quasi tutti gli altri edifici della comunit\u00e0 svolgono ancora funzioni istituzionali (museo, casa di riposo ecc.). Altre comunit\u00e0 ebraiche importanti si trovano a Padova e a Verona.\nNel territorio del Veneto, non sono attualmente presenti moschee di dimensioni importanti: esistono, tuttavia, dei luoghi di culto per i fedeli musulmani, e alcuni progetti di realizzazione di moschee.\nPrima della cristianizzazione del Veneto, erano presenti culti pagani, in particolare alla dea Reitia..\nEconomia.\nDati economici.\nDi seguito la tabella che riporta il PIL e il PIL procapite prodotto nel Veneto dal 1997 al 2008:\nDi seguito la tabella che riporta il PIL, prodotto in Veneto ai prezzi correnti di mercato nel 2006, espresso in milioni di euro, suddiviso tra le principali macro-attivit\u00e0 economiche:\nDal confronto tra il dato regionale e quello nazionale, si evidenzia che rispetto alla media italiana in Veneto \u00e8 pi\u00f9 forte l'incidenza del settore industriale, anche escludendo il settore delle costruzioni. Questa maggiore incidenza dell'industria, si riflette su un minor peso che ha sull'economia veneta tutto quanto ricade sul settore \"Altri Servizi\", dove essenzialmente sono raggruppati i servizi resi dalla pubblica amministrazione, sanit\u00e0, servizi sociali e istruzione pubblica.\nEvoluzione storico-economica.\nIl Veneto \u00e8 una delle regioni pi\u00f9 ricche d'Italia. Ha conosciuto una fortissima espansione economica, sin dal secondo dopoguerra, e oggi \u00e8 sede di importanti attivit\u00e0 industriali e terziarie.\nComplessivamente il PIL della regione Veneto registrato nel 2003 \u00e8 stato di milioni di Euro 1995 che, attualizzati al 2004, corrispondono a milioni di Euro. Il Veneto apporta, nel 2003, un Valore Aggiunto che costituisce il 67% della ricchezza prodotta dall'intero Nord Est e il 9% di quella nazionale. Attualmente, la crisi economica presente a livello mondiale, incide anche sull'economia veneta. Tuttavia, stando ad analisi recenti, l'export sembra ancora trainare la produzione.\nLo sviluppo dell'industrializzazione sul finire dell'Ottocento, contemporaneamente all'unione del Veneto all'Italia, vede una lunga incubazione protoindustriale, una modernizzazione dell'industria laniera, e lo sviluppo di una classe imprenditoriale, che vede nel territorio vicentino il luogo dove insediare le attivit\u00e0 produttive. Il mercato cercava di non rivolgersi pi\u00f9 al proprio interno ma di aprirsi al resto d'Italia, rinnovando i processi manifatturieri e trovando delle spinte in una nuova classe dirigente, che vede nuovi protagonisti d'eccezione imporsi. Tra questi vanno ricordati:\nCon il 1900 e la rivoluzione dell'energia elettrica, si fanno strada alcune societ\u00e0 elettriche, tra cui la Cellina e poi la SADE.\nGiuseppe Volpi, dopo aver costituito la SADE, fu autore della crescita del capitale di questa societ\u00e0, fino a farla diventare una delle pi\u00f9 importanti realt\u00e0 produttive di energia, costruendo una rete di distribuzione elettrica che copr\u00ec buona parte del territorio veneto.\nSuccessivamente, proprio per iniziativa di Volpi, nacque il polo industriale chimico di Venezia (Marghera), il quale fungeva da raffineria e da terminal per l'industria del Nord-Ovest. Tale sviluppo industriale di Marghera incominci\u00f2 nel 1919 per continuare fino al 1932. In questo modo, in Veneto si ha l'introduzione di un'industria ad alta densit\u00e0 di capitale.\nDal 1937 al 1940 il Veneto diventa la terza regione industrializzata d'Italia. L'incremento della potenza installata documentava del progresso tecnico e dei miglioramenti produttivi raggiunti dal Veneto nonostante la pesante congiuntura degli anni trenta. Esso si concentrava nelle province di Vicenza e di Venezia, che detenevano cos\u00ec pi\u00f9 del 50% della potenza complessivamente disponibile, contro il 43,7% di dieci anni prima.\nIl progresso era comunque andato in direzioni opposte: a rafforzare i comparti delle industrie di base e di quelle produttrici di beni strumentali nel comprensorio veneziano; a razionalizzare il settore produttivo tessile, in particolar modo il comparto laniero.\nSi accentuava cos\u00ec la frattura tra localizzazione della manifattura leggera e localizzazione dei settori trainanti, come quello chimico ad esempio, che nel 1937-1940 presentava dei valori superiori ai dati nazionali: il 4,3% dell'intera occupazione industriale regionale (3,9% il valore nazionale), 32,9 addetti per unit\u00e0 produttiva (16,9), una potenza disponibile pari al 12,7% della regione (9,2% la media nazionale) e al 10,2% della forza motrice complessiva dell'intera industria chimica italiana (era il 3,4% solo dieci anni prima).\nUn altro elemento cardine della storia economica del Veneto \u00e8 l'impresa Marzotto di Valdagno, la quale rappresenta una svolta nella cultura economica veneta: Gaetano Marzotto Jr concepisce l'attivit\u00e0 produttiva come continua spinta al cambiamento, all'innovazione, al reinvestimento di capitali e alla realizzazione di economie di scala.\nNel secondo dopoguerra il Veneto conosce un periodo di crisi, diventando una zona povera e senza un'economia trainante.\nTuttavia, il Veneto ha saputo uscire da questa crisi grazie al suo essere un aggregato di sistemi, al suo saper coniugare tradizione e innovazione, al suo saper essere internazionale e locale allo stesso tempo, al suo essere formato da uno sviluppo multilineare che ha permesso la nascita di molti distretti, differenziando la produzione in maniera accentuata.\nSituazione attuale.\nLe attivit\u00e0 agricole (frumento, mais, frutta, ortaggi) e zootecniche (bovini, suini) sono ancora di rilievo, e sono molto meccanizzate. L'industria \u00e8 presente soprattutto nelle province occidentali e sulle coste adriatiche; prevalgono piccole aziende, specializzate nei settori alimentare, tessile, calzaturiero e del mobile.\nA Marghera, nella terraferma veneziana, \u00e8 ancora attivo il polo chimico industriale di Porto Marghera. Molti sono i segnali che fanno pensare a una sua chiusura, auspicata da molte associazioni di residenti e ambientalisti, tuttavia, il problema occupazionale vivacizza il dibattito, poich\u00e9 secondo molte associazioni di lavoratori una sua chiusura creerebbe un problema sociale ben peggiore dei danni causati dalla chimica. Molte sono state le morti tra i lavoratori, la cui responsabilit\u00e0 una sentenza ha attribuito ai vertici del Petrolchimico.\nTreviso e provincia sono anche la prima area d'Italia per l'abbigliamento giovanile, con il gruppo Benetton.\nImportanti sono anche le attivit\u00e0 bancarie, il commercio e il turismo, nelle localit\u00e0 balneari di Jesolo, Caorle, Bibione, Eracleamare, Cavallino-Treporti, Sottomarina, Rosolina, nelle localit\u00e0 montane di Cortina d'Ampezzo, Arabba, Falcade, Val di Zoldo, Alleghe, Pieve di Cadore, Asiago, nelle citt\u00e0 d'arte e sul lago di Garda.\nCon la crisi globale di inizio XXI secolo si assiste a una forte delocalizzazione dei settori produttivi delle aziende venete principalmente nei paesi in via di sviluppo; di contro la regione segnala forti progressi e investimenti nelle nuove tecnologie, in particolare nella nanotecnologia.\nIl Veneto attualmente fa parte sia della Euroregione Adriatico Ionica sia della Comunit\u00e0 di lavoro Alpe Adria.\nSecondo l'Osservatorio suicidi per motivazioni economiche della Link Campus University, nel periodo 2008-2018 che \u00e8 seguito alla Grande Recessione, il Veneto \u00e8 stata la regione italiana che per il maggior numero di anni ha conseguito il primato dei suicidi causati dalla crisi economica e bancaria.\nL'anno col maggior incremento relativo a livello nazionale \u00e8 stato il 2016, che ha registrato un +20% del numero di decessi rispetto ai dodici mesi precedenti, mentre l'anno con il pi\u00f9 elevato numero di suicidi in assoluto \u00e8 stato il 2014, con 201 casi accertati. Contestualmente, la regione resta tra le prime in Italia per diffusione dell'evasione fiscale.\nTurismo.\nLa vocazione turistica del Veneto, che detiene il primato di regione pi\u00f9 visitata d'Italia, \u00e8 confermata dai quasi 15 milioni di arrivi nel 2010 e dagli oltre 60 milioni di presenze.\nI settori turistici possono essere suddivisi nei seguenti ambiti: Citt\u00e0 d'arte, Mare, Montagna, Terme, Lago.\nLe citt\u00e0 d'arte hanno registrato, relativamente all'anno 2010, 7,2 milioni di arrivi e 16,2 milioni di presenze, mentre il comprensorio balneare ha registrato 3,6 milioni di arrivi e 25,8 milioni di presenze. Gli arrivi turistici totali nel 2010 sono stati di 5.609.809 italiani e 8.973.933 stranieri. Grazie al suo patrimonio paesaggistico, storico, artistico e architettonico il Veneto \u00e8 stato, con oltre 16,2 milioni di visitatori e 61,8 milioni di presenze turistiche, la regione pi\u00f9 visitata d'Italia nel 2014.\nAlcuni tipi di condotte e l'esigenza di garantire un turismo di qualit\u00e0 hanno indotto le amministrazioni locali a dotarsi di regole pi\u00f9 circostanziate e severe. Il Comune di Venezia ha modificato il proprio Regolamento di Polizia Urbana nel 2018 e nel 2019 per garantire pulizia e decoro nei centri abitati, e la tutela dell'incolumit\u00e0 e della fruibilit\u00e0 urbana. Ha introdotto una lista aree di particolare decoro, il divieto di assunzione di alcolici in orario notturno al di fuori dei locali autorizzati e di circolare in tenuta balneare o a torso nudo, e, per gli esercenti, il limite di occupazione del suolo pubblico di due giorni al mese e l'obbligo di raccolta differenziata obbligatoria. Oltre alle multe, le sanzioni possono arrivare al Daspo, e alla sospensione/revoca della licenza per i pubblici esercenti.\nLe presenze turistiche nel comprensorio montano hanno conosciuto un calo sia come presenze sia come arrivi, dal 1997 al 2010. I mesi pi\u00f9 frequentati sono quelli estivi con cifre che superano 1.500.000 presenze durante il mese di agosto negli anni dal 2007 al 2010.\nInfrastrutture e trasporti.\nAssi viari.\nAutostrade.\nElenco delle autostrade passanti per il Veneto:\nStatali.\nElenco delle strade statali passanti per il Veneto:\nOggigiorno gran parte delle strade statali del Veneto \u00e8 passato, dall'ANAS, sotto il controllo di Veneto Strade, divenendo cos\u00ec \"Strade Regionali.\"\nFerrovie.\nDi seguito vengono riportate le linee ferroviarie che percorrono la regione:\nTutte le linee sopracitate sono gestite da Rete Ferroviaria Italiana tranne la ferrovia Adria-Mestre, di propriet\u00e0 regionale, la cui gestione \u00e8 stata affidata a Sistemi Territoriali.\n\u00c8 in corso il potenziamento di alcune linee ferroviarie per ottenere un servizio suburbano con orari cadenzati. Questo progetto \u00e8 conosciuto come Sistema Ferroviario Metropolitano Regionale (SFMR).\nUn tempo la regione era dotata delle seguenti linee ferroviarie:\nSono in progettazione tre linee ad alta velocit\u00e0:\nAeroporti.\nDi seguito vengono riportati i principali aeroporti veneti:\nVengono riportati gli altri aeroporti minori presenti in Regione:\nFino al 2008 era presente anche l'Aeroporto di Vicenza.\nTrasporti pubblici.\nOltre alle consuete linee di autotrasporto urbano, due citt\u00e0 venete hanno deciso di dotarsi di un nuovo modello di tram, l'NTL Translohr, caratterizzato da una guida vincolata per mezzo di una sola rotaia, mentre il movimento \u00e8 permesso per mezzo di ruote su gomma. A Padova tale mezzo \u00e8 in funzione dal 2007, mentre a Mestre dal 2010.\nIstruzione.\nConservatori.\nIl Veneto vanta una tradizione prestigiosa nell'ambito della formazione musicale, \u00e8 una terra rinomata per la qualit\u00e0 dei suoi cori polifonici e le sue orchestre.\nIn regione vi sono sette conservatori statali di musica:\nSanit\u00e0.\nA seguito della riforma regionale sanitaria del 2016, nella Regione furono individuate nove aziende sanitarie locali, la \"ULSS 1 Dolomiti\" per la provincia di Belluno, la \"ULSS 2 Marca Trevigiana\" per la provincia di Treviso, la \"ULSS 3 Serenissima\" per la parte centrale e meridionale della provincia di Venezia, la \"ULSS 4 Veneto Orientale\" per la restante parte, la \"ULSS 5 Polesana\" per il territorio della provincia di Rovigo, la \"ULSS 6 Euganea\" per la provincia di Padova, le \"ULSS 7 Pedemontana\" e \"ULSS 8 Berica\" per la provincia di Vicenza, e infine la \"ULSS 9 Scaligera\" per la provincia di Verona.\nDalla stessa riforma furono inoltre confermate alcune eccellenze della Regione: l'Azienda Ospedaliera di Padova, l'Azienda Ospedaliera Universitaria Integrata di Verona e l'Istituto Oncologico Veneto.\nCultura.\nPatrimoni dell'umanit\u00e0.\nIn Veneto sono presenti otto beni inseriti nella lista dei siti patrimonio dell'umanit\u00e0 redatta dall'agenzia UNESCO, in quanto rappresentano delle particolarit\u00e0 di eccezionale importanza da un punto di vista culturale o naturale:\nLetteratura e teatro in lingua veneta.\nLa letteratura in lingua veneta affonda le sue radici nella produzione di testi poetici e in prosa in lingua volgare, che si sviluppa nell'area corrispondente all'incirca all'odierna Regione Veneto a partire dal XII secolo. La letteratura veneta, dopo un primo periodo di splendore nel Cinquecento con il successo di artisti come il Ruzante, giunge al suo massimo apogeo nel Settecento, grazie all'opera del suo massimo esponente, il drammaturgo Carlo Goldoni. Successivamente la produzione letteraria in lingua veneta subisce un periodo di declino a seguito della caduta della repubblica di Venezia, riuscendo comunque nel corso del Novecento a raggiungere vette liriche mirabili con poeti come Giacomo Noventa, Biagio Marin di Grado, Virgilio Giotti di Trieste, Andrea Zanzotto, fino ad arrivare, nei tempi pi\u00f9 recenti, ad autori come Ernesto Calzavara, Eugenio Tomiolo, Claudio Grisancich, Luciano Cecchinel, Gianmario Villalta e Ivan Crico.\nLetteratura e teatro in lingua italiana.\nIl Novecento.\nTra gli scrittori del Novecento che hanno lasciato un'importante traccia nel panorama culturale italiano, vanno sicuramente citati alcuni importanti scrittori veneti. Tra questi occorre citare sicuramente il moglianese Giuseppe Berto (1914-1978), autore di \"Anonimo Veneziano\", \"Il Male oscuro\" e \"Il cielo \u00e8 rosso\".Inoltre, va ricordato Mario Rigoni Stern (1921-2008), il quale, nato, cresciuto e morto ad Asiago, ha saputo raccontare i personaggi, i colori, i suoni e i silenzi dell'Altopiano dei Sette Comuni, autentico appartenente alla cultura dei Cimbri a cui si \u00e8 sempre sentito legato. In tal senso, una delle opere pi\u00f9 rappresentative \u00e8 il \"Bosco degli urogalli\", o \"Uomini, boschi, api\". Ma l'esperienza della campagna di Russia ha segnato la sua vita e ha ispirato dei veri e propri capolavori come \"Il sergente nella neve\".\nIl trevigiano Giovanni Comisso (1895-1969) \u00e8 stato senza dubbio uno dei pi\u00f9 estrosi e dei pi\u00f9 attivi giornalisti e scrittori. Tra le sue opere meritano di essere ricordate \"La mia casa di campagna\" e \"Un gatto attraversa a strada\".\nLuigi Meneghello (1922-2007), vicentino di Malo, \u00e8 l'autore di numerosi romanzi tra cui \"Libera nos a Malo\" e \"Pomo Pero\", libri nei quali l'elemento ispiratore \u00e8 l'ambiente paesano di Malo. Meneghello utilizza uno stile originale, basato su un registro colto e raffinato, nel quale inserisce neologismi o espressioni venete italianizzate.\nTra gli altri scrittori vanno segnalati:\nI nostri giorni.\nPer quanto concerne la letteratura contemporanea, Giuliano Scabia ha saputo conquistare un posto nell'ambito del panorama veneto e nazionale, grazie soprattutto al romanzo \"Nane Oca\", nei quali l'atmosfera delle storie popolari si mescola alla creativit\u00e0 linguistica e narrativa creando una storia raffinata, fatta di vicende che si rimandano, di personaggi che si moltiplicano, per creare quell'atmosfera tipica del racconto orale veneto.\nAlberto Ongaro \u00e8 autore di numerosi romanzi, quali \"La partita\", \"La taverna del doge Loredan\", e \"L'ombra abitata\", che, insieme con l'amico veneziano Hugo Pratt, tradurr\u00e0 in fumetti.\nRomolo Bugaro, padovano di nascita, nel romanzo \"La buona e brava gente della nazione\" (premio Campiello nel 1998) scrive e racconta della vita di trentenni di provincia che scoprono la disillusione di tutto ci\u00f2 che la giovinezza aveva portato a sognare. Lo stile denso, che prende forma in una scrittura barocca che, per\u00f2, accompagna dialoghi serrati ma linguisticamente poveri, accentua questo conflitto tra un atteggiamento pomposo e una dissoluzione linguistica e sociale.\nTiziano Scarpa, autore di numerosissimi romanzi, \u00e8 anche molto attivo sul piano teatrale, con attivit\u00e0 pubbliche di letture in piazze e teatri; importanti sono anche le sue collaborazioni con musicisti e scrittori. Ha scritto i romanzi Occhi sulla graticola (Einaudi, 1996), Kamikaze d'occidente (Rizzoli, 2003) e Stabat Mater (Einaudi, 2008); le raccolte di racconti Amore\u00ae (Einaudi, 1998), Cosa voglio da te (Einaudi, 2003) e Amami, in cui accompagna con sessanta microstorie altrettante immagini di Massimo Giacon (Mondadori, 2007); la raccolta di aforismi Corpo (Einaudi, 2004); il libro di interventi critici Cos'\u00e8 questo fracasso? (Einaudi, 2000), il poema Groppi d'amore nella scuraglia (Einaudi, 2005). Nel 2006 esce per Fanucci il libro Batticuore fuorilegge, raccolta di interventi, saggi, racconti e poesie uscite su giornali e siti web. Comuni mortali, contiene tre testi teatrali: Comuni mortali, Gli straccioni e Il professor Manganelli e l'ingegner Gadda (Effigie, 2007). Nel 2008, oltre a Stabat Mater, sono usciti la raccolta di poesie Discorso di una guida turistica di fronte al tramonto (Amos edizioni, 2008) e il testo teatrale L'inseguitore (Feltrinelli, 2008). Nel 2000 ha pubblicato per Feltrinelli la guida Venezia \u00e8 un pesce, opera che nel 2002 ha letto ad alta voce e pubblicato per il Narratore audiolibri editrice.\nMarco Paolini \u00e8 autore teatrale e interprete di un repertorio che appartiene al cosiddetto teatro civile. La sua attivit\u00e0 si distingue per il gusto dello studio dei testi e della ricerca delle fonti e per l'accostamento continuo dei fatti a trovate teatrali spesso dissacranti e ironiche. I suoi spettacoli sono per la gran parte sviluppati in monologhi spesso recitati in lingua veneta. Fino al 1994 Paolini ha lavorato in vari gruppi teatrali: \"Teatro degli Stracci\", \"Studio 900\" di Treviso, \"Tag Teatro\" di Mestre e \"Laboratorio Teatro Settimo\". Con quest'ultimo ha realizzato \"Adriatico\" (1987), il primo della serie degli \"Album\", e ha partecipato all'allestimento di diversi spettacoli teatrali, rivedendo fra gli altri Shakespeare e Goldoni.\nNegli anni novanta incomincia a collaborare con la \"Cooperativa Moby Dick - Teatri della Riviera\" con cui ha realizzato spettacoli come \"Il racconto del Vajont\", \"Appunti foresti\", \"Il milione - Quaderno veneziano di Marco Paolini\" e i \"Bestiari\" (raccolta di spettacoli dedicati al recupero della cultura locale, in particolare veneta).\nProprio grazie a \"Il racconto del Vajont\" Paolini arriva al grande pubblico; lo spettacolo vince nel 1995 il Premio Speciale Ubu per il Teatro Politico, nel 1996 il Premio Idi per la migliore novit\u00e0 italiana e nel 1997 l'Oscar della televisione come miglior programma dell'anno, per la trasmissione televisiva su Rai 2 dello spettacolo (in diretta dalla diga del Vajont il 9 ottobre 1997, anniversario del disastro del Vajont).\nIvan Crico, poeta, si esprime in lingua e impiegando il dialetto bisiacco un'antica variet\u00e0 della lingua veneta. Discende, per via paterna, da una nobile famiglia veneta di Feltre. Nel 1999 ha ideato e fondato, assieme al poeta Pierluigi Cappello, La barca di Babele, una collana di poesia, che accoglie autori noti dell'area veneta, friulana e triestina. \u00c8 impegnato in un'intensa attivit\u00e0 artistica e di diffusione della cultura veneta anche nelle scuole e in campo istituzionale all'interno di un progetto legislativo di valorizzazione delle variet\u00e0 venete del Friuli-Venezia Giulia. Varie e significative sono le iniziative culturali sviluppate nel Veneto, Friuli-Venezia Giulia, Austria, Slovenia e Croazia che fanno capo a questo poeta, legate alla poesia, alla saggistica, a convegni per la valorizzazione dei dialetti e delle lingue minoritarie europee, alla reciproca conoscenza fra i vari popoli, anche in collaborazione con studiosi e poeti veneti, sloveni, austriaci, sardi, siciliani, francesi e catalani. Con recensioni e interviste a noti esponenti del mondo artistico nazionale (da Marco Paolini a Toti Scialoja fino alla cantante Elisa) collabora da una ventina d'anni con diverse riviste nazionali. Nel 2009 ha ricevuto il premio nazionale di poesia Biagio Marin, il massimo riconoscimento in Italia per la poesia in dialetto e nelle lingue delle minoranze linguistiche storiche.\nPoeti.\nFra i pi\u00f9 importanti poeti veneti o di lingua veneta si ricordano (in ordine alfabetico):\nPittura, architettura e scultura.\nMedioevo e gotico.\nIl Medioevo ha permesso la creazione di opere monumentali quali il complesso di chiese dell'isola di Torcello, nella laguna veneziana, con la cattedrale di Santa Maria Assunta fondata nel 639, il campanile eretto nell'XI secolo e la chiesa di Santa Fosca realizzata intorno al 1100, edifici importanti per la presenza di mosaici.\nA Verona il Medioevo ha visto la costruzione della basilica di San Zeno Maggiore, opera nella quale pi\u00f9 che altrove si scorge la mescolanza di stili che in quel periodo fecero di Verona un importante crocevia per il Nord Europa.\nTra gli esempi di arte gotica, oltre alle chiese veneziane di Santa Maria Gloriosa dei Frari e a quella di Santi Giovanni e Paolo, troviamo le Arche scaligere nel centro storico di Verona.\nGiotto e Padova.\nMentre nelle citt\u00e0 venete l'impostazione rimaneva quella bizantina, un elemento di innovazione viene portato a Padova da Giotto, portatore di una nuova tradizione pittorica: quella toscana. Verso il 1302 riceve l'incarico dal banchiere Enrico Scrovegni di affrescare la cappella di famiglia, oggi nota appunto con il nome di Cappella degli Scrovegni, uno dei monumenti artistici pi\u00f9 importanti di Padova e del Veneto. Le influenze del contributo di Giotto si sono fatte sentire subito, e si ritrovano negli affreschi di Giusto de' Menabuoi nel battistero del Duomo di Padova e in quelli di Altichiero nella Basilica di Sant'Antonio.\nIl Rinascimento.\nDopo una fase di sviluppo dell'arte gotica, con la creazione di opere importanti tra cui il palazzo della Ca' d'Oro, il Palazzo Ducale e le basiliche di Santa Maria Gloriosa dei Frari e dei Santi Giovanni e Paolo a Venezia, l'influsso rinascimentale inaugur\u00f2 una nuova stagione. Oltre a Donatello, un importante artista rinascimentale fu il veneto Andrea Mantegna (1431-1506), la cui opera pi\u00f9 importante presente in Veneto \u00e8 forse la \"Pala di San Zeno\" a Verona. Con l'espandersi in terraferma della Serenissima e il consolidarsi delle sue istituzioni si ebbe anche uno sviluppo artistico di eccezionale levatura: Mantegna, Vittore Carpaccio, Giovanni Bellini, Cima da Conegliano, il Pordenone gettarono le basi di quella che sarebbe stata la stagione della pittura veneta.\nIl Rinascimento trover\u00e0 in Padova la sua culla veneta dove crescere e svilupparsi. Tra gli artisti rinascimentali che operarono troviamo Donatello, il quale lavor\u00f2 soprattutto a Padova e in particolare nell'altare della basilica di Sant'Antonio, il Pisanello, le cui opere sono presenti soprattutto a Verona e in particolare nella chiesa di Sant'Anastasia (suo \u00e8 l'affresco di San Giorgio).\nGiorgione e Tiziano.\nLa fase successiva vide come protagonisti Giorgione, Tiziano, Sebastiano del Piombo e Lorenzo Lotto. Se nella prima fase, con Carpaccio e Bellini, le influenze della pittura internazionale furono ancora evidenti e i riferimenti all'arte fiamminga numerosi, con Giorgione e Tiziano incominci\u00f2 un nuovo modo di fare pittura, originale e innovativo, che caratterizz\u00f2 i pittori della scuola veneta rispetto ad altre tradizioni. Giorgione, artista enigmatico per le sue opere piene di allegorie, cre\u00f2 le sue opere senza partire da un disegno preparatorio ma utilizzando il colore a macchie per trasmettere la sensazione dell'immagine. Questa innovazione cercava l'imitazione dei fenomeni naturali creando delle atmosfere con i colori e mettendo in secondo piano la ricerca della perfezione figurativa. Una delle sue opere pi\u00f9 celebri, la \"Tempesta\" (1506-1508), oggi nelle Gallerie dell'Accademia a Venezia, \u00e8 un esempio di questo uso del colore, in cui l'impasto cromatico indefinito e la trama continua della pittura priva di disegno preparatorio conferiscono all'opera un'atmosfera particolare. Tiziano, bellunese nato a Pieve di Cadore, port\u00f2 avanti l'uso di questa tecnica pittorica senza disegno, creando capolavori come l\"'Assunta\" (1516-1518), pala d'altare dalle dimensioni imponenti visibile sull'altare principale della basilica di Santa Maria Gloriosa dei Frari a Venezia; un'opera la cui suggestione \u00e8 dovuta all'uso del colore in cui predominano toni accesi.\nTintoretto, Veronese e Bassano.\nJacopo Robusti detto il Tintoretto (1518-1594) riprende il manierismo romano ma lo rielabora in uso tipicamente veneto del colore, accentuando il luminismo e dando alle proprie opere delle prospettive insolite, a volte vere e proprie deformazioni prospettiche, con lo scopo di accrescere il senso di tensione che permea l'opera. Palazzi e chiese di Venezia sono pieni di capolavori firmati da Tintoretto, ma vanno citati senza dubbio i 66 dipinti presenti nella Scuola Grande di San Rocco e l'Ultima Cena nella chiesa di San Giorgio.\nPaolo Caliari detto il Veronese (1528-1588), con opere che celebravano la vita di Venezia, si dedica a opere civili come palazzi e case di nobili veneziani. Sue furono parte della decorazione di Palazzo Ducale e la decorazione di numerose ville palladiane, tra cui Villa Barbaro.\nJacopo da Ponte detto Bassano (1517-1592) rinnov\u00f2 l'arte figurativa lagunare pur essendo un artista dell'entroterra, grazie all'introduzione di immagini prese dalla vita reale, arricchiti da un tocco drammatico e intenso.\nPalladio.\nAndrea Palladio, divenuto il proto (architetto capo) della Repubblica di Venezia, \u00e8 l'architetto pi\u00f9 famoso nel mondo e una delle figure pi\u00f9 influenti nella storia dell'architettura. Nato nel 1508 a Padova e morto nel 1580, si trasfer\u00ec in giovent\u00f9 a Vicenza, dove visse e oper\u00f2. Tra le sue architetture si ricordano anzitutto le numerose ville, dislocate nella campagna tra le province di Vicenza, Padova e Treviso e le chiese veneziane di San Giorgio, quella del Redentore, e delle Zitelle, nell'isola della Giudecca. I suoi palazzi sono situati quasi esclusivamente a Vicenza, dove ha lasciato i suoi capolavori assoluti.\nL'architettura palladiana riprende i motivi dell'architettura classica romana, nelle ville che richiamano le forme del tempio, creando capolavori quali Villa Emo, Villa Barbaro, Villa Almerico Capra, Villa Foscari detta la Malcontenta. A questa estetica, anticipatrice del neoclassico, corrisponde una rigorosa ricerca della funzionalit\u00e0 che doveva avere una villa di campagna, nella quale il corpo centrale, abitazione del proprietario, deve consentire il controllo sulle attivit\u00e0 produttive della campagna circostante, strutturando le parti funzionali, come le barchesse, a ridosso del corpo centrale. Nel caso di villa Badoer, la barchessa, formata da un ampio colonnato circolare, racchiude l'aia antistante la facciata della villa, permettendo cos\u00ec di creare uno spazio che richiama l'idea antica del foro romano, e portando tutte le attivit\u00e0 della campagna a gravitare davanti alla villa stessa.\nLa ricerca stilistica di Palladio ha dato vita a un movimento architettonico, il palladianesimo, che ha avuto grande seguito nei tre secoli successivi, ispirando altri architetti, alcuni dei quali suoi allievi diretti, tra cui Vincenzo Scamozzi, che dopo la morte del maestro ne complet\u00f2 alcune opere, tra cui anzitutto il Teatro Olimpico a Vicenza.\nIl Settecento.\nNel Settecento la scuola veneziana pu\u00f2 contare su numerosissimi artisti: i pittori Giambattista Tiepolo, suo figlio Giandomenico, Giovanni Battista Piazzetta, Pietro Longhi, Marco e Sebastiano Ricci, Nicol\u00f2 Bambini, Sebastiano Bombelli, Giovanni Antonio Fumiani, Gaspare Diziani, il pittore d'architetture Girolamo Mengozzi Colonna, la pittrice Rosalba Carriera; gli scultori Morlaiter, Filippo Parodi, Bernardi Torretti e suo nipote Giuseppe Torretto; gli architetti Gerolamo Frigimelica, Giorgio Massari, Giovanni Scalfarotto, Tommaso Temanza; il vedutista Gianantonio Canal pi\u00f9 noto come Canaletto, l'intagliatore Andrea Brustolon, i commediografi Carlo Goldoni e Gasparo Gozzi, i poeti Alessandro Labia e Giorgio Baffo, i compositori Benedetto Marcello e Antonio Vivaldi.\nIn seguito, sul finire della repubblica, emerge Antonio Canova.\nCon Giambattista Tiepolo (1696-1770) la prospettiva assume un ruolo centrale nella rappresentazione, non per dare enfasi alla tensione dell'immagine, ma solo per dare un impatto teatrale alle figure. Con Tiepolo, infatti, la prospettiva viene forzata fin oltre i limiti usuali, dipingendo sui soffitti figure riprese dal basso in un movimento che le rende spettacolari.\nAltro elemento caratteristico dell'arte veneta \u00e8 il vedutismo, che vede in Canaletto (1697-1768) e in Francesco Guardi (1712-1793) le due figure di spicco. Il Canaletto ricorre a studi prospettici rigorosi cercando di rendere quasi \u201cfotograficamente\u201d la realt\u00e0, modellando i colori per accentuare la vitalit\u00e0 dell'immagine. Francesco Guardi cerca invece un taglio pi\u00f9 soggettivo e meno preciso, cercando di comunicare un'emozione.\nAntonio Canova \u00e8 il maggiore scultore del suo tempo in Europa. Nato a Possagno, elabora l'arte classica diventando il riferimento del neoclassicismo. Il tempio di Possagno, da lui stesso progettato, \u00e8 l'emblema dell'architettura neoclassica, mentre nella gipsoteca, un tempo casa del Canova, si conservano i calchi delle opere pi\u00f9 famose che si trovano nei vari musei del mondo, data la sua fama che si impose a livello internazionale. Tra le opere pi\u00f9 importanti \"Amore e Psiche giacenti\" e il \"Monumento funerario per Maria Cristina d'Austria\".\nTra Ottocento e Novecento.\nVenendo a mancare un centro principale dopo la caduta della Serenissima, ogni citt\u00e0 ha declinato l'arte secondo varianti proprie e modelli specifici. Importante fu, tuttavia, il ruolo dell'Accademia di belle arti di Venezia, che seppe attrarre numerosi artisti giovani dal territorio circostante.\nTra i numerosi artisti Guglielmo Ciardi, che riprende l'esperienza dei macchiaioli unendola al colorismo tipico della scuola classica veneta, facendo emergere dai suoi quadri una essenzialit\u00e0 cromatica; Giacomo Favretto: anch'egli, come Ciardi, valorizza il colorismo, talvolta in modo molto accentuato; Federico Zandomeneghi, pittore che si discosta dalla tradizione del colorismo veneto, per avventurarsi in uno stile di stampo impressionista tipicamente francese; Luigi Nono, che nelle sue opere giunge a esiti veristi, anche se, oltre alla pittura di scene di genere, si impone per ritratti di raffinata descrizione psicologica.\nEventi culturali.\nMolti gli eventi che animano la vita culturale della regione, alcuni dei quali anche di richiamo internazionale. Fra tutti, vanno segnalati i seguenti:\nPalio.\nDiverse citt\u00e0 organizzano il palio, tra cui vale la pena citare:\nCinema.\nSi svolgono numerosi festival o eventi legati al cinema, tra cui:\nVeneto Film Festival, rete di festival cinematografici che hanno luogo nella regione, tra cui:\nCucina.\nLa presenza di zone umide molto importanti, quali il Delta del Po, e la presenza di numerosi fiumi e corsi d'acqua hanno permesso la coltivazione di moltissime specie vegetali. Inoltre, la variet\u00e0 di terreni e di altitudini, hanno reso possibile la diversificazione delle colture.\nAlcune delle produzioni tradizionali regionali:\nPiatti tipici.\nIl contributo delle culture con le quali, storicamente, la Repubblica di Venezia entr\u00f2 in contatto, \u00e8 evidente anche nella tradizione culinaria della regione. Infatti, la presenza di elementi provenienti da culture del Medio e dell'Estremo Oriente si pu\u00f2 riscontrare sia nei piatti veneziani sia in quelli regionali. Tuttavia, va evidenziata la differenza tra zone montane, zone di pianura e zone costiere, dove la diversit\u00e0 di prodotti offerti dall'agricoltura o dalla pesca ha determinato una diversit\u00e0 anche culinaria, prediligendo piatti a base di carne e formaggi nelle zone montane, ortaggi, carni suine e ovine in pianura, piatti di pesce nelle zone costiere e dei laghi, o nelle campagne ricche di canali e risaie.\nI piatti tipici pi\u00f9 apprezzati:\nVini e liquori.\nTra i liquori veneti pi\u00f9 caratteristici ci sono:\nTra i vini veneti pi\u00f9 famosi vanno ricordati i seguenti:\nSport.\nDiverse sono le societ\u00e0 venete che eccellono in campo sportivo nella stagione 2015-2016.\nCalcio.\nNel calcio a rappresentare il Veneto nei campionati di vertice c'\u00e8 l'Hellas Verona e il Venezia in quello maschile e in quello femminile.\nDegne di nota sono anche le formazioni maschili di , (1 coppa Italia), , (1 Coppa Italia) e nella serie cadetta e di e Legnago Salus in Serie C e quelle femminili di e che militano nella Serie C.\nPallacanestro.\nNella pallacanestro a rappresentare il Veneto nei campionati di vertice ci sono la Reyer Venezia e Treviso nella massima serie maschile e Schio, San Martino di Lupari e Reyer Venezia Femminile nella massima serie femminile.\nDi nota \u00e8 anche la formazione di Verona militante in A2, Padova (oggi attiva solo a livello giovanile) e Vicenza che in passato hanno militato in massima serie.\nPallavolo.\nNella pallavolo a rappresentare il Veneto nei campionati di vertice ci sono Padova e Verona nel campionato maschile e Conegliano in quello femminile.\nDegne di nota sono le formazioni di Treviso e Petrarca.\nRugby.\nNel rugby a rappresentare il Veneto nei campionati di vertice ci sono Treviso, Padova, Rovigo, Mogliano, San Don\u00e0, Valsugana, Vicenza e Verona.\nAltri sport.\nNel calcio a 5 sono dieci gli scudetti conquistati da compagini venete: sei dalla Luparense (San Martino di Lupari), due ciascuno dall'Arzignano e dalla Marca Futsal (Castelfranco Veneto).\nAnche il football americano con le squadre di Padova e Verona il baseball con Padova e l'hockey su ghiaccio con Cortina, Asiago e Alleghe, sono presenti in Veneto.\nIl Veneto \u00e8 stata inoltre la prima regione italiana ad aver ospitato le Olimpiadi, in quanto nel 1956 vi sono stati realizzati i VII Giochi olimpici invernali a Cortina d'Ampezzo.\nDiffuso \u00e8 lo sci alpino su tutte le Dolomiti Bellunesi e oltre con importanti stazioni sciistiche tra le quali Cortina d'Ampezzo, Alleghe, Altopiano dei Sette Comuni, Monte Baldo, Nevegal, Arabba, Malga Ciapela."}
{"id": "4439", "revid": "1543377", "url": "https://it.wikipedia.org/wiki?curid=4439", "title": "Voghiera", "text": "Voghiera (\"Ughi\u00e8ra\" in dialetto ferrarese) \u00e8 un comune italiano di abitanti della provincia di Ferrara in Emilia-Romagna.\nStoria.\nVoghiera fu una frazione di Portomaggiore fino al 20 gennaio 1960, quando venne proclamata comune.\nStemma.\nLo stemma \u00e8 composto da uno scudo riportante la Torre della Delizia di Belriguardo su sfondo azzurro nella parte alta e verde nella parte bassa.\nMonumenti e luoghi d'interesse.\nArchitetture religiose.\nIl comune di Voghiera ospita sul suo territorio 5 parrocchie, ognuna con la sua chiesa:\nInoltre sono presenti:\nSociet\u00e0.\nEtnie e minoranze straniere.\nAl 31 dicembre 2007 a Voghiera risultano residenti 76 cittadini stranieri. Le nazionalit\u00e0 principali sono:\nReligione.\nLa maggioranza della popolazione \u00e8 di religione cristiana di rito cattolico appartenenti all'arcidiocesi di Ferrara-Comacchio.\nFino al 657 la frazione Voghenza \u00e8 stata sede vescovile.\nGeografia antropica.\nFrazioni.\nElenco delle frazioni come riportato nello statuto del comune di Voghiera, con popolazione secondo il censimento Istat del 2001:\nEconomia.\nPur essendo un prodotto di nicchia, l'eccellenza della zona \u00e8 l'aglio, denominato DOP nel maggio 2010 mentre il marchio UE era provvisorio gi\u00e0 dal 2007. Coltivato anche in altri comuni della provincia (Argenta, Masi Torello, Portomaggiore, Ferrara), per ottenere il marchio, l'aglio non deve solo essere coltivato in tali zone ma in esse devono essere attuate anche le successive fasi di produzione. Voghiera ne produce circa il 60%, garantendo ottimi utili ai produttori e tendendo ad un progressivo aumento. L'iscrizione di tale prodotto nelle liste europee sia DOP che IGP, \u00e8 il frutto della cooperazione sia dei produttori che amministrazioni locali e dell'Universit\u00e0. Nel 2017, si contavano 44 aziende per un totale di 130 ettari coltivati. Con l'arrivo provvisorio del marchio europeo, fu quindi dato lo stop alla vendita sui campi, facendo nascere le prime aziende di lavorazione, confezionamento, distribuzione e commercializzazione, creando cos\u00ec l'attuale filiera e facendo salire il prezzo del prodotto locale del 30% a fronte di quello della concorrenza. \nDall'aglio di Voghiera derivano altri prodotti tra cui i pat\u00e9, l\u2019olio aromatizzato, i sottoli con aglio e cipolla o aglio e pepe e l'aglio nero fermentato nonch\u00e9 il gelato.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "4440", "revid": "125948855", "url": "https://it.wikipedia.org/wiki?curid=4440", "title": "Vigarano Mainarda", "text": "Vigarano Mainarda (\"Vigar\u00e0n Mainarda\" in dialetto ferrarese) \u00e8 un comune italiano di abitanti della provincia di Ferrara in Emilia-Romagna.\nStoria.\nIl toponimo Vigarano deriverebbe dal nome di et\u00e0 romana di \"Vicus Varianus\" che indicava probabilmente i possedimenti di Varius. Doveva trovarsi nei pressi della via Aemilia Altinate che portava ad Este e ad Altino.\nIl territorio \u00e8 stato soggetto nei secoli alle alluvioni ed ai cambiamenti di corso del Po e del Reno, di cui sono evidenti tuttora le tracce, in forma di argini e vecchi alvei.\nNel medioevo l'insediamento principale era nella zona dell'attuale Vigarano Pieve, che si trovava sul corso principale del Po; nel XII secolo, con la rotta di Ficarolo, il Po spost\u00f2 il corso principale verso Nord, abbandonando il territorio di Vigarano.\nLa parte sud del territorio era in quei secoli tenuta dalla famiglia Mainardi, di origini forlivesi e di parte ghibellina, che aveva costruito una torre, chiamata torre della Mainarda, da cui deriv\u00f2 il nome che oggi individua il capoluogo.\nIl territorio rest\u00f2 soggetto a frequenti alluvioni del Reno, fino al XVIII secolo, quando il fiume fu inalveato nell'attuale corso.\nVigarano Mainarda fu colpita dai terremoti dell'Emilia del 2012, in particolare dalle scosse del 20 maggio che nel comune provocarono gravi danni alle strutture agricole ed industriali. Fu inoltre epicentro di una forte scossa di assestamento, di magnitudo 5.1, avvenuta il 29 maggio, successiva alla scossa principale di 5.9.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 385 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nVigarano \u00e8 nota nell'ambito astronomico per aver dato il nome all'omonimo meteorite caduto nel 1910, e considerato il capostipite di una classe di condriti carbonacee note come \"classe CV\" (dove la \"V\" viene dal nome Vigarano).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nIl comune di Vigarano Mainarda \u00e8 gemellato con:\nSport.\nCalcio.\nLa societ\u00e0 calcistica del paese, la Vigaranese Calcio, fu fondata nel 1960. Il simbolo della squadra \u00e8 una cicogna blu. Nel 2003, dopo la promozione in Eccellenza, la societ\u00e0 dichiar\u00f2 fallimento e la prima squadra fu eliminata, lasciando spazio al settore giovanile.\nPallacanestro.\nLa societ\u00e0 di pallacanestro femminile, la Pallacanestro Vigarano, milita attualmente in serie A2."}
{"id": "4441", "revid": "124229649", "url": "https://it.wikipedia.org/wiki?curid=4441", "title": "Velocit\u00e0", "text": "In fisica, in primo luogo in cinematica, la velocit\u00e0 (dal latino \"v\u0113l\u014dcit\u0101s\", a sua volta derivato da \"v\u0113l\u014dx\", cio\u00e8 \"veloce\") \u00e8 una grandezza vettoriale definita come la variazione della posizione di un corpo in funzione del tempo, ossia, in termini matematici, come la derivata del vettore posizione rispetto al tempo. Nel Sistema Internazionale la velocit\u00e0 si misura in m\u00b7s-1 (metri al secondo).\nQuando non specificato, per \"velocit\u00e0\" si intende la \"velocit\u00e0 traslazionale\", sottintendendo che lo spostamento a cui si fa riferimento \u00e8 una traslazione nello spazio. Il termine, \"velocit\u00e0\", infatti, pu\u00f2 essere utilizzato con un significato pi\u00f9 generale per indicare la variazione di una coordinata spaziale in funzione del tempo. Ad esempio, nella descrizione del moto rotatorio, per definire la \"velocit\u00e0 di rotazione\" si usano la velocit\u00e0 angolare e la velocit\u00e0 areolare.\nTalvolta si usa il termine \"rapidit\u00e0\" per indicare il modulo della velocit\u00e0. Ci\u00f2 viene fatto in analogia con la lingua inglese, nella quale si indica con \"speed\" la rapidit\u00e0 e con \"velocity\" la velocit\u00e0 in senso vettoriale. La variazione della velocit\u00e0, sia in aumento che in diminuzione, \u00e8 l'accelerazione, anche se nel linguaggio comune a volte si parla di \"decelerazione\" quando la velocit\u00e0 diminuisce.\nVelocit\u00e0 media e istantanea.\nLa velocit\u00e0 \u00e8 un vettore che descrive lo stato di moto di un corpo e, in quanto tale, \u00e8 caratterizzato da una rapidit\u00e0, una direzione e un verso.\nSi definisce \"velocit\u00e0 media\" formula_1 il rapporto tra lo spostamento, inteso come la variazione dello posizione, formula_2 e l'intervallo di tempo formula_3 impiegato a percorrerlo:\ndove formula_5 e formula_6 sono i vettori posizione agli istanti iniziale formula_7 e finale formula_8. La velocit\u00e0 media pu\u00f2 essere vista come il coefficiente angolare della retta in un grafico spazio-tempo. In particolare si parla di velocit\u00e0 positiva , se l'angolo che la retta forma con l'asse delle ascisse \u00e8 acuto e di velocit\u00e0 negativa , se l'angolo che la retta forma con l'asse delle ascisse \u00e8 ottuso. \nSi definisce \"velocit\u00e0 istantanea\" formula_9 il limite della velocit\u00e0 media per intervalli di tempo molto brevi, ovvero la derivata della posizione rispetto al tempo:. In parole povere la velocit\u00e0 istantanea \u00e8 il valore limite della velocit\u00e0 media nell'intorno di un determinato istante quando la variazione di tempo formula_10 considerata tende al valore 0.\nSi noti che la velocit\u00e0 media \u00e8 proprio il risultato della media della velocit\u00e0 istantanea in un tempo finito formula_12:\navendo usato il teorema fondamentale del calcolo integrale.\nIn un contesto pi\u00f9 formale, sia formula_14 la lunghezza di un arco della curva percorsa dall'oggetto in moto, ovvero lo spostamento dell'oggetto al tempo formula_15. La norma della velocit\u00e0 istantanea nel punto formula_16 \u00e8 la derivata dello spostamento rispetto al tempo:\ned il vettore velocit\u00e0 ha la direzione del moto:\ncon formula_19 il vettore unitario tangente alla curva.\nVelocit\u00e0 in due dimensioni.\nUtilizzando uno spazio bidimensionale, la velocit\u00e0 media e quella istantanea si possono scomporre nel seguente modo:\ndove formula_21 e formula_22 sono due versori in direzione degli assi formula_23 e formula_24. Il modulo del vettore velocit\u00e0 \u00e8 a sua volta scomponibile nei suoi componenti:\ndove formula_26 \u00e8 il momento statico e formula_27 la quantit\u00e0 di moto totale del sistema.\nCaduta nel campo gravitazionale.\nIn caso di caduta di un oggetto immerso in un campo gravitazionale, la velocit\u00e0 finale dell'oggetto pu\u00f2 essere determinata utilizzando la conservazione dell'energia, ottenendo cos\u00ec una semplice espressione:\ndove formula_29 \u00e8 la differenza di quota tra il punto di caduta e quello in cui l'oggetto si ferma.\nIn quest'ultimo caso si parla di velocit\u00e0 di impatto.\nVelocit\u00e0 terminale di caduta.\nPer velocit\u00e0 terminale di caduta, o \"velocit\u00e0 limite\", si intende la velocit\u00e0 massima che raggiunge un corpo in caduta. Cadendo attraverso un fluido infatti il corpo incontra una crescente resistenza all'aumentare della velocit\u00e0 e quando l'attrito eguaglia la forza di attrazione gravitazionale la velocit\u00e0 si stabilizza.\nVelocit\u00e0 limite.\nLa velocit\u00e0 della luce, o di qualsiasi altra onda elettromagnetica, \u00e8 identica nel vuoto per tutti i sistemi di riferimento. Questa invarianza, implicita nelle simmetrie delle equazioni di Maxwell per la propagazione delle onde elettromagnetiche e verificata sperimentalmente alla fine del 1800 con l'esperimento di Michelson-Morley, ha portato alla necessit\u00e0 di modificare le equazioni del moto e della dinamica. Una delle conseguenze della teoria della relativit\u00e0 ristretta di Albert Einstein \u00e8 che la velocit\u00e0 massima raggiungibile al limite da un qualunque oggetto fisico \u00e8 quella della luce nel vuoto."}
{"id": "4442", "revid": "1543377", "url": "https://it.wikipedia.org/wiki?curid=4442", "title": "Vesuvio", "text": "Il Vesuvio \u00e8 uno stratovulcano situato in Italia, in posizione dominante rispetto al golfo di Napoli. \u00c8 uno dei due vulcani attivi, o per meglio dire quiescente risalendo l'ultima eruzione a , dell'Europa continentale nonch\u00e9 uno dei pi\u00f9 studiati e pericolosi al mondo a causa dell'elevata popolazione delle zone circostanti e delle sue caratteristiche esplosive. L'area vesuviana presenta infatti un'alta densit\u00e0 di popolazione e il numero dei residenti potenzialmente in pericolo si aggira intorno a .\nOrigine del nome.\nIl nome \"Vesuvio\" (in latino classico \"V\u0115s\u016dv\u012dus\", anche \"Vesevius\", \"Vesvius\" o \"Vesbius\") \u00e8 presumibilmente d'origine indoeuropea (da una base \"aues\", \"illuminare\" o \"eus\", \"bruciare\").\nSecondo altri il nome deriverebbe da Vesbio capitano dei Pelasgi che domin\u00f2 quel territorio.\nEsistono tuttavia alcune etimologie popolari: dato che nell'antichit\u00e0 si riteneva che il Vesuvio fosse consacrato all'eroe semidio Ercole, e la citt\u00e0 di Ercolano, alla sua base, prendeva da questi il nome, si credeva che anche il vulcano, seppur indirettamente traesse origine dal nome dell'eroe greco. Ercole infatti era il figlio che il dio Giove aveva avuto da Alcmena, regina di Tebe. Uno degli epiteti di Giove (Zeus nella Grecia antica) era , \"H\u00fd\u0113s\", cio\u00e8 \"colui che fa piovere\". Cos\u00ec Ercole sarebbe diventato , \"Hy\u1e17sou hyi\u00f3s\" (pronunciato ), cio\u00e8 il \"figlio di \"H\u00fd\u0113s\"\", da cui sarebbe derivato il latino \"Vesuvius\" (pronunciato ).\nUna tradizione popolare della fine del Seicento (portata avanti dall'abate e storico Camillo Tutini) vorrebbe invece che la parola derivi dalla locuzione latina \"Vae suis!\" (\"Guai ai suoi!\"), giacch\u00e9 la maggior parte delle eruzioni sino ad allora accadute, avevano sempre preceduto o posticipato avvenimenti storici importanti, e quasi sempre carichi di disgrazie per Napoli o la Campania. Un esempio su tutti: l'eruzione del 1631 sarebbe stato il \"preavviso\" naturale dei moti di Masaniello del 1647. Nelle poesie napoletane sul Vesuvio di fine Ottocento si pu\u00f2 trovare il Vesuvio chiamato \"la Montagna\" (con l'articolo e la lettera M in maiuscolo) per indicarne la maggiore importanza rispetto alle altre.\nGeografia.\nIl Vesuvio \u00e8 situato nel versante sud-orientale della citt\u00e0 metropolitana di Napoli, in Campania, nel territorio dell'omonimo parco nazionale istituito nel 1995, simbolo della stessa citt\u00e0. Con un'altezza, al 2010, di , il vulcano sorge all'interno di una parziale caldera di circa di diametro, caldera che \u00e8 la parte restante di un precedente edificio vulcanico, l'attuale Monte Somma, dopo che la grande eruzione del 79 ne determin\u00f2 il crollo del fianco sud in corrispondenza del quale si sarebbe formato il cono attuale con il suo cratere. Per questo l'intero complesso vulcanico, detto Somma-Vesuvio, \u00e8 classificato come \"vulcano a recinto\", e con il nome Vesuvio ci si riferisce comunemente al cono interno, o Gran Cono.\nPer la sua pericolosit\u00e0, alcuni interventi legislativi hanno individuato una zona a rischio in caso di eruzione, detta zona rossa. Il Dipartimento della protezione civile, con la collaborazione della comunit\u00e0 scientifica e delle autorit\u00e0 locali, ha predisposto un piano di emergenza che viene costantemente aggiornato.\nAscensione del Vesuvio.\nIl Vesuvio si stacca nettamente dalla piana su cui sorge. Il circuito della base misura circa 20 chilometri e la vetta \u00e8 a sul livello del mare. Quest'ultima misura varia con il tempo, a causa dell'altezza variabile del cono. La sua altezza moderata, e la facilit\u00e0 con la quale si pu\u00f2 raggiungere, hanno indotto molti viaggiatori a scalare la montagna; e non pochi hanno registrato la loro esperienza. Le eruzioni sono state cos\u00ec frequenti e il loro impatto sull'aspetto del vulcano cos\u00ec grande, che ogni descrizione \u00e8 rimasta valida per un periodo limitato di tempo.\nStoria.\nIl Vesuvio \u00e8 un vulcano particolarmente interessante per la sua storia e per la frequenza delle sue eruzioni. Si tratta di un vulcano esplosivo, la cui ultima eruzione ebbe luogo nel 1944. Da questa data non si sono verificate pi\u00f9 eruzioni, e il Vesuvio \u00e8 considerato quiescente.\nEruzioni nell'antichit\u00e0 prima del 79 d.C..\nSi ritiene che gi\u00e0 fa la zona del Vesuvio sia stata soggetta ad attivit\u00e0 vulcanica, fa avvenne un'eruzione colossale detta \"ignimbrite campana\", durante la quale si emisero fino a di magma, tuttavia sembra che la montagna abbia iniziato a formarsi fa, probabilmente come vulcano sottomarino nel Golfo di Napoli; emersa successivamente come isola, si un\u00ec alla terraferma per l'accumulo dei materiali eiettati.\nTra i fa e il 79 d.C. ebbero luogo una serie di violente eruzioni intercalate da periodi di quiete del vulcano.\nDall'origine della montagna ai principali eventi sono state attribuite varie denominazioni, riportate nella tabella di seguito.\nTutte queste eruzioni, per la loro immane violenza (ma anche perch\u00e9 simili a quella che distrusse Pompei, Ercolano e Stabia) sono chiamate eruzioni \"pliniane\" (dai nomi di Plinio il Vecchio e Plinio il Giovane, studiosi romani, testimoni diretti dell'eruzione del 79 d.C., durante la quale il primo mor\u00ec e il secondo raccont\u00f2 l'evento). Per fare un esempio, ciascuna delle eruzioni pi\u00f9 violente avvenute dopo il 79, dette \"subpliniane\", sono potenti almeno la met\u00e0 di una regolare eruzione pliniana.\nTra le eruzioni precedenti, in particolare si ricorda l'eruzione denominata \"Avellino\" in quanto ha lasciato tracce fino all'omonima citt\u00e0 campana e che ha seppellito l'area dove sorge Napoli.\nL'accertamento dell'esistenza di questo evento ha fatto ulteriormente innalzare la soglia d'allarme per future eruzioni che potenzialmente potrebbero coinvolgere un'area dove vivono pi\u00f9 di tre milioni di persone.\nStato precedente al 79 d.C..\nIl Vesuvio non apparve sempre come un vulcano attivo. Per molti secoli fu un monte tranquillo. Scrittori antichi lo descrissero coperto di orti e vigne, eccetto per l'arido culmine. Anche diverse fonti iconografiche, come alcuni affreschi conservati presso il Museo Archeologico di Napoli, mostrano il Vesuvio come una montagna a picco unico, coperta di vegetazione e di vigneti.\nFra un grande cerchio di dirupi quasi perpendicolari c'era uno spazio piatto sufficiente ad accampare un'armata, tanto che nel 73 a.C., durante la terza guerra servile, Spartaco e i suoi seguaci si rifugiarono sul Vesuvio con l'armata dei ribelli che si stava ingrossando e con la quale vennero effettuati diversi attacchi alle tenute romane dell'agro campano. Attaccati dall'esercito di Roma, gli schiavi riuscirono a sottrarsi alla cattura, rinviando l'esito cruento della loro rivolta: utilizzarono i tralci delle viti che ricoprivano le pendici del monte per fabbricare scale con le quali fuggirono per l'unico passaggio non sorvegliato perch\u00e9 impervio.\nSi trattava senza dubbio di un antico cratere, di cui sopravvive solo un settore, denominato Monte Somma.\nLa fertilit\u00e0 dei terreni circostanti, una prerogativa dei suoli vulcanici, favor\u00ec gli insediamenti osci e sanniti di Pompei, Ercolano, Stabia e Oplontis, nonostante fosse noto anche nell'antichit\u00e0 il rischio potenziale dell'area. Strabone, nel 18 d.C. (61 anni prima della devastante esplosione che sommerse Pompei ed Ercolano) aveva descritto il Vesuvio nella sua \"Geografia d'Italia\" come un vulcano in fase di quiescenza ed attribuiva proprio alla sua presenza la fertilit\u00e0 dei suoli circostanti, paragonati a quelli delle aree ai piedi dell'Etna.\nL'eruzione del 79 d.C..\nL'eruzione del Vesuvio del 79 \u00e8 il principale evento eruttivo verificatosi sul Vesuvio in epoca storica. L'eruzione, che ha profondamente modificato la morfologia del vulcano e dei territori circostanti, ha provocato la distruzione delle citt\u00e0 di Ercolano, Pompei, Oplontis e Stabia, le cui rovine, rimaste sepolte sotto strati di pomici, sono state riportate alla luce a partire dal XVIII secolo.\nTra il 79 d.C. e il 1631.\nDopo l'eruzione del 79 d.C., il Vesuvio ha eruttato circa 36 volte. Un'eruzione risale al 203, durante la vita dello storico Cassio Dione. Nel 472, il vulcano ha espulso un tale volume di ceneri che delle ricadute sono state segnalate fino a Costantinopoli. Le eruzioni del 512 furono cos\u00ec gravi che agli abitanti delle pendici del Vesuvio venne concessa l'esenzione dalle tasse dal re Teodorico il Grande, re dell'Italia Ostrogotica.\nAltre eruzioni sono state registrate nel 787, 968, 991, 999, 1007 e nel 1036 con il primo flusso di lava documentato. Il vulcano \u00e8 poi diventato quiescente alla fine del tredicesimo secolo, tanto che negli anni successivi fu ricoperto di giardini e vigne, come prima del 79. Perfino l'interno del cratere era parzialmente coperto da boschetti.\nL'eruzione del 1631.\nNel 1631 ci fu un'altra imponente eruzione. Dopo numerosi eventi premonitori quali rigonfiamento del suolo, piccoli terremoti che si manifestavano gi\u00e0 da qualche mese e prosciugamento delle fonti, all'alba del 16 dicembre il Vesuvio rientr\u00f2 in attivit\u00e0 dopo un riposo di circa 300 anni, con l'apertura di una bocca laterale sul versante Sud-Est con una iniziale fase di attivit\u00e0 stromboliana e forse l'emissione di una colata di lava (per molti autori invece non vi fu alcuna colata di lava). Una prima fase espulse ceneri frammiste all'acqua che scesero a valle a grandi velocit\u00e0, oltre a colonne di vapore. Successivamente ebbe luogo una violenta attivit\u00e0 esplosiva dal cratere centrale con un'alta colonna di ceneri, pomici e gas.\nEruzioni nell'et\u00e0 moderna.\nDal 1631 si sono verificate numerose eruzioni. Durante un'eruzione del febbraio 1848, una colonna di vapore alta circa 15 chilometri, sorse dal cratere, presentando una variet\u00e0 di colori; subito dopo spuntarono dieci cerchi, bianchi neri e verdi che assunsero la forma di un cono. Un'apparizione simile era stata osservata nel 1820.\nNel maggio 1855, un grande flusso di lava incandescente, di 70 metri di larghezza, flu\u00ec verso un grosso crepaccio di circa 300 metri di profondit\u00e0. La prima parte di questa spaccatura \u00e8 a precipizio e qui, la lava in caduta form\u00f2 una magnifica cascata di fuoco liquido.\nPi\u00f9 spettacolare fu l'eruzione del 1872, che cre\u00f2 una vastissima nube a forma di pino, e la cui lava distrusse i paesi di Massa di Somma e San Sebastiano al Vesuvio.\nNegli anni di attivit\u00e0 intermedia, la lava che trabocc\u00f2 dal cratere costitu\u00ec due cupole di ristagno: nel 1895 il \"Colle Margherita\" (nell'Atrio del Cavallo, semisepolto dalla lava dell'eruzione del 1944), e nel 1898 il \"Colle Umberto\". Quest'ultimo, perfettamente integro, costituisce una sorta di barriera naturale per l'Osservatorio, giacch\u00e9 le colate di lava dirette su di esso sono deviate dai fianchi del Colle. Contemporaneamente, per via dell'attivit\u00e0 effusiva tendente a riempire il cratere, il cono del Vesuvio raggiunse la massima altezza storica registrata, pari a circa 1302 metri s.l.m.\nL'eruzione del 1906.\nL'eruzione del 1906, descritta efficacemente da Frank Alvord Perret e da Matilde Serao, fu la pi\u00f9 grande avvenuta nel XX secolo: \u00e8 difficile stabilire con esattezza il volume degli ejecta, un'immane colata lavica che si dirigeva verso Torre Annunziata fu bloccata dalle mura del cimitero, e la nube gassosa che gener\u00f2 nelle ultime ore di attivit\u00e0 spazz\u00f2 via la cima e svuot\u00f2 la camera magmatica. A causa della pioggia di cenere fu, anche in questa eruzione, quasi completamente sotterrata Ottaviano, l'antica Ottajano, causando circa 300 morti, tanto che fu chiamata \"la nuova Pompei\". Per paura di morire, 105 persone si rifugiarono in una grande chiesa di San Giuseppe Vesuviano. Le ceneri tuttavia sfondarono il soffitto e la lava bruci\u00f2 il portone in legno: tutte e 105 le persone nella chiesa morirono. I costi dell'eruzione costrinsero il governo italiano a rinunciare all'organizzazione delle olimpiadi del 1908 (che erano gi\u00e0 state assegnate), cedendole alla Gran Bretagna.\nUn'eruzione intermedia avvenne nel 1929, quando nel cratere si cre\u00f2 un lago di lava, che trabocc\u00f2 sul versante Sud - Est e distrusse solo alcuni vigneti.\nL'eruzione del 1944.\nDopo quella del 1929, la successiva ed ultima eruzione, avvenne tra il 16 e il 29 marzo 1944, e distrusse nuovamente Massa di Somma e San Sebastiano, cosparse di ceneri Ottaviano e tutto il Meridione, e fu resa famosa dai cinegiornali dell'esercito angloamericano che all'epoca occupava Napoli. Fontane di lava si innalzarono dal cratere fino ad un'altezza di 800 metri, mentre 26 persone a San Sebastiano venivano letteralmente bruciate dalla pioggia di ceneri, ed il condotto craterico sub\u00ec un'alterazione radicale. Infatti a partire dalla fine di questa eruzione il vulcano \u00e8 entrato in una fase di quiescenza, senza il pennacchio di fumo che era diventato costante anche nei periodi di calma durante gli ultimi secoli.\nIl futuro.\nIl termine del \"dinamico riposo del Vesuvio\" (come lo definiva il vulcanologo G.Imb\u00f2) \u00e8 oggetto di studio e diverse sono le teorie in proposito, da un risveglio prossimo, sino a ipotesi di 50-100 anni o secoli. I segnali premonitori, quali alterazioni dei gas delle fumarole, piccoli terremoti o deformazioni, sono monitorati: considerando che la risalita del magma \u00e8 associata a terremoti, a deformazioni del vulcano, a un aumento della temperatura nelle fumarole e a variazioni dell'acqua nei pozzi.\nLe pendici del Vesuvio e i comprensori circostanti sono fittamente antropizzati e disordinatamente urbanizzati. Per far fronte ai rischi connessi a un'eruzione del Vesuvio \u00e8 stato redatto un piano nazionale d'emergenza che individua zone a diversa pericolosit\u00e0, prevedendo azioni di soccorso e piani di evacuazione. Tra le predette zone, la cosiddetta \"Zona rossa\" (a sua volta suddivisa in 5 zone intercomunali), esposta a maggior rischio da eruzione, si estende per circa . La nuova zona rossa \u00e8 stata ampliata, rispetto a quella prevista nel Piano del 2001, comprendendo i territori di 24 comuni e tre quartieri del comune di Napoli. Oltre ai 18 indicati gi\u00e0 in zona rossa (Boscoreale, Boscotrecase, Cercola, Ercolano, Massa di Somma, Ottaviano, Pollena Trocchia, Pompei, Portici, Sant'Anastasia, San Giorgio a Cremano, San Sebastiano al Vesuvio, San Giuseppe Vesuviano, Somma Vesuviana, Terzigno, Torre Annunziata, Torre del Greco, Trecase), saranno ricompresi i quartieri di Barra, Ponticelli e San Giovanni a Teduccio del Comune di Napoli, i Comuni di Nola (frazione di Piazzolla), Palma Campania, Poggiomarino, San Gennaro Vesuviano e Scafati, e l'enclave di Pomigliano d'Arco nel Comune di Sant'Anastasia.\nLa \u00abzona rossa\u00bb \u00e8 l'area per cui l'evacuazione preventiva \u00e8 l'unica misura di salvaguardia della popolazione. A differenza di quella individuata nel Piano del 2001, la nuova zona rossa comprende oltre a un'area esposta all'invasione di flussi piroclastici, definita \u00abzona rossa 1\u00bb, anche un'area soggetta a elevato rischio di crollo delle coperture degli edifici per l'accumulo di depositi piroclastici (ceneri vulcaniche e lapilli), definita \u00abzona rossa 2\u00bb. Secondo il piano di evacuazione, gli abitanti di ciascun comune andrebbero trasferiti temporaneamente in un'altra regione di Italia, precedentemente individuata e abbinata a quel comune.\nL'aspetto maggiormente problematico riguardante l'evacuazione resta tuttavia costituito dal problema della mobilit\u00e0; l'alto numero di abitanti dei comuni della zona rossa e la viabilit\u00e0 congestionata dal traffico ordinario spingono infatti a immaginare difficolt\u00e0 nello spostamento dei mezzi di trasporto privati e pubblici durante l'evacuazione. Una soluzione immaginata potrebbe essere quella di utilizzare la via del mare, per allontanare rapidamente il maggior numero possibile di persone, ma questa soluzione va valutata anche in relazione al prodursi di mareggiate e maremoti eventualmente connessi ai fenomeni sismici ed eruttivi.\nNel 2009 il responsabile della protezione civile Guido Bertolaso, auspic\u00f2 che la zona rossa venisse estesa anche a parte del comune di Napoli, concretamente esposto a un pericolo in caso di eruzione vulcanica. Secondo Bertolaso, infatti, tale eventualit\u00e0 costituirebbe il pi\u00f9 grande problema per la protezione civile in Italia.\nCiclo eruttivo.\nDal 1631 al 1944, il Vesuvio \u00e8 stato un vulcano \"addomesticato\", cio\u00e8 ha seguito un andamento eruttivo continuo, con il condotto praticamente sempre aperto, di modo tale che era possibile intuire le eruzioni. L'andamento ciclico della sua attivit\u00e0 qui descritto fu riconosciuto da William Hamilton, Frank Alvord Perret, Giovanni Battista Alfano e Immanuel Friedlaender.\nDopo una grande eruzione (come quella del 1631, 1872 o 1906) tutto il magma \u00e8 stato eiettato e il condotto, svuotato, fa crollare la parte sommitale. Il Vesuvio quindi entra in un periodo di riposo (quiescenza) che dura in media tra i 3 e i 7 anni, durante i quali il cratere emette solo gas. Successivamente, piccole esplosioni di ceneri sul fondo del cratere cominciano a costruire un cono di scorie, le cui dimensioni possono aumentare a seconda della pressione che comincia ad accumularsi nella camera magmatica, e che danno il via ad un'attivit\u00e0 persistente che pu\u00f2 durare da un minimo di 7 ad un massimo di 30 anni. In questo periodo, le scorie accumulate formano una vera e propria piattaforma che finir\u00e0 per occupare completamente il cratere stesso, generando spesso piccole colate esterne, che per\u00f2 sono di piccolo volume e causano pochi danni (esempio di quest'attivit\u00e0 sono la formazione dei colli \"Margherita\" ed \"Umberto\", o le eruzioni del 1805 o 1929).\nQuando la pressione accumulatasi giunge al limite, il cono comincia a fratturarsi, ed ha inizio l'eruzione finale, che dura al massimo due/quattro settimane. Dopo una prima abbondante tracimazione di lava, si ha un periodo di rallentamento dell'attivit\u00e0 seguito da una fase esplosiva finale, relativamente breve, ma assai pi\u00f9 violenta (e pericolosa) della precedente, durante la quale si generano una o pi\u00f9 ciclopiche nubi eruttive che spazzano via la parte terminale del cono. Questa violenta fase pu\u00f2 durare un paio di giorni al massimo, e segna la fine dell'eruzione e del ciclo. Il cratere, svuotato, frana su s\u00e9 stesso, ed il Vesuvio ricade nel periodo di quiescenza che segna l'inizio di un nuovo ciclo.\nIl periodo di maggiore attivit\u00e0 si \u00e8 avuto durante la seconda met\u00e0 del XVIII secolo con cicli della durata media di 10-15 anni mentre quello di minore attivit\u00e0 si \u00e8 avuto tra il 1872 e il 1944 con due cicli della durata di 34 e 38 anni.\nDopo l'eruzione del 1944, il Vesuvio \u00e8 caduto in uno stato di quiescenza.\nStato attuale.\nL'attuale fase di quiescenza appare, in base alla descrizione del ciclo sopra descritta, atipica: in base ai cicli abituali, la ripresa dell'attivit\u00e0 eruttiva sarebbe fortemente in ritardo. Per questo si ritiene che il Vesuvio sia uscito dal tipo di attivit\u00e0 fino a ora studiato, caratterizzato da un condotto praticamente sempre aperto sin dal 1631.\nTuttavia, nel 2001, una ricerca condotta dalle Universit\u00e0 di Napoli e di Nizza, e i cui risultati sono stati pubblicati su Science, ha permesso di accertare che a una profondit\u00e0 di circa otto chilometri sotto la superficie \u00e8 presente un accumulo di magma che si estende per circa seicentocinquanta chilometri quadrati, dal centro del golfo di Napoli fin quasi ai contrafforti preappenninici. Per questo motivo potrebbero manifestarsi segnali di ripresa dell'attivit\u00e0 in qualsiasi momento che inducono a tenere il Vesuvio sotto costante osservazione.\nIl parco nazionale del Vesuvio.\nIl Parco nazionale del Vesuvio \u00e8 nato il 5 giugno 1995 per il grande interesse geologico, biologico e storico che il suo territorio rappresenta. La sua sede \u00e8 collocata nel comune di Ottaviano. \u00c8 stato istituito principalmente per:\nIl Parco nasce poi dall'esigenza di valorizzare e difendere il Vesuvio. Esso rappresenta il tipico esempio di vulcano a recinto, costituito da un cono esterno tronco, il Monte Somma, (spento e con una cinta craterica in buona parte demolita) entro il quale si trova un cono pi\u00f9 piccolo (che rappresenta il Vesuvio, ancora attivo).Il territorio, ricco di bellezze storiche e naturalistiche, vanta una produzione agricola unica per variet\u00e0 e originalit\u00e0 di sapori.Un'ulteriore singolarit\u00e0 di questo Parco \u00e8 rappresentata dalla notevole presenza di specie floristiche e faunistiche se si rapporta alla sua ridotta estensione: sono presenti ben 612 specie appartenenti al mondo vegetale e 227 specie (tra quelle studiate) appartenenti a quello animale.\nA causa dell'emergenza rifiuti in Campania, due siti sul confine del Parco nazionale del Vesuvio avrebbero dovuto essere adibiti a discarica in seguito all'emanazione della legge n\u00ba 123 del 2008. Al 2010, \u00e8 gi\u00e0 attiva e quasi satura la discarica \"Ex Sari\". Durante il mese di settembre 2010 la regione Campania aveva previsto l'apertura della seconda discarica, \"Cava Vitiello\", che avrebbe dovuto essere la pi\u00f9 grande d'Europa. Tuttavia, dopo numerose proteste da parte soprattutto dei cittadini dei comuni di Boscoreale e Terzigno l'apertura della discarica \u00e8 stata sospesa dal Governo.\nDate delle eruzioni.\nDopo l'eruzione del 79 \u2015 che fu l'ultima delle eruzioni \"pliniane\" ed anche la prima dei tempi storici \u2015 , il Vesuvio ha avuto innumerevoli eruzioni, di svariati tipi, qui sotto cronologicamente elencate:\nMineralogia.\nNei dintorni del Vesuvio sono stati rinvenuti diversi minerali; i pi\u00f9 rilevanti, per i quali \u00e8 definita localit\u00e0 tipo, sono:\nArte.\nNel corso dei secoli, al Vesuvio sono state dedicate anche opere artistiche, come ad esempio:"}
{"id": "4443", "revid": "15756", "url": "https://it.wikipedia.org/wiki?curid=4443", "title": "Valore atteso", "text": "In teoria della probabilit\u00e0 il valore atteso (chiamato anche media o speranza matematica) di una variabile casuale formula_1, \u00e8 un numero indicato con formula_2 (da \"expected value\" o \"expectation\" in inglese o dal francese \"esp\u00e9rance\") che formalizza l'idea euristica di \"valore medio\" di un fenomeno aleatorio.\nIn generale il valore atteso di una variabile casuale discreta (che assuma cio\u00e8 solo un numero finito o una infinit\u00e0 numerabile di valori) \u00e8 dato dalla somma dei possibili valori di tale variabile, ciascuno moltiplicato per la probabilit\u00e0 di essere assunto (ossia di verificarsi), cio\u00e8 \u00e8 la media ponderata dei possibili risultati. Per una variabile casuale continua la questione \u00e8 pi\u00f9 delicata e si deve ricorrere alla teoria della misura e all'integrale di Lebesgue-Stieltjes.\nPer esempio, nel celebre gioco testa o croce, se scegliamo \"testa\" e ipotizziamo un valore di 100 per la vittoria (testa) e di zero per la sconfitta (croce), il valore atteso del gioco \u00e8 50, ovvero la media delle vincite e perdite pesata in base alle probabilit\u00e0 (50% per entrambi i casi): formula_3, cio\u00e8 il valore di \"testa\" per la sua probabilit\u00e0 e il valore di \"croce\" per la sua probabilit\u00e0.\nDefinizione matematica.\nSia formula_4 uno spazio di probabilit\u00e0 e formula_1 una variabile aleatoria a valori reali su tale spazio (ossia una funzione misurabile formula_6, dove i numeri reali si intendono equipaggiati con la loro \u03c3-algebra boreliana). Il valore atteso di formula_1 \u00e8 l'integrale di formula_1 rispetto alla misura di probabilit\u00e0 formula_9:\nCalcolare il valore atteso di variabili aleatorie discrete.\nNel caso di variabile casuale discreta che ammette funzione di probabilit\u00e0 formula_11 \u00e8 definita come\nCalcolare il valore atteso di variabili aleatorie assolutamente continue.\nNel caso di variabile casuale continua che ammette funzione di densit\u00e0 di probabilit\u00e0 formula_13 la definizione diventa\nSperanza matematica finita.\nSi dice che formula_1 ha speranza finita nel discreto se\nmentre nel continuo se\nPropriet\u00e0.\nMedia di una costante.\nLa media di una costante formula_18 (cio\u00e8 di una variabile casuale che assume il valore formula_18 con probabilit\u00e0 1) \u00e8 ovviamente la costante stessa:\nLinearit\u00e0.\nUn'importante caratteristica del valore atteso \u00e8 la linearit\u00e0: ovvero per ogni variabile casuale X e coppia di numeri reali formula_21 e formula_22 si ha\nQuesta propriet\u00e0 \u00e8 facilmente dimostrabile: per esempio, nel caso di una variabile casuale discreta, si ha\nperch\u00e9 la somma delle probabilit\u00e0 \u00e8 1, in quanto consideriamo la somma di tutti i possibili eventi.\nQuesta propriet\u00e0 ha la conseguenza importante che date due variabili casuali qualsiasi formula_1 e formula_26 (non necessariamente indipendenti) si ha\nQuesta propriet\u00e0 non vale per il prodotto: in generale, formula_28 \u00e8 diverso da formula_29 Quando queste due quantit\u00e0 sono uguali, si dice che formula_1 e formula_26 sono non correlate. In particolare, due variabili casuali indipendenti sono non correlate.\nMonotonia.\nSe i valori che assume una variabile casuale formula_1 sono compresi tra due estremi formula_21 e formula_22, cos\u00ec sar\u00e0 la media di formula_1; infatti\ne allo stesso modo si dimostra nel caso continuo. Da questo si deduce che se due variabili casuali verificano formula_37 (ossia, per ogni evento formula_38 il valore di formula_1 in corrispondenza di quell'evento \u00e8 maggiore o uguale di quello di formula_26), allora\nStime del valore atteso.\nIn statistica, la stima del valore atteso assume un ruolo centrale, in quanto principale parametro usato nella statistica inferenziale. Comunemente esso verr\u00e0 stimato dalla media dei valori del campione (ad esempio la media aritmetica) o, nelle applicazioni, dalla cosiddetta trimmed mean, ossia la media che tiene conto solo dei valori pi\u00f9 centrali del campione (ad esempio solo de 50% dei valori pi\u00f9 centrali). La trimmed mean viene spesso preferita alla rispettiva media poich\u00e9 \u00e8 considerato un dato statistico pi\u00f9 robusto, ossia meno suscettibile di variazioni in presenza di valori anomali del campione.\nCalcolo del valore atteso nel gioco.\nGioco dei dadi.\nNel gioco dei dadi, rappresentando il risultato del tiro del dado con una variabile casuale che possa assumere i valori formula_42, ciascuno con probabilit\u00e0 formula_43 intuitivamente, la \"media\" di questa variabile casuale sar\u00e0 formula_44, dal momento che formula_45\nGioco del lotto.\nLa tabella seguente mostra un riepilogo delle perdite medie per una giocata di importo pari a formula_47 euro.\nPoker.\nIl valore atteso \u00e8 l'aspettativa, positiva o negativa che sia (ecco perch\u00e9 vedrete spesso le sigle EV- o EV+), che abbiamo ogniqualvolta prendiamo una decisione; cercare di prendere quante pi\u00f9 decisioni a valore atteso positivo, \u00e8 fondamentale per vincere nel long term.\nNel poker, ogni volta che scegliamo di fare un bet, un fold o un raise, abbiamo a che fare con un EV positivo o negativo. Alla fine della nostra carriera avremo guadagnato tanto pi\u00f9 quante pi\u00f9 scelte a EV positivo avremo preso, e perso tanto meno quante pi\u00f9 scelte a EV negativo avremo evitato.\nA volte nel poker capita che sia un bet che un raise abbiano entrambi EV positivo, in questo caso il giocatore con esperienza deve sapere individuare quale sia la mossa con EV maggiore.\nQuando si gioca a poker non si ha il tempo di calcolare precisamente qual \u00e8 l'EV di una determinata mossa e spesso non si sa neanche se la mossa che si \u00e8 fatta sia vantaggiosa o no, cio\u00e8 se abbia EV positivo o negativo.\nQuesto perch\u00e9 il poker \u00e8 un gioco a informazioni incomplete e quindi, anche volendo, non potremmo calcolare precisamente in ogni momento l'EV di un particolare bet o fold perch\u00e9 non abbiamo a disposizione i dati numerici per effettuare il calcolo. Spesso i giocatori professionisti, lontano dal tavolo da gioco cercano di valutare l'EV di una determinata giocata facendo delle ipotesi sul comportamento degli avversari e sulle carte che hanno in mano.\nQueste analisi (spesso molto utili) richiedono tempo e non potrebbero mai essere effettuate durante una partita. Nell'hold'em si presentano continuamente nuovi contesti di gioco, ma spesso \u00e8 possibile individuare una situazione che \u00e8 simile a un'altra analizzata precedentemente. Tanto pi\u00f9 si ha dimestichezza nell'individuare queste situazioni, tanto pi\u00f9 ci si trover\u00e0 a proprio agio al tavolo da gioco.\nConcludendo, l'EV nel poker non \u00e8 visibilmente presente ma che ogni sforzo che il giocatore fa per \u201cvincere\u201d non \u00e8 altro che uno sforzo (consapevole o no) per fare scelte con il pi\u00f9 elevato EV possibile."}
{"id": "4445", "revid": "104216", "url": "https://it.wikipedia.org/wiki?curid=4445", "title": "Distribuzione continua uniforme", "text": " |funzcar = formula_1\nIn teoria delle probabilit\u00e0 la distribuzione continua uniforme \u00e8 una distribuzione di probabilit\u00e0 continua che \u00e8 \"uniforme\" su un insieme, ovvero che attribuisce la stessa probabilit\u00e0 a tutti i punti appartenenti ad un dato intervallo [a,b] contenuto nell'insieme.\nDefinizione.\nLa distribuzione continua uniforme formula_2 su un insieme misurabile \"S\", di misura finita non nulla, \u00e8 una distribuzione di probabilit\u00e0 che attribuisce a tutti i sottoinsiemi di \"S\" con la stessa misura la stessa probabilit\u00e0 di verificarsi.\nLa sua densit\u00e0 di probabilit\u00e0 \u00e8 un multiplo della funzione indicatrice dell'insieme \"S\",\ndove formula_4 \u00e8 la misura dell'insieme \"S\".\nIn particolare ogni sottoinsieme misurabile \"A\" di \"S\" ha una probabilit\u00e0 di verificarsi proporzionale alla propria misura:\nSu un intervallo.\nLa distribuzione uniforme continua viene solitamente definita su un intervallo formula_6; in questo caso viene indicata formula_7.\nLa sua densit\u00e0 di probabilit\u00e0 \u00e8\nCome intervallo formula_9, inoltre, viene spesso preso l'intervallo unitario formula_11, che pu\u00f2 essere sempre ricondotto al caso precedente tramite una trasformazione lineare, ovvero considerando la variabile aleatoria formula_12 al posto di formula_13. In particolare, la variabile aleatoria \"1-X\" segue la stessa distribuzione formula_14.\nIn questo caso la densit\u00e0 di probabilit\u00e0 diventa\nla funzione di ripartizione \u00e8\ne la probabilit\u00e0 di un intervallo formula_19 \u00e8 pari alla sua lunghezza:\n(nel caso generale la probabilit\u00e0 di un intervallo \u00e8 proporzionale alla sua lunghezza).\nPer il calcolo delle probabilit\u00e0 i singoli valori \"f(0)\" e \"f(1)\" sono ininfluenti: basta che la densit\u00e0 di probabilit\u00e0 resti invariata quasi ovunque. Talvolta vengono posti pari a 0, prendendo la funzione indicatrice dell'intervallo aperto formula_21, o a 1/2, prendendo come densit\u00e0 di probabilit\u00e0 la funzione rettangolo (in questo caso la distribuzione \u00e8 anche chiamata \"distribuzione rettangolare\").\nCaratteristiche.\nSe \"X\" \u00e8 una variabile aleatoria di distribuzione uniforme formula_14, allora formula_12 \u00e8 una variabile aleatoria di distribuzione uniforme formula_24, le cui caratteristiche si ricavano facilmente da quelle di \"X\".\nLe due variabili aleatorie hanno\nDalla funzione generatrice dei momenti si ricavano (per il pi\u00f9 generale \"Y\") i momenti semplici\nsiccome la variabile aleatoria centrata formula_30 segue una distribuzione uniforme su formula_31, si ricavano immediatamente i momenti centrali di \"Y\"\nIn particolare si trovano gli indici di asimmetria e di curtosi\nInfine, l'entropia di \"Y\" \u00e8\nAltre distribuzioni.\nOgni distribuzione di probabilit\u00e0 univariata (cio\u00e8 sui numeri reali) \u00e8 legata alla distribuzione uniforme formula_14. Se \"X\" segue la distribuzione uniforme su formula_36 ed \"F\" \u00e8 una qualunque funzione di ripartizione, prendendo la funzione\nsi pu\u00f2 definire una variabile aleatoria\nche ha proprio \"F\" come funzione di ripartizione.\nAd esempio, formula_39 segue la distribuzione esponenziale formula_40.\nIn informatica questa propriet\u00e0 viene chiamata metodo dell'inversione e viene utilizzata per trasformare un generatore \"casuale\" di campioni per \"X\" in un generatore di campioni per \"Y\".\nLa somma formula_41 di due variabili aleatorie variabili indipendenti con la medesima distribuzione uniforme formula_24 segue una distribuzione triangolare simmetrica (\"distribuzione di Simpson\").\nPi\u00f9 in generale, la distribuzione di Irwin-Hall descrive la somma formula_43 di \"n\" variabili aleatorie variabili indipendenti con la medesima distribuzione uniforme formula_14.\nLa distribuzione Beta formula_45 corrisponde alla distribuzione uniforme formula_14. Inoltre, se \"X\" segue questa distribuzione uniforme, allora formula_47 segue la distribuzione Beta formula_48.\nIl parallelo della distribuzione continua uniforme tra le distribuzioni discrete \u00e8 la distribuzione discreta uniforme, definita su un insieme finito \"S\", che attribuisce ad ogni suo sottoinsieme una probabilit\u00e0 di verificarsi pari alla propria cardinalit\u00e0. (In altri termini \u00e8 la stessa definizione, con una diversa misura.)"}
{"id": "4446", "revid": "479590", "url": "https://it.wikipedia.org/wiki?curid=4446", "title": "Variabile casuale simmetrica", "text": ""}
{"id": "4448", "revid": "919135", "url": "https://it.wikipedia.org/wiki?curid=4448", "title": "Distribuzione discreta uniforme", "text": " |funzcar = formula_1\nIn teoria delle probabilit\u00e0 una distribuzione discreta uniforme \u00e8 una distribuzione di probabilit\u00e0 discreta che \u00e8 \"uniforme\" su un insieme, ovvero che attribuisce la stessa probabilit\u00e0 ad ogni elemento dell'insieme discreto \"S\" su cui \u00e8 definita (in particolare l'insieme dev'essere finito).\nUn esempio di distribuzione discreta uniforme \u00e8 fornito dal lancio di un dado equilibrato: ognuno dei valori 1, 2, 3, 4, 5 e 6 ha eguale probabilit\u00e0 1/6 di verificarsi.\nQuesta distribuzione di probabilit\u00e0 \u00e8 quella che fornisce la classica definizione di probabilit\u00e0 \"\"casi favorevoli\" su \"casi possibili\"\": la probabilit\u00e0 di un evento formula_2 \u00e8 data dal rapporto tra le cardinalit\u00e0 dei due insiemi,\nDefinizione.\nLa distribuzione discreta uniforme su un insieme finito \"S\" \u00e8 la distribuzione di probabilit\u00e0 formula_4 che attribuisce a tutti gli elementi di \"S\" la stessa probabilit\u00e0 \"p\" di verificarsi.\nIn particolare, dalla relazione\nseguono\nProgressione aritmetica.\nSpesso viene considerata la distribuzione discreta uniforme su un insieme \"S\" i cui elementi sono in progressione aritmetica, ovvero del tipo\nIn questo caso l'insieme \"S\" pu\u00f2 essere descritto come un insieme di \"n\" elementi in progressione aritmetica, da \"a\" a \"b\", con elementi della forma\ncon formula_12 e formula_13.\nIn questo modo la distribuzione discreta uniforme diventa una sorta di approssimazione della distribuzione continua uniforme sull'intervallo formula_14\nCaratteristiche.\nLa distribuzione formula_15 \u00e8 simmetrica rispetto al punto medio formula_16 del segmento formula_14. \nUna variabile aleatoria \"U\" con questa distribuzione ha quindi speranza formula_18 e indice di asimmetria formula_19.\nInoltre ha\nAltre distribuzioni.\nIl parallelo della distribuzione discreta uniforme tra le distribuzioni di probabilit\u00e0 continue \u00e8 la distribuzione continua uniforme: una distribuzione definita su un insieme continuo \"S\", che attribuisce la stessa probabilit\u00e0 a due intervalli della stessa lunghezza, contenuti in \"S\", ovvero la cui densit\u00e0 di probabilit\u00e0 assume un valore costante su \"S\".\nDistribuzione su due valori.\nLa distribuzione di Bernoulli formula_24 con formula_25 \u00e8 una distribuzione discreta uniforme: i due valori \"0\" e \"1\" hanno entrambi probabilit\u00e0 \n formula_26.\nOgni altra distribuzione discreta uniforme su due valori \"a\" e \"b\" pu\u00f2 essere espressa tramite una variabile aleatoria \"X\" con distribuzione di Bernoulli formula_27, considerando la variabile aleatoria formula_28.\nLa distribuzione discreta uniforme sui due valori 1 e \u22121 \u00e8 anche detta \"distribuzione di Rademacher\", dal matematico tedesco Hans Rademacher; al pari di altre distribuzioni su due valori, viene utilizzata nel metodo bootstrap per il ricampionamento dei dati."}
{"id": "4449", "revid": "125333358", "url": "https://it.wikipedia.org/wiki?curid=4449", "title": "Distribuzione Beta", "text": " | cdf = formula_1&lt;br&gt;\n | media = formula_2\n | mediana =\n | moda = formula_3 se formula_4\n&lt;br&gt;formula_5 se formula_6 e formula_7\n&lt;br&gt;formula_8 se formula_9 e formula_10\n | varianza = formula_11\n | skewness = formula_12\n | curtosi =\n | entropia =\n | momgenfun =formula_13|\n | funzcar =formula_14|\nIn teoria delle probabilit\u00e0 e in statistica la distribuzione formula_15 (Beta) \u00e8 una distribuzione di probabilit\u00e0 continua definita da due parametri formula_16 e formula_17 sull'intervallo unitario formula_18.\nQuesta distribuzione trova particolare utilizzo nella inferenza bayesiana perch\u00e9 governa la probabilit\u00e0 formula_19 di un processo di Bernoulli \"a posteriori\" dell'osservazione di formula_20 \"successi\" e formula_21 \"fallimenti\", quando formula_19 \u00e8 \"a priori\" distribuita uniformemente tra formula_23 e formula_24.\nDefinizione.\nLa distribuzione Beta di parametri formula_25 (entrambi positivi) \u00e8 definita sull'intervallo formula_18 con funzione di densit\u00e0 di probabilit\u00e0 \nIn altri termini la funzione di densit\u00e0 di probabilit\u00e0 \u00e8 proporzionale alla funzione\nriscalata per un fattore dato dalla funzione Beta\nin questo modo ha probabilit\u00e0 totale formula_30.\nLa sua funzione di ripartizione \u00e8 la funzione Beta incompleta regolarizzata\nCaratteristiche.\nI momenti semplici di una variabile aleatoria formula_32 con distribuzione Beta di parametri formula_25 sono\ndove formula_35 indica il fattoriale crescente con \"k\" fattori, formula_36.\nI momenti semplici soddisfano quindi la relazione ricorsiva\nInoltre la distribuzione ha:\nI parametri formula_16 e formula_17 possono essere determinati univocamente dal valore atteso e dalla varianza:\nQueste formule vengono applicate nel metodo dei momenti con la media e la varianza osservate su un campione.\nL'entropia \u00e8\ndove formula_49 \u00e8 la funzione digamma.\nLa moda della distribuzione dipende dai segni di formula_20 e formula_21, ed \u00e8 unica solo se almeno uno dei due \u00e8 positivo:\nRelazioni con altre distribuzioni.\nUna distribuzione Beta pu\u00f2 essere definita su un qualunque intervallo formula_63, prendendo formula_64.\nSe formula_32 segue la distribuzione Beta di parametri formula_25 allora formula_67 segue la distribuzione Beta di parametri formula_68.\nInferenza bayesiana.\nLa distribuzione Beta e il processo di Bernoulli.\nSe X \u00e8 distribuita come una v.c. binomiale\ncon parametri \"n\" e \u03c0\ne il parametro \u03c0 \u00e8 distribuito a priori come una v.c. Beta con i parametri \"a\" e \"b\"\nallora il parametro \u03c0 \u00e8 distribuito a posteriori anch'esso come una v.c. Beta, ma con parametri \"a+x\" e \"b+n-x\"\nQualora la distribuzione a priori sia una variabile casuale rettangolare nell'intervallo [0;1] (ovvero ipotizzando a priori tutti i possibili valori di \u03c0 equiprobabili), e pertanto \"a=1\" e \"b=1\", allora la distribuzione a posteriori \u00e8 una Beta con parametri \"x+1\" e \"n-x+1\"\nche ha come valore modale \"p\" (e dunque come valore pi\u00f9 probabile)\nmentre il valore che minimizza lo scarto quadratico, ovvero la media \u00e8\nInfatti, la probabilit\u00e0 di ottenere formula_20 successi e formula_21 fallimenti in un processo di Bernoulli di parametro \"p\" \u00e8 formula_102, proporzionale alla densit\u00e0 formula_103 della distribuzione Beta di parametri formula_25.\nPertanto, se la variabile aleatoria formula_105 segue una distribuzione binomiale formula_106 con parametro aleatorio \"P\" distribuito \"a priori\" uniformemente sull'intervallo unitario formula_18, \"a posteriori\" dell'osservazione formula_108 il parametro \"P\" segue la distribuzione formula_109.\nPi\u00f9 in generale, se formula_105 \u00e8 una variabile aleatoria con distribuzione binomiale formula_111 e il parametro \"P\" segue \"a priori\" la distribuzione formula_109, allora \"a posteriori\" dell'osservazione formula_113 il parametro \"P\" segue la distribuzione formula_114.\nIl caso della distribuzione uniforme \"a priori\" \u00e8 un caso particolare di quest'ultimo, essendo formula_115.\nPriori coniugati e la v.c. binomiale negativa.\nSe X \u00e8 distribuita come una v.c. binomiale negativa\ncon parametri \"m\" e \u03b8\ne il parametro \u03b8 \u00e8 distribuito a priori come una v.c. Beta con i parametri \"a\" e \"b\"\nallora il parametro \u03b8 \u00e8 distribuito a posteriori anch'esso come una v.c. Beta, ma con parametri \"a+m\" e \"b+x\"\nQualora la distribuzione a priori sia una variabile casuale rettangolare nell'intervallo [0;1] (ovvero ipotizzando a priori tutti i possibili valori di \u03b8 equiprobabili), e pertanto \"a=1\" e \"b=1\", allora la distribuzione a posteriori \u00e8 una Beta con parametri \"m+1\" e \"x+1\"\nche ha come valore modale \"t\" (e dunque come valore pi\u00f9 probabile)\nSimilmente, se la variabile aleatoria formula_119 segue la distribuzione di Pascal formula_120 e \"P\" segue \"a priori\" la distribuzione formula_109, allora \"a posteriori\" dell'osservazione formula_122 il parametro \"P\" segue la distribuzione formula_123."}
{"id": "4450", "revid": "1791393", "url": "https://it.wikipedia.org/wiki?curid=4450", "title": "Distribuzione esponenziale", "text": "In teoria delle probabilit\u00e0 la distribuzione esponenziale \u00e8 una distribuzione di probabilit\u00e0 continua che descrive la \"durata di vita\" di un fenomeno che \"non invecchia\" (ossia la distribuzione esponenziale \u00e8 priva di memoria). Un esempio \u00e8 la \"durata di vita\" di una particella radioattiva prima di decadere oppure la durata della richiesta di un servizio; dunque essa \u00e8 in relazione al tempo di attesa del primo successo, in fenomeni aleatori con distribuzione geometrica. \nLa distribuzione esponenziale (o di Laplace) pu\u00f2 dedursi anche come la distribuzione di probabilit\u00e0 di una variabile aleatoria definita come somma dei quadrati di due variabili aleatorie normali standardizzate (ossia con valore atteso zero e varianza unitaria); dunque \u00e8 banalmente riconducibile anche a un caso particolare di distribuzione del chi-quadro, essendo, quest'ultima, la distribuzione di probabilit\u00e0 della variabile aleatoria costruita come la somma dei quadrati di n variabili aleatorie indipendenti normali e standardizzate.\nDefinizione.\nLa distribuzione esponenziale formula_1, con parametro formula_2, ha funzione di densit\u00e0 di probabilit\u00e0:\nPropriet\u00e0.\nIl parametro formula_4 dev'essere positivo affinch\u00e9 l'integrale della funzione di densit\u00e0 sui reali sia formula_5\nAssenza di memoria.\nUna variabile aleatoria formula_6 con distribuzione esponenziale di parametro formula_4 ha funzione di ripartizione\nIn particolare la formula formula_9 implica la mancanza di memoria:\nViceversa, se una distribuzione di probabilit\u00e0 continua sui numeri reali positivi \u00e8 priva di memoria, ovvero rispetta formula_11 per ogni scelta di formula_12 e di formula_13 allora vale la relazione formula_14 per ogni formula_15 razionale positivo o persino, grazie alla continuit\u00e0 della funzione di ripartizione, per ogni formula_15 reale positivo; in particolare prendendo formula_17 si trova proprio\nFra le distribuzioni di probabilit\u00e0 discrete, invece, ogni distribuzione priva di memoria \u00e8 una distribuzione geometrica.\nCaratteristiche.\nUna variabile aleatoria con distribuzione esponenziale di parametro formula_4 ha\nI suoi quantili si possono ricavare invertendo la funzione di ripartizione:\nin particolare i suoi quartili (e la mediana) sono\nDistribuzioni.\nIl \"minimo\" formula_34 tra formula_28 variabili aleatorie indipendenti con distribuzioni esponenziali di parametri formula_36 \u00e8 ancora una variabile aleatoria con distribuzione esponenziale, di parametro formula_37.\nIl parallelo della distribuzione esponenziale, come distribuzione priva di memoria, tra le distribuzioni di probabilit\u00e0 discrete \u00e8 la distribuzione geometrica.\nIn particolare, se formula_6 segue la distribuzione esponenziale formula_1 allora per ogni formula_40 la variabile aleatoria formula_41 (parte intera) segue la distribuzione geometrica formula_42:\nLa distribuzione di Poisson formula_44 descrive il numero di eventi successivi intercorsi in un intervallo di tempo, dove i tempi di attesa tra due eventi successivi sono indipendenti e regolati dalla distribuzione esponenziale di medesimo parametro formula_4.\nLa distribuzione esponenziale formula_46 corrisponde alla distribuzione chi quadrato con due gradi di libert\u00e0, formula_47.\nLa distribuzione di Laplace di parametri formula_48 governa la variabile aleatoria formula_49, dove formula_50 sono due variabili aleatorie indipendenti con la medesima distribuzione esponenziale formula_51.\nLa distribuzione Gamma generalizza la distribuzione esponenziale: formula_52 coincide con formula_1. In particolare, la somma formula_54 di formula_28 variabili aleatorie indipendenti di medesima legge esponenziale con parametro formula_4 segue la distribuzione Gamma formula_57. Inoltre nell'inferenza bayesiana se il parametro formula_4 di una distribuzione esponenziale segue, \"a priori\" di un'osservazione, una distribuzione Gamma, allora segue una distribuzione Gamma anche \"a posteriori\".\nApplicazioni.\nRadioattivit\u00e0.\nIl tempo di decadimento di un isotopo radioattivo viene solitamente modellato in funzione della sua \"vita media\" tramite la distribuzione esponenziale formula_59.\nIn questo quadro il parametro formula_60 \u00e8 detto \"costante di decadimento\"; la speranza di vita \u00e8 proprio formula_61.\nCon questo modello si possono ad esempio calcolare le probabilit\u00e0 che l'isotopo decada in meno della met\u00e0 del tempo medio,\no in pi\u00f9 del doppio di questo tempo\nTramite la formula per i quantili si trova ad esempio che solo con probabilit\u00e0 di un ventesimo l'isotopo decadr\u00e0 in pi\u00f9 di\nCiononostante un osservatore che non abbia ancora visto decadere l'isotopo dopo un tempo di formula_65 si ritrova nuovamente nelle condizioni iniziali, a causa dell'assenza di memoria; dovr\u00e0 quindi aspettare mediamente un tempo formula_66 prima del decadimento.\nIn un campione con un numero di isotopi molto grande (come avviene solitamente), le probabilit\u00e0 di ogni singolo isotopo (indipendente dagli altri) si possono tradurre in percentuali del campione. \nAd esempio, il tempo medio dopo il quale met\u00e0 dei campioni decadono (emivita o \"tempo di dimezzamento\") \u00e8 dato dalla mediana formula_67."}
{"id": "4451", "revid": "919135", "url": "https://it.wikipedia.org/wiki?curid=4451", "title": "Distribuzione geometrica", "text": "In teoria della probabilit\u00e0 la distribuzione geometrica \u00e8 una distribuzione di probabilit\u00e0 discreta sui numeri naturali senza l'elemento \"0\", che segue una progressione geometrica:\n\u00c8 la probabilit\u00e0 che il primo successo (o evento in generale) richieda l'esecuzione di \"k\" prove indipendenti, ognuna con probabilit\u00e0 di successo \"p\". Se la probabilit\u00e0 di successo in ogni prova \u00e8 \"p\", allora la probabilit\u00e0 che alla \"k\"-esima prova si ottenga il primo successo \u00e8\ncon \"k\" = 1, 2, 3, \u2026\nLa formula qui sopra \u00e8 usata, dunque, per calcolare la probabilit\u00e0 di fare un certo numero \"k\" di tentativi fino ad ottenere il primo successo (al \"k\"-esimo tentativo). Qui sotto invece, la seguente distribuzione esprime la probabilit\u00e0 di avere \"k\" fallimenti prima di ottenere il primo successo:\nper \"k\" = 0, 1, 2, 3, \u2026\nIn entrambi i casi, la successione di probabilit\u00e0 \u00e8 una serie geometrica.\nDefinizione.\nLa distribuzione geometrica formula_4 \u00e8 la distribuzione di probabilit\u00e0 sui numeri naturali della forma\ndove \"q\" indica la probabilit\u00e0 di insuccesso.\nIl parametro formula_7 si ricava da\nE ricordando la definizione di \"q\" si ottiene 1. Questo risultato \u00e8 di fondamentale importanza: significa che per quanto sia piccola la probabilit\u00e0 che un evento accada, in un processo di Bernoulli questo prima o poi accadr\u00e0 (questo si ricollega al teorema della scimmia instancabile).\nSe la variabile casuale \"X\" ha la distribuzione geometrica sopra descritta riguardante il numero di estrazioni necessarie per ottenere il primo successo, cio\u00e8 \"X\" \u00e8 distribuita secondo formula_9 , allora la distribuzione della variabile casuale formula_10 sar\u00e0 formula_11 . Nell'esempio citato sopra, \"X\" \u00e8 il numero di estrazioni da fare perch\u00e9 \"esca\" un numero fissato (alla \"X\"-esima estrazione), mentre \"Y\" \u00e8 il numero di fallimenti prima di avere il primo successo.\nProcesso di Bernoulli.\nLa distribuzione geometrica di parametro \"q\" descrive anche il numero \"Y\" di fallimenti che precedono il primo \"successo\" in un processo di Bernoulli formula_12 di parametro formula_13:\nCaratteristiche.\nUna variabile aleatoria \"T\" con distribuzione geometrica di parametro \"q\" e avente come supporto i numeri naturali escluso il numero 0 ha\nI quantili si ricavano dalla funzione di ripartizione:\nIn particolare la mediana \u00e8\nAssenza di memoria.\nLa distribuzione geometrica \u00e8 priva di memoria, ossia\ned \u00e8 l'unica distribuzione di probabilit\u00e0 discreta con questa propriet\u00e0.\nL'indipendenza delle prove in un processo di Bernoulli implica l'assenza di memoria della distribuzione geometrica.\nD'altro canto, ogni variabile aleatoria \"T\" a supporto sui numeri naturali e priva di memoria rispetta\npertanto ha una distribuzione di probabilit\u00e0 geometrica di parametro formula_33.\nGeneralizzazioni.\nUna generalizzazione della distribuzione geometrica \u00e8 la distribuzione di Pascal (o distribuzione binomiale negativa), che descrive il numero di fallimenti precedenti il successo \"r\"-esimo in un processo di Bernoulli.\nUn'ulteriore generalizzazione della distribuzione di Pascal \u00e8 la distribuzione di Panjer che, come la distribuzione geometrica, definisce le probabilit\u00e0 per ricorsione.\nEsempi.\nLa probabilit\u00e0 che un dado (equilibrato, a 6 facce) debba venire lanciato \"esattamente\" 10 volte prima di fornire un \"4\" \u00e8 data dalla distribuzione geometrica. Il lancio del dado pu\u00f2 essere considerato un processo di Bernoulli, in cui ogni prova \"Xi\" ha probabilit\u00e0 formula_34 di fornire \"4\" (successo) e formula_35 di fornire un altro numero (fallimento). La probabilit\u00e0 cercata \u00e8 quindi\nLa probabilit\u00e0 che dopo 10 lanci sia uscito \"almeno\" un \"4\" \u00e8 invece\nLa probabilit\u00e0 che al decimo lancio si ottenga un \"4\" \"dopo che per 9 lanci questo numero non \u00e8 mai stato ottenuto\" \u00e8 facilmente calcolabile grazie alla mancanza di memoria"}
{"id": "4452", "revid": "121326306", "url": "https://it.wikipedia.org/wiki?curid=4452", "title": "Distribuzione Gamma", "text": "}{\\theta^k\\Gamma(k)}&lt;/math&gt;\n | cdf = formula_1\n | media = formula_2\n | mediana =\n | moda = formula_3 se formula_4\n | varianza = formula_5\n | skewness = formula_6\n | curtosi = formula_7\n | entropia = formula_8\n | momgenfun = formula_9 per formula_10\n | funzcar = formula_11\nIn teoria delle probabilit\u00e0 la distribuzione Gamma \u00e8 una distribuzione di probabilit\u00e0 continua, che comprende, come casi particolari, anche le distribuzioni esponenziale e chi quadrato.\nViene utilizzata come modello generale dei tempi di attesa nella teoria delle code, soprattutto qualora siano importanti effetti che rimuovano \"l'assenza di memoria\" della distribuzione esponenziale. Nella statistica bayesiana \u00e8 comune sia come distribuzione \"a priori\" che come distribuzione \"a posteriori\".\nDefinizione.\nLa distribuzione Gamma \u00e8 la distribuzione di probabilit\u00e0 della variabile aleatoria definita come la somma di variabili aleatorie indipendenti e con distribuzione esponenziale; la distribuzione Gamma \u00e8 una distribuzione di probabilit\u00e0 definita sui numeri reali positivi, formula_12. A seconda degli autori, viene parametrizzata in due modi diversi: sia tramite la coppia di numeri positivi formula_13, sia tramite la coppia di numeri positivi formula_14. Le due parametrizzazioni sono legate dalle relazioni formula_15 e formula_16. Nel seguito si far\u00e0 riferimento alla parametrizzazione Gammaformula_13.\nLa sua funzione di densit\u00e0 di probabilit\u00e0 \u00e8\ndove formula_19 \u00e8 la funzione Gamma di Eulero.\nPossiamo osservare che se formula_20 vale che formula_21\nLa sua funzione di ripartizione \u00e8 la funzione gamma incompleta inferiore regolarizzata\ndove formula_23 \u00e8 la funzione Gamma incompleta inferiore.\nCaratteristiche.\nI momenti semplici della distribuzione Gamma di parametri formula_13 sono\ndove si effettua la solita sostituzione formula_27 per ottenere la rappresentazione integrale della funzione Gamma di Eulero.\nIn particolare la distribuzione ha:\nFunzione generatrice di momenti:\nPropriet\u00e0 (Teorema del cambiamento di scala).\nSe formula_35 segue la distribuzione Gammaformula_13 allora formula_37 segue la distribuzione Gammaformula_38.\nSe formula_39 sono variabili aleatorie indipendenti, ognuna con distribuzione Gammaformula_40, allora la loro somma formula_41 segue la distribuzione Gammaformula_42.\nAltre distribuzioni.\nLa distribuzione Gamma generalizza diverse distribuzioni (\u00e8 conveniente ora utilizzare la seconda delle due parametrizzazioni presentate):\nNell'inferenza bayesiana la distribuzione Gamma pu\u00f2 descrivere sia \"a priori\" che \"a posteriori\" di un'osservazione il parametro formula_35 di diverse distribuzioni di probabilit\u00e0, ad esempio della distribuzione esponenziale e della distribuzione di Poisson.\nLa distribuzione Gamma inversa \u00e8 la distribuzione dell'inversa formula_51 di una variabile aleatoria formula_35 che segue la distribuzione Gamma.\nSe formula_35 e formula_54 sono variabili aleatorie indipendenti con distribuzioni formula_55 e formula_56, allora formula_57 segue la distribuzione Beta formula_58, mentre formula_59 segue una distribuzione Beta del secondo tipo.\nPi\u00f9 in generale il vettore formula_60, descritto da formula_61 variabili aleatorie indipendenti formula_62 di distribuzioni formula_63, segue una distribuzione di Dirichlet di parametri formula_64.\nUna generalizzazione della distribuzione Gamma \u00e8 la distribuzione di Wishart, che generalizza anche la distribuzione formula_65.\nStimatori.\nCalcoliamo ora degli stimatori che possano, dato un campione presumibilmente Gamma distribuito, restituirci una stima dei suoi parametri formula_66 e formula_43.\nUno stimatore corretto per formula_66 \u00e8 \nStimatore asintoticamente corretto per formula_43 \u00e8:\ndove formula_72 \u00e8 la funzione inversa della funzione digamma formula_73 cos\u00ec definita:\nLe dimostrazioni adottano il metodo della massima verosimiglianza, dove la funzione di verosimiglianza dato il campione \u00e8\nDimostrazione stimatore di formula_66.\nIl parametro formula_66 \u00e8 il pi\u00f9 semplice da stimare.\nNotiamo che la funzione di verosimiglianza \u00e8 ovunque positiva e nel limite degli estremi di formula_66, si annulla.\nPertanto se imponiamo la sua derivata uguale a zero, nel caso la soluzione sia unica, questa deve per forza essere un punto di massimo.\nOccorre adesso eguagliare a zero tale espressione\nEd ecco il nostro stimatore di formula_66, che ricorda molto una media aritmetica, riscalata sul parametro formula_43 (che ricordiamo essere uguale a 1 nel caso particolare della distribuzione esponenziale). Si pu\u00f2 notare facilmente che il valor atteso di questo stimatore \u00e8 proprio formula_66, data la linearit\u00e0 dell'operatore.\nRicordiamo formula_88\nDimostrazione stimatore di formula_43.\nPrendiamo ora in esame il calcolo dello stimatore per formula_43.\nAnche qui la funzione di verosimiglianza si annulla per il limite di formula_92 e formula_93, pertanto procediamo con il calcolo della derivata.\nCon formula_73 indichiamo la funzione digamma cos\u00ec definita:\nche pu\u00f2 essere espressa mediante una relazione integrale\nEguagliando a zero la nostra funzione di verosimiglianza otteniamo il nostro punto di massimo\nLa funzione digamma, nei reali positivi \u00e8 strettamente crescente, per cui esiste la funzione inversa\nQuesto stimatore ottenuto \u00e8 asintoticamente corretto, ma per valori finiti andrebbe verificato il suo valore atteso che, se risultasse essere formula_43, allora sarebbe un corretto stimatore.\nCalcoliamo quindi\ndove abbiamo usato la linearit\u00e0 del valore atteso e scritto la sua definizione su variabile aleatoria continua.\nTutti gli integrali nella formula_103-esima variabile sono uguali tra di loro, quindi la loro somma d\u00e0 formula_61 volte il singolo integrale nella generica variabile di integrazione formula_105.\ne il risultato di quest'ultimo integrale \u00e8 proprio formula_107 per qualunque formula_43 con parte reale positiva. Abbiamo quindi ottenuto l'identit\u00e0\nche non \u00e8 sufficiente a dire che lo stimatore sia corretto (non solo asintoticamente), ma \u00e8 tuttavia necessario.\nIn effetti dalla disuguaglianza di Jensen (secondo cui formula_110 per una qualunque variabile aleatoria X e una funzione convessa formula_111) si ottiene un risultato pi\u00f9 forte grazie al fatto che la funzione formula_112 \u00e8 convessa su tutto il suo dominio.\nInfatti usando la disuguaglianza di Jensen per formula_113 e formula_114 risulter\u00e0\nDall'uguaglianza ottenuta in precedenza il membro di sinistra si semplifica cos\u00ec da avere:"}
{"id": "4454", "revid": "110157", "url": "https://it.wikipedia.org/wiki?curid=4454", "title": "Distribuzione di Fisher-Snedecor", "text": " | cdf = formula_1&lt;br&gt;\n | media = formula_2 se formula_3&lt;br&gt;infinita altrimenti\n | mediana =\n | moda = formula_4 se formula_5&lt;br&gt;formula_6 se formula_7\n | varianza = formula_8 per formula_9&lt;br&gt;non definita altrimenti\n | skewness =\n | curtosi =\n | entropia =\n | momgenfun =\n | funzcar =\nIn teoria delle probabilit\u00e0 la distribuzione di Fisher-Snedecor (o F di Snedecor, o Z di Fisher) \u00e8 una distribuzione di probabilit\u00e0 continua che regola il rapporto \"riscalato\" tra due variabili aleatorie che seguono due distribuzioni formula_10.\nViene impiegata nell'analisi della varianza e in generale per l'omonimo test F.\nPrende il nome dai matematici George W. Snedecor (statunitense) e Ronald Fisher (britannico).\nDefinizione.\nLa distribuzione di Fisher-Snedecor con parametri i numeri naturali formula_11 governa la variabile aleatoria\ndove formula_13 e formula_14 sono variabili aleatorie indipendenti con rispettive distribuzioni chi quadrato con formula_15 ed formula_16 \"gradi di libert\u00e0\", formula_17 e formula_18.\nCaratteristiche.\nLa distribuzione di Fisher-Snedecor di parametri formula_11 ha funzione di densit\u00e0 di probabilit\u00e0\ndove formula_21 \u00e8 la funzione beta.\nLa sua funzione di ripartizione \u00e8 data dalla funzione beta incompleta regolarizzata,\nLa distribuzione ha momenti semplici di ordine formula_23 infiniti per formula_24, altrimenti pari a\nIn particolare ha\nLa sua moda \u00e8 formula_26 se formula_27 e\nAltre distribuzioni.\nPer definizione, se una variabile aleatoria formula_30 segue la distribuzione di Fisher-Snedecor di parametri formula_11, allora la sua inversa formula_32 segue la distribuzione di Fisher-Snedecor di parametri formula_33.\nQuesta relazione permette di esprimere i quantili di una distribuzione in termini dei quantili dell'altra:\nUna generalizzazione di questa distribuzione \u00e8 la \"distribuzione di Fisher-Snedecor non centrale\", per la quale la variabile aleatoria formula_13 nella definizione di formula_30 pu\u00f2 seguire una distribuzione chi quadrato non centrale.\nSe formula_37 \u00e8 una variabile aleatoria con distribuzione t di Student di parametro formula_38, allora formula_39 segue la distribuzione di Fisher-Snedecor di parametri formula_40.\nSe formula_41 \u00e8 una variabile aleatoria con distribuzione di Hotelling di parametri formula_42, allora formula_43 segue la distribuzione di Fisher-Snedecor di parametri formula_44.\nSe la variabile aleatoria formula_45 segue la distribuzione di Fisher-Snedecor di parametri formula_11, allora formula_47 segue la distribuzione Beta formula_48."}
{"id": "4455", "revid": "599013", "url": "https://it.wikipedia.org/wiki?curid=4455", "title": "Distribuzione t di Student", "text": "&lt;br&gt;\n | media = formula_1 se formula_2&lt;br&gt;non definita altrimenti\n | mediana = formula_3\n | moda = formula_3\n | varianza = formula_5 se formula_6&lt;br&gt;infinita altrimenti\n | skewness = formula_1 se formula_8&lt;br&gt;non definita altrimenti\n | curtosi = formula_9 se formula_10&lt;br&gt;infinita altrimenti\n | entropia = formula_11&lt;br&gt;\ndove formula_12 \u00e8 la funzione digamma e formula_13 \u00e8 la funzione beta\n | momgenfun = \n | funzcar = formula_14&lt;br&gt;\ndove formula_15 \u00e8 una funzione di Bessel\nNella teoria delle probabilit\u00e0 la distribuzione di Student, o t di Student, \u00e8 una distribuzione di probabilit\u00e0 continua che governa il rapporto tra due variabili aleatorie, la prima con distribuzione normale e la seconda, al quadrato, segue una distribuzione chi quadrato.\nQuesta distribuzione interviene nella stima della media di una popolazione che segue la distribuzione normale, e viene utilizzata negli omonimi test t di Student per la significativit\u00e0 e per ogni intervallo di confidenza della differenza tra due medie.\nStoria.\nLa distribuzione venne descritta nel 1908 da William Sealy Gosset, che pubblic\u00f2 il suo risultato sotto lo pseudonimo \"Student\" perch\u00e9 la fabbrica di birra Guinness presso la quale era impiegato vietava ai propri dipendenti di pubblicare articoli affinch\u00e9 questi non divulgassero segreti di produzione. Il nome \"distribuzione di Student\" venne successivamente introdotto da Ronald Fisher.\nDefinizione.\nLa distribuzione di Student con parametro formula_16 (\"gradi di libert\u00e0\") governa la variabile aleatoria\ndove formula_18 e formula_19 sono due variabili aleatorie indipendenti che seguono rispettivamente la distribuzione normale standard formula_20 e la distribuzione chi quadro formula_21 con formula_16 gradi di libert\u00e0.\nStimatori.\nLa media formula_23 e la varianza formula_24 di una popolazione formula_25 possono essere stimate tramite un suo campione di formula_26 elementi, formula_27 con gli stimatori\nSupponiamo che le variabili aleatorie formula_27 che compongono il campione siano indipendenti e distribuite normalmente, allora formula_31 \u00e8 una variabile normale formula_32 con valore atteso formula_23 e varianza formula_34. Pertanto la variabile formula_18 cos\u00ec definita\nseguir\u00e0 una distribuzione normale standard, formula_20. Il problema \u00e8 che spesso non si conosce formula_24, pertanto dovremo avere a che fare con uno stimatore della varianza come formula_39.\nDimostreremo che la seguente variabile aleatoria\nsegue una distribuzione chi-quadro con formula_41 gradi di libert\u00e0, formula_42.\nLe due variabili aleatorie formula_18 e formula_19 sono indipendenti, per il teorema di Cochran.\nPertanto si definisce la variabile aleatoria\nTale variabile aleatoria segue una distribuzione di probabilit\u00e0 detta \"t di Student\".\nRicavare la distribuzione di t.\nCominciamo con il dimostrare che formula_19 \u00e8 una variabile aleatoria di tipo chi-quadro. Ricordiamo che una distribuzione formula_21 \u00e8 una particolare variabile di tipo gamma definita come segue\nDove formula_49 \u00e8 la funzione Gamma di Eulero definita come formula_50 con formula_51\nUna variabile chi-quadro con formula_16 gradi di libert\u00e0 si ottiene sommando formula_16 variabili normali standard formula_20 elevate al quadrato. Detto ci\u00f2 partiamo dalla definizione della varianza campionaria e aggiungiamo e sottraiamo nell'argomento della sommatoria formula_23, il valore aspettato della variabile aleatoria formula_56 che coincide con quello della variabile aleatoria formula_31.\nDefiniamo i parametri formula_59 e formula_60 come formula_61 e riscriviamo la formula precedente\nOra possiamo esplicitare fuori dalle sommatorie tutti i termini che non dipendono da formula_63, ovvero formula_31 e formula_23\nsapendo che la somma su tutti gli formula_56 \u00e8 pari a formula_69. Dividendo ora a destra e a sinistra per formula_24 otteniamo a destra delle variabili normali\nAbbiamo quindi ottenuto a sinistra una variabile che precedentemente avevamo indicato con formula_19, mentre a destra abbiamo somme di variabili normali standard al quadrato, coincidenti con una variabile chi quadro con formula_26 gradi di libert\u00e0 e un'altra variabile normale anch'essa standard elevata al quadrato, ovvero una variabile chi-quadro ad un solo grado di libert\u00e0. Sapendo che somme di variabili di tipo chi-quadro con formula_16 e formula_75 gradi di libert\u00e0 corrispondono ancora ad una variabile chi-quadro con formula_76 gradi di libert\u00e0 otteniamo che la funzione di densit\u00e0 di probabilit\u00e0 di formula_19 \u00e8 di tipo chi-quadro con formula_41 gradi di libert\u00e0.\nPertanto ora iniziamo a dire che\ndove formula_80 \u00e8 il numero di gradi di libert\u00e0, e che\nConosciuta la variabile aleatoria formula_19, essa si riduce difatti ad un parametro moltiplicativo per la normale. Dalla definizione di probabilit\u00e0 condizionata si ha\ndove\n\u00e8 una distribuzione chi-quadro con formula_85 gradi di libert\u00e0. Quindi\nNotiamo che la funzione di distribuzione cercata non \u00e8 altro che una funzione marginale di formula_87, pertanto si ha\nPonendo una sostituzione con l'argomento dell'esponenziale, mantenendolo per\u00f2 negativo\notteniamo\nl'integrale definito ha come risultato la funzione Gamma di Eulero stessa\nPertanto otteniamo al fine il nostro risultato\nNotiamo che il limite di questa successione di funzioni per formula_94 \u00e8\nSapendo che il primo limite ha come risultato formula_96 e il secondo tende a formula_97.\nIn pratica, prendendo una popolazione di numerosit\u00e0 formula_26 molto grande, la variabile aleatoria t tende ad essere una normale standard.\nCaratteristiche.\nLa distribuzione di Student con formula_16 gradi di libert\u00e0 \u00e8 simmetrica, perch\u00e9 lo \u00e8 la distribuzione normale standard mentre la distribuzione chi quadrato che funge da \"parametro casuale di scala\" non produce effetti di distorsione di tale simmetria.\nLa sua funzione di densit\u00e0 di probabilit\u00e0 \u00e8\ndove formula_13 la funzione beta.\nLa sua funzione di ripartizione \u00e8\ndove formula_103 \u00e8 la funzione beta incompleta regolarizzata con\nPer formula_105 i momenti (semplici o centrali, in quanto coincidono per una pdf simmetrica) di ordine formula_19 della distribuzione sono\nIn particolare, oltre alla speranza matematica formula_111 e all'indice di asimmetria formula_112 (per formula_8) predetti dalla simmetria della distribuzione, si trovano:\nConsideriamo infine un ultimo parametro, il FWHM, ovvero la larghezza a mezza altezza. Per una variabile formula_118 di Student abbiamo che il picco della funzione \u00e8 nel suo valore atteso, ovvero in formula_3, dove la distribuzione ha valore massimo formula_120. Per cui troviamo i valori di formula_118 per i quali formula_122 assume altezza pari a met\u00e0 della massima assoluta.\nformula_123\nPer cui\nformula_124 che \u00e8 equivalente a formula_125 dove formula_118 ha due soluzioni, come ci aspettavamo dalla simmetria della funzione, coincidenti a\nformula_127\nPer cui la larghezza a mezza altezza della funzione \u00e8 data da formula_128\nEseguendo il limite per formula_94 troviamo un'espressione convergente a\nformula_130\nche \u00e8 l'equivalente della FWHM della normale standard. Viceversa per formula_131 otteniamo un FWHM = 2. Difatti per formula_131 la distribuzione t di Student coincide con una distribuzione di Lorentz-Cauchy di parametri formula_133 dove la FWHM \u00e8 per l'appunto uguale a formula_134.\nStatistica.\nIntervallo di confidenza.\nLa distribuzione di Student viene utilizzata per definire degli intervalli di confidenza per la media di una popolazione, sulla base degli stimatori puntuali formula_31 e formula_136 della sua media e della sua varianza. Dall'equazione\nsi ha infatti\nScegliendo quindi dei quantili formula_139 per la distribuzione di Student con formula_16 gradi di libert\u00e0, si ha\ncio\u00e8 un intervallo di confidenza per la media formula_23 con livello di confidenza formula_143 \u00e8:\nQualora si considerino intervalli simmetrici si pu\u00f2 utilizzare l'indice formula_145 definito da\novvero\ne si ottiene l'intervallo di confidenza per formula_23 con livello di confidenza formula_149\nAltre distribuzioni.\nLa distribuzione di Student con parametro formula_131 corrisponde alla distribuzione di Cauchy di parametri formula_152: entrambe regolano il rapporto formula_153 tra due variabili aleatorie indipendenti aventi distribuzione normale standard.\nAl tendere di \"n\" a infinito la distribuzione di Student con \"n\" gradi di libert\u00e0 converge alla distribuzione normale standard formula_20.\nSe formula_155 \u00e8 una variabile aleatoria con distribuzione t di Student di parametro formula_16, allora formula_157 segue la distribuzione di Fisher-Snedecor di parametri formula_158.\nTabella dei quantili.\nLa seguente tabella esprime, in funzione del parametro \"n\" (riga) e di particolari valori di formula_149 (colonna), i quantili formula_160 per la distribuzione di Student di parametro \"n\":\nL'ultima riga, indicata con \"\u221e\", si riferisce ad una distribuzione normale standard."}
{"id": "4457", "revid": "1664562", "url": "https://it.wikipedia.org/wiki?curid=4457", "title": "Distribuzione di Pascal", "text": "In teoria delle probabilit\u00e0 la distribuzione di Pascal \u00e8 una distribuzione di probabilit\u00e0 discreta con due parametri, formula_1 ed formula_2, che descrive il numero di \"fallimenti\" precedenti il \"successo\" \"n\"-esimo in un processo di Bernoulli di parametro \"p\".\nA volte si considera la distribuzione di Pascal come quella distribuzione che descrive il numero di prove necessarie per ottenere \"n\" successi. Questa distribuzione \u00e8 equivalente alla precedente ma riscalata, ovvero descrive una variabile aleatoria formula_3 anzich\u00e9 formula_4.\nAd esempio, lanciando una moneta fino ad ottenere 3 volte \"testa\", la distribuzione di Pascal descrive le probabilit\u00e0 per il numero di risultati \"croce\" visti nel frattempo.\nLa distribuzione prende il nome dal matematico francese Blaise Pascal.\nQuesta distribuzione di probabilit\u00e0 pu\u00f2 essere generalizzata sostituendo il numero naturale \"n\" con un numero reale positivo \"r\". In questo caso viene detta anche distribuzione binomiale negativa (per la sua particolare formula) o di Polya (dal matematico ungherese George Polya).\nDefinizione.\nDato un processo di Bernoulli, ovvero una serie di variabili aleatorie indipendenti formula_5 di uguale distribuzione di Bernoulli formula_6, la distribuzione di Pascal formula_7descrive la variabile aleatoria formula_4 che conta il numero di \"fallimenti\" precedenti il \"successo\" numero formula_2 (ovvero il numero di prove necessarie ad ottenerlo, meno \"n\"):\nLa probabilit\u00e0 di fallimento di una singola prova \u00e8 formula_12.\nLa probabilit\u00e0 che si verifichino esattamente \"k\" fallimenti prima di ottenere un totale di \"n\" successi \u00e8 data dalla probabilit\u00e0 di ottenere un successo nella prova numero \"k+n\" (formula_13) e di ottenere esattamente \"k\" fallimenti e \"n-1\" successi nelle prove precedenti, ovvero\ndove il coefficiente binomiale \"conta\" il numero di possibili combinazioni di \"successi\" e \"fallimenti\".\nQuesta probabilit\u00e0 pu\u00f2 anche essere scritta nella forma \"binomiale negativa\"\ndove si considera la generalizzazione del coefficiente binomiale\nDefinizioni alternative.\nSostituendo il numero naturale \"n\" con il numero reale positivo \"r\" la formula mantiene un significato, anche se il coefficiente binomiale pu\u00f2 essere espresso tramite la funzione Gamma, che estende il concetto di fattoriale (formula_17):\nAlcuni testi definiscono la distribuzione di Pascal come quella che descrive il numero di prove fino al successo \"n\"-esimo, ed altri scambiano i termini \"successo\" ed \"insuccesso\" nella definizione. Per collegare queste definizioni basta rispettivamente considerare la variabile aleatoria formula_3 al posto di formula_4 nel primo caso e scambiare i valori di \"p\" e \"q\" nell'altro.\nDistribuzione geometrica.\nUna variabile aleatoria formula_4 con distribuzione di Pascal formula_7 \u00e8 pari alla somma formula_23 di \"n\" variabili aleatorie indipendenti con uguale distribuzione geometrica formula_24, poich\u00e9 a differenza della distribuzione geometrica che rappresenta il numero totale di tentativi necessari per ottenere un successo, una variabile binomiale negativa descrive i fallimenti, quindi il numero di tentativi - 1, ovvero il successo. Questo si pu\u00f2 vedere considerando come formula_25 la variabile aleatoria che \"conta\" il numero di \"fallimenti\" intercorsi tra il \"successo\" numero formula_26 e il \"successo\" numero formula_27: le formula_28 sono allora indipendenti ed hanno distribuzione geometrica di parametro \"p\" sottratto di uno perch\u00e9 la distribuzione geometrica conta il numero di prove per ottenere un successo che corrispondono al numero di fallimenti e la prova finale del successo.\nIn particolare, la distribuzione di Pascal formula_29 coincide con la distribuzione geometrica formula_24, e la somma di \"m\" variabili aleatorie indipendenti con distribuzioni di Pascal aventi lo stesso parametro \"p\" segue ancora la distribuzione di Pascal con parametro \"p\" (\u00e8 sempre somma di variabili aleatorie indipendenti con uguale distribuzione geometrica).\nCaratteristiche.\nAlcune caratteristiche di una variabile aleatoria \"Tn\" che segue la distribuzione di Pascal formula_7 si possono ricavare dalle caratteristiche di una variabile aleatoria \"T\" con distribuzione geometrica formula_24:\nformula_33,\nLa funzione di ripartizione pu\u00f2 essere definita tramite la funzione Beta incompleta regolarizzata:\nTutte le formule valgono ancora anche sostituendo il numero naturale \"n\" con il numero reale positivo \"r\".\nAltre distribuzioni.\nLa distribuzione di Pascal \u00e8 una mistura della distribuzione Gamma e della distribuzione di Poisson: una variabile aleatoria con distribuzione di Poisson formula_38, il cui parametro \"L\" segua una distribuzione Gamma, segue la distribuzione di Pascal.\nLa distribuzione di Pascal formula_39 di speranza formula_40, per formula_41 converge alla distribuzione di Poisson formula_42.\nLa distribuzione di Pascal si trova anche come mistura della distribuzione di Poisson e della distribuzione logaritmica, ovvero descrive la somma formula_43 di un numero formula_44, che segue la distribuzione di Poisson, di variabili aleatorie indipendenti che seguono una stessa distribuzione logaritmica.\nConsiderando le variabili aleatorie formula_45 di distribuzione binomiale formula_46 e le variabili aleatorie formula_47 di distribuzione di Pascal formula_7 si trova la formula\nche esprime per un processo di Bernoulli l'equivalenza degli eventi \"ottenere meno di \"k\" insuccessi prima del successo \"n\"-esimo\" e \"ottenere almeno \"n\" successi nelle prime \"n+k\" prove\".\nLa distribuzione di Panjer, che definisce i valori per ricorsione, generalizza la distribuzione di Pascal:\nStatistica.\nLa distribuzione di Pascal viene talvolta utilizzata in alternativa alla distribuzione di Poisson, a cui converge in legge sotto la condizione formula_51, nei casi in cui il modello empirico presenti una varianza maggiore del valore medio: la distribuzione di Poisson ha sempre speranza pari al valore medio, mentre la distribuzione di Pascal \u00e8 pi\u00f9 \"dispersa\" (ha una varianza maggiore).\nCome spesso avviene nell'inferenza bayesiana, se il parametro \"p\" di una distribuzione di Pascal segue \"a priori\" la distribuzione Beta, allora la segue anche \"a posteriori\"."}
{"id": "4458", "revid": "919135", "url": "https://it.wikipedia.org/wiki?curid=4458", "title": "Distribuzione di Bernoulli", "text": "&lt;/math&gt;|\ncurtosi = formula_1|\nentropia = formula_2|\nmomgenfun = formula_3|\nfunzcar = formula_4\nIn teoria delle probabilit\u00e0 la distribuzione di Bernoulli (o bernoulliana) \u00e8 una distribuzione di probabilit\u00e0 su due soli valori: formula_5 e formula_6, detti anche \"fallimento\" e \"successo\". Prende il nome dallo scienziato svizzero Jakob Bernoulli (1654-1705).\nDefinizione.\nUna variabile aleatoria discreta formula_7 ha distribuzione di Bernoulli formula_8 di parametro formula_9 se e solo se\nossia\nIl valore atteso \u00e8\ne la varianza \u00e8\nAltre leggi.\nUn processo di Bernoulli \u00e8 una successione di variabili aleatorie indipendenti formula_16 di uguale distribuzione di Bernoulli formula_8, dette prove di Bernoulli. Da tale processo si possono definire le seguenti ulteriori leggi. La distribuzione binomiale descrive la probabilit\u00e0 del numero di successi in formula_18 prove di Bernoulli, ovvero della variabile aleatoria\nLa distribuzione geometrica e pi\u00f9 in generale la distribuzione di Pascal descrivono il \"tempo\" del primo e del formula_20-esimo successo rispettivamente, ovvero le variabili aleatorie formula_21 e formula_22 definite come"}
{"id": "4459", "revid": "104216", "url": "https://it.wikipedia.org/wiki?curid=4459", "title": "Distribuzione ipergeometrica", "text": "&lt;/math&gt;\n | curtosi =\n | entropia =\n | momgenfun =\n | funzcar =\nIn teoria delle probabilit\u00e0 la distribuzione ipergeometrica \u00e8 una distribuzione di probabilit\u00e0 discreta che descrive l'estrazione senza reinserimento di alcune palline, \"perdenti\" o \"vincenti\", da un'urna.\nL'estrazione con reinserimento (la pallina estratta viene rimessa nell'urna) viene invece descritta dalla distribuzione binomiale.\nAd esempio, estraendo 5 palline da un'urna che ne contiene 3 bianche e 7 nere, il numero di palline bianche estratte \u00e8 descritto dalla distribuzione ipergeometrica.\nDefinizione.\nLa distribuzione ipergeometrica formula_1 descrive la variabile aleatoria che conta, per \"r\" elementi distinti estratti a caso (in modo equiprobabile) da un insieme \"A\" di cardinalit\u00e0 \"n\", quanti sono nel sottoinsieme \"B\" di cardinalit\u00e0 \"h\". In termini pi\u00f9 concreti descrive, data un'urna contenente \"h\" palline bianche e \"n-h\" palline nere, il numero di palline bianche che vengono ottenute estraendo senza reinserimento \"r\" palline.\nLa probabilit\u00e0 di ottenere esattamente \"k\" elementi in \"B\" \u00e8\nQuesta probabilit\u00e0, espressa tramite i coefficienti binomiali formula_3, si pu\u00f2 ricavare tramite il calcolo combinatorio:\nDefinizione alternativa.\nUna definizione equivalente considera gli elementi \"estratti\" come un sottoinsieme \"C\" di \"A\". In questo modo la cardinalit\u00e0 dell'intersezione formula_7 di due insiemi \"B\" e \"C\", scelti a caso (con distribuzione uniforme) tra i sottoinsiemi di \"A\" con cardinalit\u00e0 fissate, \u00e8 descritta dalla distribuzione ipergeometrica formula_8.\nPropriet\u00e0.\nLa formula per la probabilit\u00e0 presenta varie simmetrie, che si possono ricavare scambiando i ruoli che svolgono i quattro insiemi \"vincenti\" (\"B\"), \"non vincenti\" (\"A-B\"), \"estratti\" (\"C\") e \"non estratti\" (\"A-C\"). In particolare\nCaratteristiche.\nSenza bisogno di fare calcoli con i coefficienti binomiali, il valore atteso di \"N\" si pu\u00f2 ottenere considerando per ogni elemento \"b\" di \"B\" la variabile aleatoria formula_12 che vale 1 se \"b\" viene estratto e 0 altrimenti. In questo modo si ha formula_13, dove ogni formula_14 segue la distribuzione di Bernoulli formula_15; anche se, a differenza della distribuzione binomiale, le variabili formula_14 non sono indipendenti tra di loro, per la linearit\u00e0 del valore atteso si ottiene\n\u00c8 possibile procedere nella stessa maniera per calcolare la varianza di \"N\" tramite la varianza e la covarianza delle formula_12:\nin particolare, i fattori che compaiono al numeratore sono le cardinalit\u00e0 dei quattro insiemi \"estratti\", \"non estratti\", \"vincenti\" e \"non vincenti\".\nAltre distribuzioni.\nPer una singola estrazione la distribuzione ipergeometrica formula_20 coincide con la distribuzione di Bernoulli formula_15.\nA differenza della distribuzione ipergeometrica, la distribuzione binomiale formula_22 corrisponde ad un processo in cui dopo ogni estrazione la pallina viene reintrodotta nell'urna, lasciando invariata la probabilit\u00e0 di estrarre in seguito una pallina \"vincente\". Per valori di \"n\" e \"h\" molto \"grandi\" rispetto a \"r\", e per \"h/n\" non \"vicino\" a 0 n\u00e9 a 1, ad ogni estrazione le probabilit\u00e0 restano \"quasi\" uguali. In statistica (ad esempio nei sondaggi) questa approssimazione viene accettata per formula_23.\nLa distribuzione ipergeometrica pu\u00f2 essere generalizzata considerando differenti le probabilit\u00e0 di estrarre le singole palline, ovvero utilizzando una distribuzione non uniforme sull'insieme \"A\".\nUn'altra generalizzazione della distribuzione ipergeometrica \u00e8 la \"distribuzione ipergeometrica multivariata\", che prevede che nell'urna siano presenti palline di pi\u00f9 di due colori, ovvero in cui l'insieme \"A\" non \u00e8 pi\u00f9 partizionato nei soli due insiemi \"B\" e \"A-B\", ma in formula_24 (insiemi disgiunti la cui unione \u00e8 \"A\"). La distribuzione non descrive pi\u00f9 la probabilit\u00e0 che \"k\" elementi siano in \"B\" e \"r-k\" in \"A-B\", bens\u00ec la probabilit\u00e0 che \"k\"1 siano in \"B\"1, \"k\"2 in \"B\"2, e cos\u00ec via, per ogni formula_25 con formula_26:\nQuesta distribuzione di probabilit\u00e0 si rapporta alla distribuzione multinomiale esattamente come la distribuzione ipergeometrica si rapporta alla distribuzione binomiale.\nEsempio.\nUn esempio di distribuzione ipergeometrica \u00e8 dato dal gioco d'azzardo win for Life, in cui su un totale di \"n\"=20 numeri disponibili \"h\"=10 vengono scelti dal giocatore e \"r\"=10 vengono estratti. La probabilit\u00e0 di \"indovinarne\" \"k\" \u00e8 governata dalla distribuzione ipergeometrica formula_28, \nIn particolare si possono calcolare facilmente le probabilit\u00e0 di vincita, proporzionali ai quadrati dei coefficienti binomiali formula_30; ad esempio la probabilit\u00e0 che vengano estratti esattamente 6 (oppure 4) degli elementi scelti \u00e8"}
{"id": "4460", "revid": "121022677", "url": "https://it.wikipedia.org/wiki?curid=4460", "title": "Distribuzione lognormale", "text": "}{\\sqrt{2\\pi}{\\sigma}x}&lt;/math&gt;\n | cdf = formula_1\n | media = formula_2\n | mediana = formula_3\n | moda = formula_4\n | varianza = formula_5\n | skewness = formula_6\n | curtosi = formula_7\n | entropia = formula_8\n | momgenfun = \n | funzcar = \nIn teoria delle probabilit\u00e0 la distribuzione lognormale, o log-normale, \u00e8 la distribuzione di probabilit\u00e0 di una variabile aleatoria formula_9 il cui logaritmo formula_10 segue una distribuzione normale.\nQuesta distribuzione pu\u00f2 approssimare il prodotto di molte variabili aleatorie positive indipendenti.\nViene utilizzata anche in matematica finanziaria.\nDefinizione.\nLa variabile aleatoria formula_11 segue la distribuzione lognormale formula_12se e solo se formula_13 segue la distribuzione normale formula_14.\nLa sua funzione di densit\u00e0 di probabilit\u00e0 \u00e8\nCaratteristiche.\nLa funzione di ripartizione della distribuzione lognormale \u00e8 \ndove formula_18 \u00e8 la funzione di ripartizione della distribuzione normale ed formula_19 \u00e8 la funzione degli errori.\nI momenti semplici della distribuzione possono essere dedotti dalla funzione generatrice dei momenti della distribuzione normale di formula_13\nIn particolare si trovano\nI parametri formula_24 possono essere ricavati dalla speranza e dalla varianza, utilizzando la relazione formula_25.\nGli indici di asimmetria e curtosi sono\nLa moda della distribuzione \u00e8 formula_4.\nLa mediana \u00e8 formula_29 e si trova immediatamente tramite la mediana formula_30 di formula_13: formula_32.\nPropriet\u00e0.\nSe formula_9 \u00e8 una variabile aleatoria con distribuzione lognormale formula_34 allora\nPer ogni trasformazione lineare (invertibile) \nIn particolare seguono una distribuzione lognormale\nPer la definizione di distribuzione lognormale non \u00e8 importante che venga scelto il logaritmo naturale, ovvero la base e: due distinti logaritmi formula_45 e formula_46 differiscono soltanto di un fattore formula_47.\nLa distribuzione lognormale svolge un ruolo simile a quello della distribuzione normale, la quale \"pu\u00f2\" fornire un'approssimazione per la \"somma\" di \"molte\" variabili aleatorie indipendenti formula_48 aventi una stessa distribuzione (teorema del limite centrale). Se le formula_49 sono positive allora la distribuzione lognormale \"pu\u00f2\" fornire un'approssimazione per il loro \"prodotto\" (cos\u00ec come la distribuzione normale pu\u00f2 fornire un'approssimazione per la somma dei loro logaritmi, formula_50)."}
{"id": "4461", "revid": "1849498", "url": "https://it.wikipedia.org/wiki?curid=4461", "title": "Distribuzione paretiana", "text": "In teoria delle probabilit\u00e0 la distribuzione paretiana (o distribuzione di Pareto, cos\u00ec chiamata in onore di Vilfredo Pareto) \u00e8 una distribuzione di probabilit\u00e0 continua, utilizzata in particolar modo per descrivere la distribuzione dei redditi.\nMetodologia.\nLa funzione di densit\u00e0 di probabilit\u00e0 associata alla distribuzione paretiana \u00e8\nLa distribuzione paretiana \u00e8 caratterizzata da due parametri: uno di posizione formula_3 positivo, che \u00e8 il valore minimo che pu\u00f2 assumere formula_4, e un parametro di forma formula_5, anch'esso positivo, che viene spesso indicato come \"indice coda\".\nLa variabile casuale paretiana \u00e8 spesso utilizzata per modellizzare la distribuzione del reddito; in tal caso, formula_3 viene interpretato come \"reddito minimo\".\nIntegrando la funzione densit\u00e0 tra formula_3 e formula_8 si ottiene la funzione di distribuzione:\nformula_9\nformula_10\nI suoi principali parametri sono:\nFunzione generatrice dei momenti.\nformula_17\ndove formula_18 \u00e8 una funzione gamma incompleta.\nLa funzione generatrice di momenti \u00e8 definita solo per valori non positivi di formula_19. \nMediana \nformula_23\nformula_24\nCaratteristiche.\nLa variabile casuale paretiana ha elasticit\u00e0 costante (negativa):\nche pu\u00f2 essere interpretato nel senso che, qualunque sia il reddito x0"}
