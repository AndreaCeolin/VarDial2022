{"id": "34402", "revid": "85147", "url": "https://it.wikipedia.org/wiki?curid=34402", "title": "San Giuliano Terme", "text": "San Giuliano Terme (\"Aquae Pisanae\" in latino) \u00e8 un comune italiano di abitanti della provincia di Pisa in Toscana, conosciuto in antichit\u00e0 come \"Aquae Pisanae\" e poi come \"Bagni di Pisa\".\nGeografia fisica.\nTerritorio.\nIl territorio comunale presenta un'escursione altimetrica complessiva di 830 m s.l.m., di cui il minimo \u00e8 di 1 metro sul livello del mare. Infatti l'intero territorio presenta sia zone montane che balneari, anche se l'unico accesso al mare \u00e8 interno al Parco naturale di Migliarino, San Rossore e Massaciuccoli, quindi totalmente priva di attrezzature per i bagnanti e interdetta alla maggior parte delle persone (se non in presenza di una guida forestale).\nSan Giuliano Terme nasce a sud dei Monti Pisani a circa 7\u00a0km da Pisa e si estende tra i fiumi Arno a est e Serchio ad ovest. \u00c8 sede di un importante stabilimento termale e di una delle poche acque che sgorgano oligominerali dalla sorgente. La fonte \u00e8 anche uno dei principali bacini idrici nelle vicinanze della citt\u00e0.\nTra i principali corsi d'acqua del territorio comunale vi sono il Serchio, il Fiume Morto ed il fosso del Mulino, conosciuto anticamente con il nome di \"Fosso di Ripafratta\" e oggi pi\u00f9 comunemente come \"Fosso Demaniale\".\nOrigini del nome.\nIl toponimo attuale \u00e8 stato ufficializzato nel 1935 in onore del santo San Giuliano, a cui era dedicata una chiesa sul passo per Lucca. La specificazione \"Terme\" invece \u00e8 attribuita agli stabilimenti termali presenti. I toponimi precedenti erano \"Bagni di Pisa\" e successivamente \"Bagni di San Giuliano\".\nStoria.\nDalle origini alla civilt\u00e0 romana.\nLe prime testimonianze di presenza umana si hanno sia nel neolitico che nell'eneolitico, ma \u00e8 solo con l'avvento del dominio romano che la cittadina termale viene colonizzata. La prima notizia certa della conoscenza romana delle fonti termali \u00e8 ad opera di Plinio il Vecchio sotto il nome di \"aquae pisanae\". La presenza romana \u00e8 inoltre testimoniata dai resti dell'antico acquedotto romano di Caldaccoli sito nell'omonima localit\u00e0 (derivato dal latino \"calidae aquae\") e dalla \"Conserva di Corliano\" con le sue piscine limarie e la sua fistula acquaria in terracotta ancora oggi funzionante, costruita probabilmente da Lucius Venuleius Montanus, Patrono della Colonia Pisana, console di Attidium (citt\u00e0 romana nei pressi di Fabriano), che nel 92 d.C. costru\u00ec l'acquedotto di Caldaccoli e le Terme di Pisa.\nAlto Medioevo.\nIl luogo dove adesso sorge il centro storico era l'inizio del passo che collegava Pisa e Lucca nonch\u00e9 il confine tra i due territori. In particolare San Giuliano Terme insieme a Ripafratta costituivano le principali vedette della Repubblica Pisana, essendo situate ai margini pi\u00f9 settentrionali della potenza militare pisana. Testimonianza dell'importanza delle via alpestre per Lucca \u00e8 la presenza attestata da un Atto di Donazione del 772 di una chiesa dedicata al \"Beato San Giuliano\" situata sul Monte Pisano. Altre testimonianze di questa chiesa, ad oggi scomparsa, si hanno in alcuni documenti vescovili come un altro Atto di Donazione nell'812 da parte di Rachiprando, rettore e prete della chiesa di San Giovanni a Lucca. Nei pressi della chiesa fu anche edificato un ospedale per i pellegrini noto con \"Spedale di San Giuliano del Monte\" (di cui sono rimasti pochi resti), importante non solo per le prestanze mediche ma anche per tutta una serie di servizi ai viandanti, che fecero decidere al Comune di Lucca di ristrutturare l'ospedale nel 1377, giudicato in rovina. Il valico del Monte Pisano perse importanza in seguito alla generale tranquillit\u00e0 dei confini, cos\u00ec che fu scelto come itinerario pi\u00f9 sicuro e agevole Ripafratta.\nBasso Medioevo.\nCon la prosperit\u00e0 della Repubblica Pisana dal X secolo, San Giuliano Terme assunse un'importanza strategica nella edificazione di molte delle opere di quel periodo utilizzanti i marmi delle cave di San Giuliano Terme di propriet\u00e0 della famiglia Gualandi. Pertanto per agevolare il trasporto dei materiali edilizi da San Giuliano in occasione della costruzione delle mura di Pisa, fu scavato un canale (la parte attuale del Fosso del Mulino che collega San Giuliano Terme a Pisa) e inondato dalle acque dell'Ozzeri che consentisse il trasporto fluviale dei marmi estratti.\nIntanto risale al 1112 il primo restauro delle terme realizzato ad opera della contessa Matilde di Canossa. Fu proprio in questi anni che Pisa fece fortificare San Giuliano con delle mura (gi\u00e0 presenti del 1301) pi\u00f9 resistenti nel 1312 come testimonia un'iscrizione in una lapide di marmo, attualmente custodita negli stabilimenti termali. Insieme a questa ristrutturazione militare ve ne fu una pi\u00f9 prettamente civile agli stabilimenti termali nello stesso anno dal conte Federico I da Montefeltro e citate da Ugolino da Montecatini nel 1370. In quegli stessi anni nel 1329 Castruccio Castracani, condottiero lucchese, fece costruire una torre di avvistamento sul Monte Pisano, distrutta nel 1397 dagli stessi costruttori in quanto diveniva un pericoloso avamposto ogni volta che veniva conquistata dai pisani.\nEpoca moderna: il Granducato di Toscana.\nNel 1406 con la conquista fiorentina di Pisa le Terme furono gravemente danneggiate e in tutto il territorio inizi\u00f2 un lungo periodo di decadenza. Finalmente alla fine del XV secolo, sotto il dominio dei Medici, furono apportati alle terme alcuni miglioramenti tra cui la costruzione di alcune abitazioni, un ospedale, un'osteria ed inoltre furono emanate delle norme per regolare l'afflusso ai bagni. Con Cosimo II de' Medici fu costruito un secondo ponte sul Fosso del Mulino (all'epoca navigabile e conosciuto come \"Canale di Ripafratta\") proprio di fonte all'edificio termale, la strada di collegamento con Pisa, una prima bonifica delle zone circostanti e l'acquedotto mediceo di Asciano. Successivamente, nel 1737, con la morte dell'ultimo discendente dei Medici Gian Gastone, il Granducato di Toscana pass\u00f2 a Francesco Stefano di Lorena, nel cui dominio venne investito molto sulle terme per valorizzarne le acque e garantire uno sviluppo urbanistico e autoctono adeguato. I lavori eseguiti furono principalmente la canalizzazione delle acque, la classificazione delle propriet\u00e0 terapeutiche delle acque e un piano di sviluppo urbanistico. Le terme divennero quindi note alla nobilt\u00e0 di tutta Europa a partire dal 1743, quando lo stesso Francesco Stefano ne fece la propria residenza termale estiva. Il tutto fu completo nel 1749 dove, insieme agli edifici che compongono attualmente le terme, fu eretta la chiesa dedicata ai Santi Ranieri e Luigi Gonzaga. In quegli anni Antonio Cocchi, medico fiorentino, studi\u00f2 attentamente le acque termali e scrisse un corposo trattato al riguardo. Con il completo rinnovamento delle terme, molti personaggi di spicco per l'epoca ne fecero uso e tutta questa notoriet\u00e0 fece proliferare molte ville di famiglie benestanti che decisero di costruire le proprie dimore sulle pendici dei Monti Pisani, ville presenti tuttora in tutto il territorio del comune.\nFine XVIII secolo: costituzione della Comunit\u00e0.\nTappa importante per la costituzione del Comune di San Giuliano Terme fu il 17 giugno 1776 in cui Pietro Leopoldo eman\u00f2 un decreto in cui venivano riuniti 31 piccoli centri, precedentemente appartenente alla Podesteria di Ripafratta, in un'unica amministrazione il cui capoluogo scelto fu San Giuliano Terme. In quegli anni Pietro Leopoldo fece apportare tutta una sorta di miglioramenti urbanistici per il miglioramento della vita nel capoluogo come i platani nel viale per Pisa, il viale \"Boboli\" (in omaggio ai ben pi\u00f9 famosi giardini fiorentini) e il cosiddetto \"Parterre\", un parco in cui gli ospiti delle terme potevano andare per rilassarsi nella natura. Una stravagante costruzione fu quella del \"Caf\u00e9 Haus\", un edificio rettangolare con archi aperti e sostenuto da 10 pilastri, la cui fruizione era riservata agli occupanti delle terme e permetteva di guardare tutta la pianura pisana. Infine con l'Unit\u00e0 d'Italia in Comune di San Giuliano Terme concretizz\u00f2 tutta una serie di decreti per la vivibilit\u00e0 nel comune tra cui la costruzione di scuole elementari, asili e un servizio di nettezza urbana.\nAll'inizio del XX secolo si assiste ad un consistente sviluppo agricolo, tanto che fu istituita nel 1909 la fiera del bestiame a Pontasserchio detta \"Agrifiera\" e la festa del santo patrono San Bartolomeo ogni 24 agosto. Oltre all'attivit\u00e0 agricola, nel 1923 erano gi\u00e0 attive ben 4 cave per l'estrazione di pietra a calce che hanno mutato drasticamente il territorio. Altro evento degno di nota fu il recintamento della propriet\u00e0 termale dell'Opera Pia per consentire la separazione tra i \"bagnanti\" e il popolo. Questo permise di costruire alcuni giardini con panchine per il sollievo dei bagnanti, ma distacc\u00f2 definitivamente il rapporto tra sangiulianesi e le loro terme.\nStoria recente dello stabilimento termale.\nLo stabilimento termale nel 1935 and\u00f2 sotto il controllo diretto dell'INPS. Con questa manovra cambi\u00f2 l'assetto di tutto l'impianto per il trattamento para-ospedaliero degli assicurati dell'INPS costruendo altri stabilimenti alberghieri per un totale di 1680 posti letto, con conseguente distruzione e sepoltura dei vecchi Bagni Granducali. Nel 1992, dopo la decisione dell'INPS di chiudere lo stabilimento, il Comune ne assunse la direzione tramite creazione della societ\u00e0 \"Terme di San Giuliano S.r.l.\" con la quota del 100%. Infine nel 2003 la societ\u00e0 \"S.T.B. Societ\u00e0 Terme e Benessere S.p.A.\" entr\u00f2 nella societ\u00e0 \"Terme di San Giuliano S.r.l.\" con una quota del 96% assumendone il completo controllo.\nSimboli.\nLo stemma \u00e8 d'azzurro, al ponte d'argento a due luci, posto nel fiume al naturale e sormontato da una torre movente da quattro colline di verde.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nScuole.\nTutte le istituzioni scolastiche del territorio comunale sono suddivise in due istituti comprensivi:\nUniversit\u00e0.\nNel territorio comunale, presso la frazione di Ghezzano, si trova il campus universitario I Praticelli, struttura residenziale della vicina Universit\u00e0 di Pisa.\nCinema.\nQuesta una selezione dei film in parte girati o ambientati a San Giuliano Terme:\nEventi.\nNel periodo di fine aprile viene organizzata l\"'Agrifiera\", l'antica fiera del bestiame nata nel 1889 come manifestazione per pubblicizzare il mucco pisano, e consacrata col nome attuale nel 1909 quando venne ampliata a tutta la zootecnia. L'Agrifiera \u00e8 ormai diventata un importante evento che attrae molti visitatori da tutti territori circostanti con oltre 100.000 persone nell'edizione 2009.\nIl 24 agosto viene festeggiato il patrono di San Giuliano Terme san Bartolomeo con banchetti di mercato ed esibizioni varie.\nIl \"Settembre Sangiulianese\" \u00e8 invece una serie di spettacoli, concerti e mostre tenuti per tutta la durata di settembre fino a met\u00e0 ottobre.\nGeografia antropica.\nFrazioni.\nNel territorio comunale di San Giuliano Terme si contano venti frazioni:\nAltre localit\u00e0 del territorio.\nTra le numerose localit\u00e0 sparse per il territorio si ricordano le pi\u00f9 rilevanti:\nEconomia.\nL'economia locale \u00e8 basate essenzialmente sull'agricoltura e sulla produzione di un caratteristico olio da cucina. Nel settore terziario \u00e8 senz'altro importante il turismo attratto specialmente dai luoghi rurali e dai percorsi naturalistici presenti sui Monti Pisani. Un segno particolare di questo tipo di turismo \u00e8 la conversione di molte case contadine in agriturismi e bed and breakfast.\nUn'altra fonte economica per il comune \u00e8 riconducibile alla localit\u00e0 della Fontina (toponimo derivato dalla presenza di una piccola fontana dell'acquedotto mediceo), presso la frazione di Ghezzano. L\u00ec \u00e8 presente un piccolo centro industriale in continua espansione con sede di molte imprese della zona. La Fontina \u00e8 ormai inglobata col tessuto urbano di Pisa, ma \u00e8 a tutti gli effetti in territorio sangiulianese.\nInfrastrutture e trasporti.\nStrade.\nSan Giuliano Terme \u00e8 attraversato da ovest a est dalla Strada statale 12 dell'Abetone e del Brennero (in antichit\u00e0 conosciuta come Via Aemilia Scauri prima e Via Julia Augusta successivamente), che la collega direttamente a Pisa e Lucca. In prossimit\u00e0 del centro, fu costruita una variante della Strada Statale 12 che, tramite il Foro di San Giuliano nei Monti Pisani, la collega direttamente alla Piana di Lucca.\nFerrovie.\nLa stazione ferroviaria, che si trova lungo la ferrovia Lucca-Pisa, \u00e8 attiva dal 1846 ed \u00e8 servita dai treni per i due capoluoghi svolti da Trenitalia nell'ambito del contratto di servizio stipulato con la Regione Toscana. La frequenza base delle corse \u00e8 di un treno ogni 30 minuti per direzione.\nIl territorio comunale \u00e8 inoltre servito dalle fermate di Rigoli e Ripafratta, a servizio delle omonime frazioni.\nMobilit\u00e0 urbana.\nIl trasporto pubblico urbano e suburbano \u00e8 garantito dagli autoservizi svolti dalla societ\u00e0 Autolinee Toscane con collegamenti diretti per Pisa e Lucca.\nPiste ciclabili.\nPer spostarsi tramite bicicletta \u00e8 presente una pista ciclabile dedicata che collega la frazione di Asciano con il centro urbano di Pisa. Il percorso, lungo 5\u00a0km, segue l'acquedotto Mediceo passando per la frazione di Ghezzano e presenta due incroci a raso con strade modestamente trafficate oltre a poche strade di accesso alle abitazioni private del luogo. La composizione del fondo stradale \u00e8 mista di asfalto e ghiaia fine, dotando all'intero tracciato una facile percorrenza.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nImpianti sportivi.\nSan Giuliano Terme \u00e8 dotata di un impianto sportivo dedicato a Giovanni Bui. Questo comprende una piscina coperta di 25 metri, un campo da calcio regolamentare con tribuna coperta da 800 posti e impianto di illuminazione, un secondo campo da calcio con erba sintetica, una pista da atletica, tre campi da tennis e uno da beach volley. All'interno della zona degli impianti si trovano ampi spazi verdi dotati di giochi per bambini e tavoli di legno. Allo stadio Giovanni Bui di San Giuliano Terme si giocano regolarmente partite del torneo di Viareggio, conosciuto anche come \"Coppa Carnevale\".\nLo stadio comunale \u00e8 anche un Centro Federale Territoriale della FIGC.\nCalcio.\nLa squadra di calcio di riferimento \u00e8 il San Giuliano Football Club che attualmente milita in Prima Categoria."}
{"id": "34404", "revid": "2219966", "url": "https://it.wikipedia.org/wiki?curid=34404", "title": "Caprarica di Lecce", "text": "Capr\u00e0rica di Lecce (\"Crap\u00e0rica\" in dialetto salentino; \u039a\u03c1\u03b1\u03c0\u03ac\u03c1\u03b5\u03ba\u03b1, \"Krap\u00e0reka\" in griko) \u00e8 un comune italiano di abitanti della provincia di Lecce in Puglia.\nSorge nel Salento centro-orientale e dista 12\u00a0km dal capoluogo, 16\u00a0km dal Mare Adriatico e 32\u00a0km dal Mar Ionio.\nGeografia fisica.\nTerritorio.\nL'abitato di Caprarica di Lecce \u00e8 posizionato sul fianco nord-orientale della Serra di Galugnano. Il territorio comunale \u00e8 compreso tra i 43 e i 101 m s.l.m. e l'escursione altimetrica complessiva risulta essere pari a 58 metri.\nIl feudo, che si estende per 10,82\u00a0km\u00b2, confina a nord con i comuni di Cavallino e Lizzanello, a est con il comune di Castri di Lecce, a sud con i comuni di Calimera, Martignano e Sternatia, e ad ovest con il comune di San Donato di Lecce.\nClima.\nDal punto di vista meteorologico Caprarica di Lecce rientra nel territorio del Salento orientale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9,5\u00a0\u00b0C, mentre quella del mese pi\u00f9 caldo, agosto, si aggira sui +30,1\u00a0\u00b0C. Le precipitazioni, frequenti in autunno ed in inverno, si attestano attorno ai 247\u00a0mm di pioggia/anno. Tutto l'anno \u00e8 caratterizzato da lunghi periodi di siccit\u00e0. Facendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nOrigini del nome.\nCome sostenuto dallo studioso \"Arditi\", il nome deriverebbe da \"capra-ricca\"; infatti in passato la principale attivit\u00e0 svolta dai suoi abitanti era l'allevamento di capre e la relativa produzione di latte. Un'altra ipotesi fa derivare il toponimo dal nome latino di persona \"Caprarius\" con l'aggiunta del suffisso -\"ikos\" al plurale, quindi -\"ika\", che indica possesso.\nStoria.\nIl territorio circostante fu abitato sin dall'Et\u00e0 del Bronzo come testimoniato dalla presenza del \"menhir di Ussano\". In epoca bizantina, Caprarica ospit\u00f2 un insediamento di basiliani, i quali costruirono una necropoli e una chiesa di cui si conservano alcuni frammenti di affreschi tra i quali si distingue un santo barbuto, forse San Paolo.\nCaprarica viene menzionata per la prima volta in alcuni documenti risalenti all'XI secolo, quando era un piccolo casale appartenente alla Contea di Lecce e al Principato di Taranto. Nel 1201 il casale pass\u00f2 sotto il dominio di Gualtieri III di Brienne e successivamente nel XIV secolo appartenne agli Orsini Del Balzo.\nNel 1480, Caprarica accolse i profughi della vicina citt\u00e0 di Roca, saccheggiata e rasa al suolo dai Turchi in concomitanza dell'assedio di Otranto, e conobbe un aumento significativo della propria popolazione. Tra il XV e il XVII secolo il casale fu signoria di molte famiglie feudali, tra le quali i \"Bonsecolo\", i \"Cond\u00f2\", i \"Guarino\" e i Principi \"Adorno\".\nGli ultimi feudatari di Caprarica furono i \"Giustiniani\", che ne acquisirono il possesso nel 1676, e i baroni \"Rossi\".\nMonumenti e luoghi d'interesse.\nScavi archeologici di Piazza Vittoria.\nGli scavi, durante i lavori di riqualificazione di Piazza Vittoria, hanno portato alla luce una complessa stratificazione relativa all'impianto della chiesa Parrocchiale demolita nel 1958 e ad altre importantissime preesistenze. La chiesa pi\u00f9 recente, databile al Cinquecento, presentava una facciata scandita da lesene e coronata da un timpano triangolare. Il semplice portale, sormontato da un piccolo rosone, introduceva all'interno articolato in tre navate separate da pilastri. Lo scavo ha restituito le strutture di fondazione, alcune tombe e quattro ossari utilizzati fino al XVIII secolo. Si sono riconosciute inoltre le aree di cavatura dei blocchi utilizzate durante la costruzione della chiesa.\nUn'eccezionale scoperta \u00e8 rappresentata dal rinvenimento di una pi\u00f9 antica chiesa risalente al XIII-XIV secolo. A questo impianto appartengono diversi blocchi che conservano frammenti di affresco in stile bizantino recanti bellissime figure di santi e iscrizioni in greco. All'arredo scultoreo dell'edificio sono pertinenti alcuni elementi scolpiti tra i quali un'aquila che forse era inserita nel pulpito della chiesa.\nUna vasta area cimiteriale, con sepolture databili fra il XIII e il XIV secolo, \u00e8 stata rinvenuta su tutta l'area di scavo. Le tombe erano scavate nel banco calcareo, e in gran parte conservavano ancora i resti scheletrici degli inumati e gli oggetti dell'abbigliamento con i quali erano stati deposti (fibbie in bronzo, orecchini).\nGli scavi hanno poi messo in evidenza tracce di frequentazione dell'et\u00e0 messapica, quando il sito di Caprarica, posto su un'altura, poteva dominare la pianura sino alla costa adriatica.\nPalazzo baronale.\nIl palazzo baronale di Caprarica fu costruito dai \"Marchesi Giustiniani\" nei secoli XVII e XVIII. In realt\u00e0 la prima struttura fortificata risale al periodo normanno (XII secolo) ed era costituita da due torri, di cui una \u00e8 tuttora visibile nel giardino del palazzo. Tale torre venne potenziata nel XV secolo dai baroni \"Guarini\" i quali costruirono attorno un castello. Nei secoli successivi, le famiglie feudatarie che si succedettero ristrutturarono a pi\u00f9 riprese il castello con l'arte ed il gusto del momento.\nI Giustiniani, nel XVII secolo, ristrutturando il castello ne diedero l'attuale fisionomia. Tuttavia rimangono alcuni elementi dell'architettura militare come le due torri laterali con feritoie. Dal savero portale bugnato si accede nel cortile centrale da dove, attraverso una scalinata, \u00e8 raggiungibile il piano superiore. Fra le numerose stanze si distingueva il salone \"degli Specchi\" arredato con mobili sei-settecenteschi ed annessa quadreria.\nChiesa del Crocifisso.\nLa chiesa fu eretta dal marchese \"Fabiano Giustiniani\" nel 1701. Presenta un prospetto barocco costituito da due ordini movimentati dalla presenza di paraste e possiede un campanile a vela. L'interno, a pianta a croce latina con volta a botte, conserva, sul sontuoso altare maggiore, un interessante crocifisso ligneo. Alle spalle dell'altare, un piccolo coro completa il patrimonio artistico della chiesa.\n\u00c8 opinione diffusa dell'esistenza, sotto il pavimento, di una fossa comune utilizzata sino alla fine dell'Ottocento per seppellire i morti. Nel 1888, trov\u00f2 sepoltura infatti, l'allora sacerdote Nicola Marulli. Dai Giustiniani, l'edificio sacro pass\u00f2 alla famiglia \"Tresca\" e successivamente alla famiglia \"Greco\", i cui eredi sono tuttora i proprietari.\nChiesa Madonna del Carmine.\n\u00c8 una costruzione risalente alla fine del XVII secolo, un tempo annessa al convento dei Carmelitani. Il Tempio, edificato su progettazione di maestranze locali, con caratteristiche stilistiche che superano i segni barocchi, si apre a motivi neoclassici e raccoglie in s\u00e9 gli elementi caratteriali dell'architettura monastica.\nIn stile barocco sono gli altari dedicati alla Madonna del Carmine, a Santa Lucia e a San Marco; la volta \u00e8 composta da pietra di carparo locale incastonata a pietra leccese, mentre l'abside ha pregevoli archi dove i materiali suddetti si alternano.\nSociet\u00e0.\nEtnie e minoranze straniere.\nAl 31 dicembre 2020 a Caprarica di Lecce risultano residenti 87 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Caprarica di Lecce \u00e8 il dialetto salentino nella sua variante centrale che corrisponde al dialetto leccese. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nEconomia.\nLa campagna circostante il paese \u00e8 particolarmente fertile. Questo ha consentito nei secoli lo sviluppo dell'agricoltura e dell'allevamento. L'attuale economia di Caprarica di Lecce si basa sulla coltivazione dell'ulivo e sulla produzione di olio extra vergine, sulla pastorizia, essenzialmente ovini, sull'industria alimentare e sulla frantumazione della pietra. Negli ultimi anni si \u00e8 sviluppato considerevolmente il settore turistico.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne \"SP27 Cavallino-Caprarica di Lecce-Calimera\", \"SP140 Galugnano-Caprarica di Lecce-Castri di Lecce\".\nFerrovie.\nLa stazione ferroviaria pi\u00f9 vicina \u00e8 quella di Galugnano posta sulla linea Lecce-Otranto delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34405", "revid": "2219966", "url": "https://it.wikipedia.org/wiki?curid=34405", "title": "Carmiano", "text": "Carmiano (\"Carmianu\" in dialetto salentino) \u00e8 un comune italiano di abitanti della provincia di Lecce in Puglia.\n\u00c8 situato nel Salento, nel territorio settentrionale della provincia di Lecce. Rientra nel Parco del Negroamaro e dista 11\u00a0km dal capoluogo provinciale in direzione ovest.\nGeografia fisica.\nTerritorio.\nIl comune \u00e8 inserito in un avvallamento del territorio denominato \"Valle della Cupa\", posto in piena pianura salentina, a ovest del capoluogo salentino da cui dista circa 11\u00a0km. La parte nord del comune, sulla via per Novoli \u00e8 detta delli \"Sali,\" ed \u00e8 caratterizzata da terreni argillosi che in seguito ad abbondanti precipitazioni si impaludano, anche per via dello straripamento dei canali presenti che non riescono pi\u00f9 a essere contenuti nella voragine carsica, altra peculiarit\u00e0 del territorio. \u00c8 distante 15\u00a0km dalla costa ionica (Porto Cesareo) e 20\u00a0km dalla costa adriatica (San Cataldo).\nL'agro comunale, che si estende per 23,66\u00a0km\u00b2, confina a nord con il comune di Novoli, a est con il comune di Arnesano, a sud con i comuni di Leverano e Copertino e a ovest con il comune di Veglie.\nIl terreno su cui si sviluppa \u00e8 prevalentemente pianeggiante ed \u00e8 coltivato ad oliveti e vitigni vari da cui si producono rinomati olii e vini.\nClima.\nDal punto di vista meteorologico Carmiano rientra nel territorio del Salento orientale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +24,7\u00a0\u00b0C. Le precipitazioni, frequenti in autunno ed in inverno, si attestano attorno ai 626\u00a0mm di pioggia/anno. La primavera e l'estate sono caratterizzate da lunghi periodi di siccit\u00e0.Facendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nStoria.\nLe origini di Carmiano sono incerte. Secondo alcuni il suo nome deriverebbe dal colore rosso carminio del territorio. Secondo altri storici, tra cui il De Giorgi, il Marciano, l'Arditi, il Coco e il Galateo, sarebbe tutto da far risalire al centurione romano Carminius, al quale il Senato romano don\u00f2 100 iugeri di terreno nell'allora \"Calabria\" (l'attuale Salento), e dopo la morte del centurione le sue terre, abitate dai suoi successori e da un numeroso gruppo di fedeli, presero il nome di \"Presidium Carmianensis\" o \"Carminianum\" e con la volgarizzazione successiva quindi Carmiano.\n\u00c8 incerta la collocazione in questo territorio della Diocesi di Carmeiano, citata in alcuni documenti tra il V e il VI secolo d.C., anche se appare pi\u00f9 probabile l'ubicazione nel nord della Puglia.\nNel periodo di dominazione normanna (X-XI secolo) Carmiano fu dotata anche di uno stemma, che lo rappresenta tuttora.\nDopo la caduta dell'Impero romano, Carmiano conobbe un periodo di grave crisi che termin\u00f2 nel 1055, quando venne inclusa nella contea di Lecce, che a sua volta faceva parte del principato di Taranto. Nel 1445 quando Maria d'Enghien, contessa di Lecce, stil\u00f2 il documento \"Statuta et capitula florentissimae civitatis Litii\", Carmiano vi era inclusa come casale, che da circa sessant'anni era retto da un \"barone\". Nel 1448, il paese fu acquistato dai padri celestini, che governarono il paese con grande laboriosit\u00e0, ancora oggi si pu\u00f2 osservare nel cinquecentesco Palazzo dei Celestini.\nDopo quasi quattro secoli, in cui Carmiano conobbe il Regno di Napoli e il Regno delle due Sicilie, fino ad arrivare ad essere, nel 1861, comune del Regno d'Italia.\nIl 3 settembre 1943 aerei alleati sganciarono su Carmiano diverse bombe, che esplosero tutte poco fuori dal paese. Il popolo carmianese attribu\u00ec alla Madonna Immacolata il merito di averle deviate. L'8 settembre la notizia dell'Armistizio fu colta, dagli abitanti della frazione di Magliano, come una grazia ricevuta dalla Madonna. Infatti l'8 settembre i maglianesi celebravano una fiaccolata notturna dal paese alla cappella di campagna in devozione della nativit\u00e0 della Vergine.\nSimboli.\nDescrizione araldica dello Stemma:\nBlasonatura del Gonfalone:\nLo stemma di Carmiano rappresenta un albero di Pino con al centro della chioma una stella e due strisce parallele separate tra loro tra la chioma e il terreno. L'origine dello stemma risale all'XI secolo, quando i Normanni imposero ad ogni paese di dotarsi di uno stemma caratteristico. I simboli rappresentati dallo stemma hanno il seguente significato: il pino, rappresenta l'albero diffuso nella zona del comune; le strisce parallele al terreno, raffigurano la linea dell'orizzonte da cui l'albero si stagliava (indicando la pianura del feudo); la stella, per ricordare l'origine nobile del comune (vedi il paragrafo relativo alla storia).\nMonumenti e luoghi d'interesse.\nArchitetture religiose.\nChiesa madre.\nLa chiesa madre, dedicata a Maria SS. Assunta, \u00e8 una costruzione moderna ultimata nel 1961. Possiede una pianta a croce latina e al suo interno conserva due affreschi, raffiguranti gli apostoli Pietro e Paolo, databili al XVI secolo. Le due opere provengono dall'antica chiesa Matrice non pi\u00f9 esistente. La statua di Maria SS. Assunta sull'altare maggiore \u00e8 opera dello scultore e ceramista Enzo Assenza (1962).\nChiesa dell'Immacolata.\nEdificata nella met\u00e0 del XVII secolo, \u00e8 una chiesa di piccole dimensioni il cui stile architettonico predominante \u00e8 quello barocco.\nL'altare centrale, opera di Giuseppe Zimbalo, \u00e8 un capolavoro del barocco leccese; sugli altari laterali ci sono tele di discreta importanza e bellezza.\nNella chiesa sono seppelliti gli ultimi padri celestini, che quando furono spodestati dal governo della cittadina nel 1806, andarono a vivere nella casa adiacente alla chiesa.\nLa leggenda narra che un contadino trov\u00f2 in un vecchio pozzo una raffigurazione della Beata Vergine e che l'avesse messa sul proprio calesse per portarla in paese. Ad un certo punto i buoi si inginocchiarono e rimasero in quella posizione fino a quando il contadino non ebbe tolto la raffigurazione dal calesse. Poich\u00e9 questo episodio fu interpretato come un segno divino, il vescovo di Lecce, mons. Luigi Pappacoda, ordin\u00f2 che in quel punto fosse eretta una chiesa in onore della Vergine.\nChiesa antica di San Giovanni Battista.\nEdificata nel XIX secolo su una chiesa preesistente, dalla Confraternita di San Giovanni Battista fondata nel 1645, possiede una struttura a navata unica e sul pavimento vi \u00e8 un mosaico che raffigura l'agnello, simbolo di San Giovanni Battista. Ci sono otto capitelli in stile corinzio, ed un altare tipicamente barocco, sormontato da un simulacro di San Giovanni.\nLa chiesa fu abbandonata dalla Confraternita negli anni cinquanta, in quanto pericolante, e fu costruita una nuova chiesa nella periferia sud del paese. Nel 1994 la parrocchia matrice l'acquis\u00ec, la ristruttur\u00f2, riportandola all'antico splendore, ed oggi la adibisce a salone parrocchiale.\nChiesa Madonna del Carmine.\nLa chiesa, risalente ai primi anni dell'Ottocento, venne eretta per volont\u00e0 di un ricco possidente devoto alla Madonna del Carmine. Ospita un piccolo altare maggiore sul quale \u00e8 posizionata un'immagine della Madonna. Successivamente, per interessamento del parroco, fu dotata di una statua.\nArchitetture civili.\nPalazzo dei Celestini.\nI Celestini acquistarono il feudo di Carmiano nel 1448, dai \"baroni\" che avevano governato per circa sessant'anni. In questi anni loro avevano costruito un palazzo, in cui risiedevano.\nQuando i celestini s'insediarono a Carmiano, scelsero come dimora l'allora Palazzo Baronale, che con le dovute modifiche divenne un convento.\nIl palazzo fu realizzato in varie epoche e il nucleo pi\u00f9 antico risale alla prima met\u00e0 del XIV secolo. Articolato in piano terra e primo piano, presenta un maestoso prospetto movimentato da porte e finestre e da un ampio portale affiancato da due nicchie con statue di santi e sormontato dallo stemma dell'ordine dei Celestini.\nLa cappella al suo interno, dedicata a , \u00e8 affrescata con pregevoli dipinti. Il chiostro \u00e8 dominato da un pozzo decorato con grande fastosit\u00e0 barocca. Il primo piano ospita le stanze in cui vivevano i monaci.\nOggi il palazzo, che \u00e8 l'edificio storicamente pi\u00f9 importante della citt\u00e0, \u00e8 di propriet\u00e0 del Comune.\nFontana monumentale.\nEdificata nel 1922, in occasione del completamento dell'Acquedotto Pugliese in citt\u00e0, aveva originariamente una forma piramidale ed un bassorilievo bronzeo, raffigurante una donna (l'Italia) con un fascio littorio.\nDopo la caduta del fascismo la fontana venne radicalmente cambiata, in quanto assunse una forma a gradoni, vi fu posta in cima una statua raffigurante l'Immacolata Concezione, su una vasca marmorea. A tutt'oggi la fontana, alta circa 5 m, conserva tale aspetto.\nSul lato della fontana si trova l'epigrafe: \"L'ACQUA SGORGHI COPIOSA SV QVESTA TERRA FECONDA E MADRE DI EROI\".\nSociet\u00e0.\nEtnie e minoranze straniere.\nAl 31 dicembre 2020 a Carmiano risultano residenti 312 cittadini stranieri. Le comunit\u00e0 nazionali pi\u00f9 numerose sono:\nLingue e dialetti.\nIl dialetto parlato a Carmiano \u00e8 il dialetto salentino nella sua variante centrale che corrisponde al dialetto leccese. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nReligione.\nLa religione prevalente \u00e8 quella cristiana cattolica di rito romano. Carmiano fa parte dell'arcidiocesi di Lecce e in particolare della forania di Monteroni di Lecce. L'unit\u00e0 pastorale di Carmiano, guidata dall'arciprete-parroco di Maria SS. Assunta, comprende anche l'altra parrocchia di Carmiano, Sant'Antonio Abate, e la parrocchia Maria SS. Assunta di Magliano.\nA Carmiano ha sede il seminario minore \"Li Sala\" della comunit\u00e0 religiosa dei Servi del Cuore Immacolato di Maria. Vi sono inoltre le confraternite di San Giovanni Battista, fondata nel 1645, e di Maria SS. Immacolata, risalente al 1821.\nLa patrona di Carmiano \u00e8 l'Immacolata, chiamata con l'appellativo di \"Madonna Nostra\". \u00c8 patrona dal secondo dopoguerra, quando fu indicata come protettrice del paese durante i bombardamenti alleati, che non causarono morti. \u00c8 errore comune quello di identificare la \"Modonna Nostra\" con l'Assunta, a motivo del fatto che i festeggiamenti si svolgono a ridosso di Ferragosto, e che la chiesa Matrice \u00e8 ad essa intitolata. Fino al secondo dopoguerra il santo patrono di Carmiano \u00e8 stato San Vito Martire, che ad oggi \u00e8, insieme a Sant'Antonio Abate, compatrono del paese. Secondo gli studi di mons. Luigi Paladini, illustre carmianese e per un trentennio rettore del Seminario diocesano di Lecce, il patronato di S. Vito \u00e8 stato preceduto da quello di San Giovanni Battista. A sostegno della teoria di mons. Paladini abbiamo un culto molto forte del santo in paese, con due chiese a lui dedicate e il titolo di una delle confraternite pi\u00f9 antiche della diocesi, che quasi sicuramente fu fondata prima della data ufficiale del 1645.\nCultura.\nIstruzione.\nScuole.\nCarmiano dispone di quattro scuole materne, due elementari e due medie, dislocate fra il capoluogo comunale e la frazione di Magliano e articolate in due istituti comprensivi. Vi ha sede inoltre l'Istituto Superiore Professionale \"Paolo Borsellino\" ad indirizzo economico-aziendale, turistico e pubblicitario.\nSport.\nCalcio.\nLa prima squadra calcistica del paese fu il Carmiano (pi\u00f9 tardi Unione Sportiva Carmiano), costituito nel 1950 da Dante Calcagnile, Damiano Centonze e Nuccio Pulli. La squadra raggiunse il massimo livello regionale pugliese, dove milit\u00f2 nel 1958/59, nel 1959/60, nel 1960/61, per poi rimanervi stabilmente fino alla stagione 78/79. I risultati migliore furono raggiunti nel campionato 1969/70 (4\u00ba posto), nel 1972/73 (5\u00ba posto) e soprattutto nel 1971/72, quando si piazz\u00f2 a un solo punto dalla possibile promozione in serie D.\nNegli anni '80 sale alla ribalta anche l'Associazione calcistica Parola Carmiano, dai colori sociali bianco e nero, che in pochi anni risale dalla terza categoria al massimo campionato regionale, dove milita a partire dalla stagione 1982/83. Furono 6 i derby che si disputarono nell'impianto sportivo \"Gesualdo Gloria\" di Carmiano tra le due compagini cittadine, dei quali 4 in Promozione: nel 1985/86 e nel 1986/87. Il bilancio fu favorevole all'Unione Sportiva con 4 vittorie, un pareggio e una sconfitta. A partire dall'anno successivo, le due societ\u00e0 in forte crisi finanziaria decidono di fondersi: nasce cos\u00ec la A.C. Carmiano, presieduta da Pierino Spagnolo. Il sodalizio in Promozione durer\u00e0 solo un paio di stagioni, ma ottenne un brillante risultato nella Coppa Italia Dilettanti, quando super\u00f2 lo Scorrano, il Grottaglie e i campani del Terzigno, prima di cedere ai laziali del Gaeta.\nChiusa l'esperienza della A.C. Carmiano, per diversi anni il calcio a Carmiano fu relegato perlopi\u00f9 a campionati di Terza o Seconda categoria, dapprima con la \"Giovent\u00f9 Carmiano\" (che riuscir\u00e0 comunque a raggiungere la Prima Categoria), e successivamente con squadre come la \"Nuova Giovent\u00f9 Carmiano\", \"Magliano Calcio\", \"Sporting Club\", \"Asd Carmiano\".\nNel 2010/2011 parte dalla terza categoria la Calcio insieme Carmiano del presidente Dario Russo, che dopo il campionato 2015/2016 ottiene la promozione in Prima Categoria a seguito di ripescaggio. Nell'estate 2016 il titolo sportivo viene acquisito dall'imprenditore leccese Alberto Paglialunga che muter\u00e0 il nome della squadra in Deghi Lecce, dopo un anno in cui - con il nome di Calcioinsieme Universitaria Carmiano - ottiene la promozione diretta nel campionato 2017/2018 di Promozione, aggiudicandosi anche il titolo di campione regionale di categoria.\nPallavolo femminile.\nL'A.S.D. Cupa Volley, con sede sociale nella frazione di Magliano, milita in serie D (per il secondo anno consecutivo) per la stagione 2015-2016 ed \u00e8 attiva anche nel settore giovanile.\nL'A.S.D. Polisportiva Carmiano, dopo anni di militanza in Prima Divisione, dalla stagione 2014-2015 \u00e8 attiva solo nei campionati giovanili. Negli anni tra il 1991 e il 1993, quando era in serie D, schierava tra le sue file Anna Vania Mello, agli esordi della carriera.\nEconomia.\nCarmiano \u00e8 un centro economico pulsante, in quanto punto di riferimento commerciale anche per alcuni paesi limitrofi. Sono, infatti, presenti sul territorio numerosi negozi, attivit\u00e0 di piccola e media impresa: oleifici, cantine vitivinicole, scatolifici, mobilifici.\nIl vino prodotto nell'area del comune ha il marchio DOC (Denominazione e Origine Controllata), facendo riferimento al DOC di Leverano, Copertino e Salice Salentino.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne: \"SP12 Carmiano-Magliano-Arnesano-Monteroni di Lecce\", \"SP13 Carmiano-Novoli\", \"SP14 Carmiano-Veglie\", \"SP117 Carmiano-Leverano\", \"SP120 Carmiano-Salice Salentino\", \"SP121 Carmiano-Villa Convento\", \"SP124 Carmiano-Copertino\".\nFerrovie.\nLa citt\u00e0 \u00e8 servita da una stazione ferroviaria posta sulla linea Novoli-Gagliano del Capo delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34406", "revid": "1516566", "url": "https://it.wikipedia.org/wiki?curid=34406", "title": "Roasio", "text": "Roasio (\"Roaso\" in piemontese, pronuncia ) \u00e8 un comune italiano di abitanti della provincia di Vercelli in Piemonte.\nSi tratta di un comune sparso e la sede comunale si trova in localit\u00e0 San Maurizio. Il territorio si divide in cinque frazioni principali, a loro volta suddivise in localit\u00e0 o cantoni.\nGeografia fisica.\nIl territorio di Roasio \u00e8 situato ai piedi della catena collinare prealpina ed \u00e8 attraversato dal torrente Rovasenda. Il comune, situato a 40 km a nord di Vercelli \u00e8 formato dalle frazioni di San Maurizio, Santa Maria, Sant'Eusebio, San Giorgio e Corticella. Nel territorio del comune \u00e8 presente un'exclave, di cui fa parte la frazione di Castelletto Villa, raggiungibile solo attraverso il comune di Villa del Bosco. Nei pressi di questa frazione si trova il Lago Ravasanella, che sbarra alcuni rami sorgentizi del Torrente Rovasenda e la cui parte pi\u00f9 a monte sconfina nei territori comunali di Sostegno e di Curino (BI). Oltre al Rovasenda (che in questo zona prende il nome di \"Giara\"), i principali corsi d'acqua che interessano Roasio sono i torrenti Guarabione (che nasce presso il confine con Brusnengo) e Marchiazza, il quale segna invece per un alcuni km il confine con Gattinara.\nIl sottosuolo del territorio di Roasio \u00e8 alternato da strati di argilla, di caolino e di pietra da calce. Questo ha caratterizzato l'occupazione della popolazione che si \u00e8 impiegata inizialmente nell'attivit\u00e0 estrattiva, di cava e delle Fornaci. In seguito nel settore edile, esportato con successo soprattutto all'estero (vedi \u201cMuseo dell'Emigrante\u201d a Roasio). La conformazione del comune e la composizione del terreno favoriscono una agricoltura di qualit\u00e0, incentrata sulla coltivazione di frutteti e vigneti in collina (vino D.O.C. Bramaterra) e su quella del riso in pianura.\nOrigini del nome.\nIl toponimo Roasio (\"Rovaxidam\", \"Rovaxidum\", \"Rovasij\", \"Rovasio\" o \"Rovasino\") \u00e8 di incerto significato, cos\u00ec come l'origine di questo insediamento, frazionato in piccoli borghi sulle diverse colline presenti sul territorio.\nStoria.\nI primi riferimenti documentari certi che menzionano il Territorio di Roasio, risalgono agli Atti dell'Imperatore Ottone III del 7 maggio 999 ed al suo Diploma del 1\u00ba gennaio 1000, in cui i Boschi di Roasio (Silvam Rovaxidam) vengono donati alla Chiesa di Vercelli. Compare poi in un Atto del 1190 in cui si riferisce al \u201cpontem castri Rovasij\u201d.\nLa storia dei vari agglomerati urbani presenti sul territorio comunale, nasce e si sviluppa principalmente attorno alle Chiese pi\u00f9 antiche, ancor oggi esistenti, pur se modificate nel corso dei secoli.\nIl 9 agosto 1944 il paese fu teatro del pi\u00f9 efferato e violento eccidio nazifascista che ebbe luogo nella provincia vercellese. Ventidue uomini, una dozzina dei quali appositamente portati a Roasio come ostaggi, vennero fucilati sulla piazza o impiccati ai balconi del municipio e ai pali del telegrafo dai tedeschi e dai repubblichini.\nSimboli.\nLo stemma e il gonfalone del comune di Roasio sono stati concessi con decreto del presidente della Repubblica del 6 ottobre 1975.\nLo stemma \u00e8 partito: nel primo, di verde, cinque scettri d\u2019oro, ordinati 2, 1, 1, simboleggiano le frazioni che compongono il Comune; nella seconda partizione, d\u2019azzurro, una banda d\u2019argento, fluttuosa del campo, rappresenta il torrente Giara (o Rovasenda), attraversata da una pianta di vite fruttata di due grappoli d'uva d'oro, indicanti la coltivazione prevalente del luogo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34407", "revid": "1543377", "url": "https://it.wikipedia.org/wiki?curid=34407", "title": "San Miniato", "text": "San Miniato (gi\u00e0 San Miniato al Tedesco) \u00e8 un comune italiano di abitanti della provincia di Pisa in Toscana.\nIl centro storico della citt\u00e0 sorge in posizione strategica su un colle a met\u00e0 strada tra Firenze e Pisa, per cui fu, in epoca medievale, scena di molteplici scontri fra le due citt\u00e0, fino alla definitiva conquista fiorentina. Sede di diocesi, San Miniato \u00e8 un importante centro economico e industriale della zona del cuoio di Ponte a Egola ed \u00e8 famoso per i suoi tartufi bianchi e prodotti vinicoli e oleari.\nGeografia fisica.\nIl nucleo storico della cittadina si estende su tre colli confinanti lungo la piana dell'Arno, a 140\u00a0m s.l.m., con un impianto urbanistico medievale intatto. La posizione era particolarmente felice per il controllo dei principali assi viari e fluviali della zona, dalla via Francigena alla via pisano-fiorentina e dall'Arno all'Elsa. A valle, sul lato nord ovest del territorio comunale, si trova Ponte a Egola (29 m s.l.m.), che ne rappresenta la parte industriale (attiva nella lavorazione delle pelli e del cuoio), sviluppatasi a partire dagli anni cinquanta dell'Ottocento. Ci\u00f2 ha permesso una sostanziale conservazione del centro storico, oggi vocato soprattutto come meta turistica, e delle terre agricole del lato sud, dominate dalle coltivazioni della vite e dell'olivo.\nStoria.\nIl nucleo originario della citt\u00e0 risale all'VIII secolo: un gruppo di longobardi, secondo un documento originale datato 713 e conservato nell'Archivio Arcivescovile a Lucca, si stabil\u00ec su questo colle ed edific\u00f2 una chiesa dedicata al martire Miniato. Federico II di Svevia eresse nella citt\u00e0 la rocca e vi fece risiedere il suo vicario per la Toscana. Per questa origine germanica la citt\u00e0, di tradizione ghibellina, fu chiamata per tutto il medioevo come San Miniato al Tedesco, nome che \u00e8 rimasto in uso anche nei secoli successivi.\nDopo aver siglato la pace con Firenze il 31 dicembre 1370, San Miniato adott\u00f2 il calendario fiorentino in sostituzione di quello pisano e mut\u00f2 il nome in \"San Miniato al Fiorentino\", e poi semplicemente \"San Miniato\".\nNel 1622 ottenne la cattedra vescovile e quindi la diocesi: fino ad allora faceva infatti parte della diocesi di Lucca.\nIl giovane Napoleone visit\u00f2 San Miniato per ben due volte. La prima fu per avere l'attestato di nobilt\u00e0 della propria famiglia: i Buonaparte di Aiaccio avevano infatti lontane origini samminiatesi; l'attestato era necessario a Napoleone per poter accedere all'accademia militare francese. Successivamente vi fece ritorno durante la Campagna d'Italia, facendo visita all'ultimo superstite del ramo toscano della famiglia, il canonico Filippo Buonaparte. Una lapide affissa sul palazzo Buonaparte testimonia l'incontro l\u00ec avvenuto.\nLa citt\u00e0 rimase nell'orbita fiorentina fino al 1925, quando fu ceduta alla provincia di Pisa.\nLa seconda guerra mondiale lasci\u00f2 il segno nella citt\u00e0 per via della strage del Duomo. Venne altres\u00ec distrutta una buona parte delle costruzioni medievali, tra cui la Rocca di Federico II, prontamente ricostruita negli anni successivi.\nMotto.\nIl motto della citt\u00e0 che compare sotto lo stemma comunale \u00e8: \"Sic nos in sceptra reponis\" (\"Cos\u00ec ci ricollochi nel regno\", oppure anche \"Cos\u00ec ci restituisci agli antichi onori\").\nSimboli.\nLo stemma e il gonfalone sono stati concessi con l'apposito Decreto del Presidente della Repubblica datato al 20 ottobre 2014\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nIl dialetto samminiatese \u00e8 simile a quello fiorentino.\nGeografia antropica.\nAltre localit\u00e0 del territorio.\nNumerose sono inoltre le localit\u00e0 abitate che compongono il territorio comunale di San Miniato.\nSi ricordano: Alberaccio, Badia, Belvedere, Borghigiana, Bottega Genovini, Buche di San Romano, Buecchio, Calenzano, Calpetardo, Calvaiola, Campriano, Canneto, Cappuccini, Casale, Casastrada, Case Altini, Case di Sant'Angelo, Case Nuove di Roffia, Casotti di Buecchio, Casotti di Moriolo, Casotti di San Romano, Casotti di Sassuolo, Casotti Genovini, Casotti Serra, Castelvecchio, Castellonchio, Castiglioni, Cavane, Collebrunacchi, Corniano, Covina, Fondo Scesa Balconevisi, Fonti, Fornaci Gronchi, Fornacino, Gargozzi, Gello di Corniano, Genovini, Ghetto, Giovanastra, Guerrazzi, Il Giardino, La Dogaia, Le Case, Le Casine, Le Colonne, Le Tombe, Leccio, Le Stalle, Madonna dei Boschi, Marzana, Mengrano, Mezzopiano, Molino Vecchio, Montagnani, Montarcone, Montebicchieri, Monte Naso, Montorzo, Nocicchio, Ontraino, Palagetto, Palagio, Palazzo Torto, Parrino, Pino, Piano di Moriolo, Poggio, Poggio a Isola, Ponte di Ribecco, Ponte di Santa Croce, Pozzo, Romaiano, San Donato a Isola, San Genesio, San Lorenzo, San Pietro, San Quintino, Sant'Angelo a Montorzo, Sasso, Selva, Villa Ridolfi.\nEconomia.\nAgricoltura.\nNella parte del territorio a sud del capoluogo \u00e8 ancora fiorente l'attivit\u00e0 agricola, Prodotti tipici del territorio sono oltre al tartufo toscano bianco delle Colline Sanminiatesi, il pomodoro grinzoso, il carciofo di San Miniato, l'oliva mignola. Nelle campagne circostanti si coltiva inoltre la variet\u00e0 di tabacco Kentucky utilizzato per la produzione del sigaro toscano.\nArtigianato.\nSan Miniato Basso e Ponte a Egola sono ricche di piccole industrie manifatturiere e artigianali.\nIndustria.\nSan Miniato \u00e8 uno dei comuni del comprensorio del cuoio. Le industrie sono prevalentemente localizzate nella frazione di Ponte a Egola.\nTurismo.\nIl centro storico medievale e gli agriturismi delle campagne richiamano molti turisti, in particolare stranieri."}
{"id": "34408", "revid": "212348", "url": "https://it.wikipedia.org/wiki?curid=34408", "title": "Carpignano Salentino", "text": "Carpignano Salentino (\"Carpign\u00e0nu\" in dialetto salentino, \u039a\u03b1\u03c1\u03c0\u03b9\u03bd\u030c\u03b9\u03ac\u03bd\u03b1, \"Karpign\u00e0na\" in griko, fino al 1863 chiamata \"Carpignano\") \u00e8 un comune italiano di abitanti della provincia di Lecce in Puglia.\nSituato nel Salento orientale, a 13\u00a0km dalla costa adriatica e a 25\u00a0km dal capoluogo provinciale, comprende anche la frazione di Serrano.\nDal 2005 fa parte dell'Unione dei Comuni della Grecia salentina, l'area di influenza greca del Salento caratterizzata dalla presenza della lingua grika. Tuttavia nel comune di Carpignano non si parla il griko dall'inizio del XIX secolo.\nGeografia fisica.\nTerritorio.\nIl territorio del comune di Carpignano Salentino occupa una superficie di 48,04\u00a0km\u00b2 e sorge a 76 m s.l.m. Malgrado la ridotta estensione dell'abitato, il feudo \u00e8 fra i pi\u00f9 vasti della provincia (comprende la localit\u00e0 di Santa Marina di Stigliano, diverse masserie e una vasta zona nominata \"Pasulu\").\nDista circa 25\u00a0km dal capoluogo in direzione sud-est e 13\u00a0km dalla costa adriatica. La localit\u00e0 marittima pi\u00f9 vicina \u00e8 Torre Sant'Andrea, afferente al comune di Melendugno, mentre Otranto \u00e8 a circa 15\u00a0km.\nConfina nord con il comune di Melendugno, a est con il comune di Otranto, a sud con i comuni di Cannole e Castrignano de' Greci e a ovest con i comuni di Martano e Calimera.\nClima.\nDal punto di vista meteorologico Carpignano Salentino rientra nel territorio del Salento orientale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +14,5\u00a0\u00b0C, mentre quella del mese pi\u00f9 caldo, agosto, si aggira sui +34,5\u00a0\u00b0C. Le precipitazioni, frequenti in autunno ed in inverno, si attestano attorno ai 626\u00a0mm di pioggia/anno. La primavera e l'estate sono caratterizzate da lunghi periodi di siccit\u00e0.Facendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nOrigini del nome.\nSecondo una diffusa ma poco plausibile interpretazione, il nome del paese deriverebbe da quello del centurione romano \"Carpinius\", sul modello di altri toponimi salentini ricondotti al nome di condottieri romani ritenuti loro fondatori. In realt\u00e0 gli studiosi propendono per la tesi di una derivazione messapica della radice \"karp\" (\"pietra\", \"roccia\"), per cui Carpignano significherebbe \"luogo posto su un'altura\".\nStoria.\nLa presenza dell'uomo risale a tempi remoti; questo \u00e8 testimoniato dalla presenza di alcuni menhir: il \"menhir Grassi\" e il \"menhir Croce Grande o Staurotom\u00e8a\" (in greco \u03a3\u03c4\u03b1\u03c5\u03c1\u03bf\u03c4\u03bf\u03bc\u03ad\u03b1). Inoltre, recentemente \u00e8 stata rinvenuta nel centro storico una tomba risalente a qualche migliaio di anni prima di Cristo.\nIl territorio fu sicuramente assoggettato al dominio romano; il centro sorge infatti lungo l'antico asse della strada Traiana Calabra. In seguito alla dominazione bizantina del Salento, Carpignano appartenne al Thema di Longobardia fondato nell'892 circa. Di questo periodo resta l'importante cripta bizantina di Santa Cristina con affreschi risalenti al X secolo.\nLa storia della Terra di Carpignano durante il Basso Medioevo e per tutta l'et\u00e0 moderna fu contrassegnata, gi\u00e0 a partire dal XII secolo, da una serie di feudatari che si succedettero nel governo del feudo durante la dominazione normanna (XI-XII sec.), sveva (XII-XIII sec.), angioina (XIII-XV sec.), aragonese (XV sec.) e, infine, spagnola (XVI-XVIII sec). Intorno alla fine del XIII secolo la Terra di Carpignano, non ancora inclusa nel territorio di pertinenza, della Contea di Lecce, ne entr\u00f2 a far parte a pieno titolo. Il considerevole elenco dei feudatari che si alternarono nel possesso di questa terra, ad un certo momento, si restringe fino a comprendere un numero ben pi\u00f9 limitato di famiglie nobili che ebbero stabilmente e per lunghi periodi la signoria sul feudo in questione. La prima di queste famiglie fu quella dei \"del\" \"Balzo\"-\"Orsini\", il cui capostipite, Giovanni Antonio, fu signore della Contea di Lecce nonch\u00e9 della Terra di Carpignano fino al 1436, anno della sua morte. Della presenza dei del \"Balzo\"-\"Orsini\" nel territorio carpignanese parlano due stemmi della famiglia posti sulla porta della torre colombaia sita in contrada \"Cacorzo\". Quando, agli inizi del XVI secolo, l'Italia meridionale pass\u00f2 sotto il dominio spagnolo, il re Ferdinando il Cattolico concesse la Terra di Carpignano al feudatario \"Federico\" \"Uries\", nobile originario della Spagna, trasferitosi poi in Terra d'Otranto. Nel 1574 un discendente di Federico, \"Ugo\" \"Uries\", vendette il feudo a \"Niccol\u00f2\" \"Person\u00e8\". Per trent'anni, pi\u00f9 precisamente dal 1574 al 1604, i Person\u00e8 furono i signori del feudo. Verso la fine del 1604 il feudo di Carpignano fu venduto da \"Gio\". \"Camillo\" \"Person\u00e8\" a \"Fabrizio\" \"Lanario\" [d'Aragona], conte di Sacco, per 33000 ducati. Dopo i \"Lanario\" la signoria pass\u00f2 ai \"Matuda de\" \"Azzevedo\", i quali la esercitarono col titolo di \u201cprincipi di Carpignano\u201d. Tra gli anni venti e trenta del Seicento il feudo fu acquisito dai duchi \"Ghezzi\", orvietani d'origine. \"Carlo\" \"Ant\". \"Ghezzi\" fu il primo duca di Carpignano.\nDurante il Regno d'Italia fu sede di pretura.\nSimboli.\nDescrizione dello stemma:\nMonumenti e luoghi d'interesse.\nArchitetture religiose.\nSituata nel cuore di Carpignano Salentino, la chiesa madre \u00e8 dedicata a Maria SS. Assunta. Fu ricostruita nel XVII secolo su una costruzione quattrocentesca di modeste dimensioni.\nPresenta un elegante prospetto in pietra leccese, movimentato da paraste e caratterizzato da un'ampia scalinata dalla quale si accede nell'edificio. All'interno sono custodite pregevoli opere settecentesche e sontuosi altari barocchi. Databili al Cinquecento e al Seicento sono alcune tele ad olio provenienti dall'antica struttura.\nLa Cappella dell'Immacolata fu costruita verso la fine del XVIII secolo dalla locale famiglia Spiri. L'interno, ad aula unica, presenta lungo il perimetro dell'edificio, gli scanni in legno per i confratelli. Pregevole \u00e8 l'altare dedicato alla Vergine.\nIl Santuario, dedicato alla \"Madonna della Grotta\", venne edificato nel XVI secolo come ricorda un'iscrizione sulla facciata della chiesa \"1575\". Sorge sui resti della cripta bizantina dedicata a san Giovanni Battista.\nSecondo la tradizione il 2 luglio 1568, un cieco, per ripararsi da un violento temporale, si rifugi\u00f2 in una grotta abbandonata. Mentre pregava, si addorment\u00f2 ed avvenne il miracolo dell'apparizione della \"Vergine\", la quale chiese di edificare in quel luogo una chiesa. Inoltre nella grotta fu rinvenuto un dipinto della Madonna.\nL'edificio sacro presenta al suo interno la cripta in cui \u00e8 custodito il dipinto ritrovato nel 1568. Lungo le pareti del transetto, di notevole valore artistico sono gli affreschi di fine Cinquecento raffiguranti alcuni santi. Inoltre sono conservate diverse tele, fra cui si distinguono quelle dei Santi Pietro e Paolo e quella raffigurante la \"Vergine del Purgatorio\", opera di Ippolito Borghese datata 1601.\nA Santa Marina \u00e8 dedicata una chiesa bizantina che sorge esattamente sui resti di Stigliano (a circa 3 chilometri dal centro abitato), antico casale del periodo bizantino distrutto dai turchi e appartenuto, tra gli altri, ai \"marchesi Granafei\", gi\u00e0 titolari del feudo di Sternatia. La chiesa \u00e8 legata tradizionalmente alla frazione di Serrano.\nRealizzata nel 1762 insieme ad un complesso masserizio, fu voluta dal barone \"Domenico Salzedo\". Sorge sui resti di una cripta bizantina a pianta quadrangolare sulle cui pareti rimangono deboli tracce di affreschi tra le quali si pu\u00f2 distinguere una Madonna col Bambino e un'immagine di Santa Marina. La chiesa, a croce greca, presenta tre altari dedicati alla titolare e ai santi San Nicola ed Eligio.\nArchitetture civili.\nIl palazzo ducale Ghezzi, \u00e8 una struttura seicentesca edificata sui resti di un impianto precedente databile al XIV secolo. Il palazzo, che si sviluppa su due piani, sorge a met\u00e0 strada fra la Chiesa Madre e il Castello, di cui rimane poco o nulla. Di esso, la parte pi\u00f9 antica\u00a0\u2013 definita nel progetto del 1881 come \u00ab(\u2026) informe rovina medioevale \u2013 lugubre ricordo di un tempo\nche non verr\u00e0 pi\u00f9\u00bb \u2013 venne distrutta proprio in quegli ultimi anni dell'Ottocento, quando il paese fu interessato, come tantissimi centri, piccoli e grandi, della penisola, da interventi volti a modernizzarne l'immagine e l'impronta urbanistica, distruggendo cos\u00ec interessanti testimonianze di un passato illustre. Di quell'antico castello, tanto per citare un esempio, furono abbattute le mura e al posto della precedente struttura fu eretto palazzo Chironi.\nTuttora esistente il palazzo ducale ampliato nel XVIII secolo sfruttando parti e muri della precedente dimora baronale. Il lungo prospetto \u00e8 caratterizzato da un elegante e imponente portale barocco, incorniciato da quattro colonne scanalate, sormontato da un balcone su cui \u00e8 visibile lo stemma dei duchi Ghezzi, feudatari di Carpignano nel Settecento, e l'iscrizione latina \"NON SIBI SED ALIIS\" (\"non per s\u00e9 ma per gli altri\"), che richiama alla memoria la generosit\u00e0 dell'antico signore.\nLa torre colombaia (\"palumbaru\" in dialetto salentino), \u00e8 un'ampia struttura cilindrica dotata di cellette interne che ospitano dei volatili (soprattutto colombe). Nel paese se ne contano tre, una delle quali, vicina al Santuario della Madonna della Grotta (zona \"Cacorzu\") \u00e8 la pi\u00f9 grande del Salento. Fu fatta costruire nel corso del Quattrocento dagli antichi nobili del posto come si evince dagli stemmi dei \"Del Balzo\" e dei \"Del Balzo-Brienne\". \nMenhir.\nIl menhir Grassi \u00e8 situato a 2\u00a0km dal centro del paese in contrada Mauriani. Ha un'altezza di 3,30\u00a0m, la faccia principale \u00e8 larga 50\u00a0cm mentre quella laterale 21. Nel 1910 il monolite era disteso per terra e sradicato dalla buca che l'ospitava. Venne riposizionato il 4 aprile 1953.\nIl menhir, posto nelle vicinanze del Santuario, ha un'altezza di 1,58 metri. Nel 1942 era alto 4,10 metri e l'attuale altezza fu causata alcuni decenni fa, quando il monolite fu rimosso e spaccato per la ricerca del mitico tesoro dei folletti (acchiatura) seppellito sotto la pietra. Il termine \"staurotomea\" deriva dal griko e significa \"croce grande\".\nRinvenimenti archeologici.\nSepoltura neolitica a grotticella del Neolitico finale (IV millennio a.C.)\nSociet\u00e0.\nEtnie e minoranze straniere.\nAl 31 dicembre 2020 a Carpignano Salentino risultano residenti 82 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Carpignano Salentino \u00e8 il dialetto salentino nella sua variante centrale che corrisponde al dialetto leccese. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nEventi.\nOgni anno, in coincidenza del primo fine settimana di settembre, si tiene la \"Festa te lu mieru\", una delle sagre pi\u00f9 famose e frequentate dell'estate salentina. La prima edizione risale al 1974.\nOriginariamente la festa era una presentazione reciproca e popolare dei vini novelli. La sua fama \u00e8 soprattutto legata alla distribuzione gratuita di vino.\nRisale probabilmente a prima del 1000 la fiera dei santi Cosma e Damiano, legata alla fiera che si celebra il 1\u00ba novembre di ogni anno.\nInfrastrutture e trasporti.\nCarpignano \u00e8 attraversata dalla strada provinciale 48, che in direzione nord-ovest conduce a Martano e alla strada statale 16 Adriatica e in direzione sud-est porta a Otranto. Il comune \u00e8 servito inoltre dalle strade provinciali 3 per Borgagne e Melendugno, 212 per Cursi, 153 per Castrignano de' Greci e 276 che si innesta sulla provinciale 147 Martano-Borgagne e prosegue con altra numerazione per Melendugno.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nRacconti popolari.\nUna tradizione molto diffusa nei piccoli comuni sono dei racconti popolari sulla storia del luogo, tramandati oralmente e spesso legati indissolubilmente alla tradizione cattolica della zona. La pi\u00f9 celebre storia popolare di Carpignano \u00e8 quella del vecchio cieco di \"Cacorzu\" (\"Lu vecchiu cicatu te sutta a Cacorzu\"), zona attualmente fuori dall'abitato comunale. Nel XVI secolo un vecchio cieco si rifugia in una grotta della zona, si addormenta e sogna la Madonna che gli chiede di edificare un tempio per lei. Guarito miracolosamente, l'uomo avverte il parroco e si scopre, il giorno seguente, un'immagine bizantina della Madonna con Bambino nella stessa grotta. La storia, tramandata nei secoli, \u00e8 anche raccontata in una canzone cantata durante la tradizionale processione per la \"Madonna della Grotta\" (2 luglio, anniversario dell'evento narrato nel racconto).\nL'avvenimento del ritrovamento di un'immagine bizantina nel 1568 \u00e8 storicamente sicuro, essendo suffragato da documenti ufficiali scritti. Il cosiddetto \"cieco\" in realt\u00e0 si chiamava Frangisco Vincenti e nei registri parrocchiali si trova anche il suo atto di morte.\nUn'altra storia \u00e8 nota soprattutto fuori da Carpignano, ed \u00e8 rievocata nei comuni limitrofi per \"prendere in giro\" i carpignanesi: durante la processione del \"Corpus Domini\", cominci\u00f2 a piovere. Gli abitanti, per impedire che l'ostensorio contenente l'ostia consacrata si bagnasse, lo misero sotto una pila di pietra e andarono poi a riprenderlo al termine della pioggia. Nella frazione di Serrano, si narra che, durante la processione con la statua di San Giorgio, arriv\u00f2 una pioggia improvvisa. I fedeli abbandonarono la statua per andare a raccoglie \"marruchi\", ossia una variet\u00e0 di lumache. I carpignanesi sono cos\u00ec chiamati \"giudei\" e i serranesi \"marrucari\"."}
{"id": "34409", "revid": "1516566", "url": "https://it.wikipedia.org/wiki?curid=34409", "title": "Ronsecco", "text": "Ronsecco (\"Ronsuch\" in piemontese, \"Runsoech \" nell'inflessione locale) \u00e8 un comune italiano di 526 abitanti della provincia di Vercelli in Piemonte.\nStoria.\nRonsecco nacque come agglomerato di capanne all'inizio del XIII secolo, nel 1209.\nSimboli.\nLo stemma e il gonfalone del comune di Ronsecco sono stati concessi con decreto del presidente della Repubblica del 4 maggio 1951.\nIl gonfalone \u00e8 un drappo partito di azzurro e di bianco.\nMonumenti e luoghi d'interesse.\nNel piccolo paese sorgono alcuni luoghi di interesse: su tutti la piccola Chiesa del Viri Veri, storpiatura dialettale del latino \"Villae Veteris\", dedicata alla Madonna. Da notare anche il castello di epoca medievale, che alcune leggende sostengono sia infestato dai fantasmi.\nInfrastrutture e trasporti.\nFra il 1878 e il 1949 Ronsecco fu servita dalla tranvia Vercelli-Trino.\nAttualmente \u00e8 servita dalle linee extraurbane 60, 61, 94 di Atap nel periodo scolastico.\nVia Francigena.\nIl territorio del comune \u00e8 inserito nel percorso storico della Via Francigena, proveniente da Lamporo e con successiva direzione verso Lignana e Vercelli.\nAmministrazione.\nLe elezioni del 25 maggio 2014 portarono all'elezione di Valentina Carenzo, a capo di una lista civica."}
{"id": "34410", "revid": "1543377", "url": "https://it.wikipedia.org/wiki?curid=34410", "title": "Santa Croce sull'Arno", "text": "Santa Croce sull'Arno \u00e8 un comune italiano di abitanti della provincia di Pisa in Toscana.\nLa sua altitudine massima \u00e8 di 30 metri sul territorio di Staffoli.\nSituato nel Valdarno inferiore, \u00e8 un importante centro manifatturiero che fonda la propria economia sulla lavorazione ed esportazione di cuoio e pelle.\nStoria.\nSanta Croce sull'Arno fonda le proprie origini nell'Alto Medioevo, non esistono documenti ufficiali dell'esistenza della cittadina fino al XIII secolo. In quegli anni la cittadina era un castello che rivaleggiava, specialmente per la gestione delle risorse agricole, con il vicino comune di Fucecchio. Nel 1330 dopo varie vicissitudini il comune passa sotto la giurisdizione di Firenze, da allora Santa Croce sull'Arno ne seguir\u00e0 il destino fino al 1925, quando il comune verr\u00e0 trasferito alla provincia di Pisa.\nMonumenti e luoghi d'interesse.\nAltro.\nIl 20 ottobre 2017 \u00e8 stata inaugurata la rotonda dell'Immensit\u00e0 dedicata ai 55 anni di attivit\u00e0 del popolare concittadino Don Backy ed in particolare i 50 anni dall'uscita del brano al Festival di Sanremo nel 1967. La rotonda \u00e8 formata da un cerchio su cui sono issate le lettere \"DON BACKY\" e \"L'IMMENSIT\u00c0\" in ottone, inoltre sul cerchio sono incise una farfalla, un fiore e una strofa della canzone.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nEventi.\nTra i vari eventi ospitati all'interno del territorio comunale si ricordano in particolare:\nGeografia antropica.\nFrazioni.\nSecondo lo statuto comunale, l'unica frazione del comune \u00e8 quella di Staffoli. che per poco ricade nel confinante comune di Castelfranco di Sotto.\nAltre localit\u00e0 minori del territorio sono quelle di Baldacci, Bocciardi, Carmignano, Casoni, Castellare, Cerri, Chimenti, Pieraccioni, Sartini, Tramontano e La Rocca.\nEconomia.\nL'economia santacrocese si basa sull'industria e soprattutto sul commercio del cuoio e della pelle, vi sono infatti moltissime concerie ed aziende di produzione di macchinari e prodotti chimici utili per la lavorazione della pelle. L'industria della pelle, inoltre, favorisce lo sviluppo di servizi di trasporti di questo materiale.\nL'industria della pelle non si limita soltanto alla produzione della comune pelle di vitello, bens\u00ec si estende anche alla concia di pellami pregiati, quali struzzo, alligatore, coccodrillo, pitone. Le concerie santacrocesi che producono questi pellami partecipano ogni anno alla fiera LineaPelle, punto di incontro a livello internazionale per gli operatori della pelletteria di lusso.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nDal 5 settembre 2015 \u00e8 gemellata con il comune francese di Salindres.\nSport.\nLa Volley Lupi Santa Croce gioca nel campionato maschile di Serie A2. Disputa le gare al PalaParenti. Fino al 2012 il Volley Donne Santa Croce ha militato in serie A2 femminile. \nHa sede nel comune la societ\u00e0 Unione Calcio Cuoiopelli, che disputa gli incontri allo Stadio Libero Masini. La Societ\u00e0 Atletico Santacroce ha invece partecipato a campionati dilettantistici regionali.\nA Santa Croce sull'Arno si svolge annualmente, dal 1946, il Gran Premio Industria del Cuoio e delle Pelli, gara riservata ai dilettanti e organizzata dall'U.C. Santa Croce sull'Arno."}
{"id": "34411", "revid": "1543377", "url": "https://it.wikipedia.org/wiki?curid=34411", "title": "Santa Maria a Monte", "text": "Santa Maria a Monte \u00e8 un comune italiano di abitanti della provincia di Pisa in Toscana.\nStoria.\nFamosa in passato come avamposto strategico militare (la posizione collinare permetteva di prevedere gli attacchi nemici), Santa Maria a Monte (\"Castrum Sanctae Mariae ad Montem\" in latino) \u00e8 stata sempre molto contesa fra le varie citt\u00e0 toscane, \"passando\" da Firenze a Lucca, sino a diventare territorio pisano.Vi si trovano Casa Carducci, dove si ritiene abbia vissuto la giovinezza Giosu\u00e8 Carducci e dove abit\u00f2 suo padre Michele, medico curante del paese.\nSi dice che qui sia avvenuto il cosiddetto \"dramma di Casa Carducci\": il padre del poeta avrebbe ucciso il figlio Dante colpendolo con un bisturi, a quanto pare stufo delle insistenti richieste di denaro di quest'ultimo. Il caso all'epoca venne \"archiviato\" come suicidio: forse per non rovinare l'immagine di Michele Carducci e per evitargli il carcere. Egli morir\u00e0 otto mesi dopo, il 15 agosto 1858.Da ricordare la presenza di Casa Galilei, abitazione del famoso scienziato toscano.\nDiana Giuntini \u00e8 la beata patrona.\nMonumenti e luoghi d'interesse.\nOsservatorio astronomico di Tavolaia.\nNel comune di Santa Maria a Monte \u00e8 ubicato l'Osservatorio astronomico di Tavolaia, operante dal 1999. Di propriet\u00e0 comunale, \u00e8 gestito dall'Associazione astronomica \"Isaac Newton\" di Santa Maria a Monte.\nL'osservatorio viene regolarmente aperto al pubblico per serate osservative, conferenze, visite guidate e iniziative di vario tipo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nCucina.\nIl comune di Santa Maria a Monte \u00e8 noto anche per la patata coltivata detta \"Tosca\".\nNel paese viene festeggiata ogni anno la \"Sagra della Patata Fritta\" (periodo intorno ad agosto) e gli abitanti vengono soprannominati volgarmente \"patatai\".\nGeografia antropica.\nFrazioni.\nLo statuto comunale considera ufficialmente come frazione solamente il centro abitato di Montecalvoli (67\u00a0m s.l.m., abitanti), a sua volta suddiviso nelle localit\u00e0 di \"Montecalvoli Alto\", comprendente il centro storico, e \"Montecalvoli Basso\", la parte moderna. Sono tuttavia presenti altri otto centri abitati riconosciuti come localit\u00e0 abitate e sono Cerretti (88\u00a0m s.l.m., 488 ab.), Cinque Case (16\u00a0m s.l.m., 189 ab.), Falorni, Le Fontine, Ponticelli, Pregiuntino, San Donato (16\u00a0m s.l.m., 530 ab.) e Tavolaia (24\u00a0m s.l.m., 72 ab.). Altre localit\u00e0 minori sono invece quelle di Pagnaccio (74\u00a0m s.l.m., 109 ab.) e Villa Fantoni (16\u00a0m s.l.m., 64 ab.).\nMontecalvoli, Cinque Case, San Donato e Ponticelli sono situati a sud del capoluogo comunale, con quest'ultimo che \u00e8 divenuto negli ultimi decenni un quartiere di Santa Maria a Monte, in quanto ne costituisce l'espansione a valle oltre il canale Usciana. Falorni, Le Fontine e Pregiuntino comprendono invece le numerose case sparse che sono situate sulle colline a nord di Santa Maria a Monte, con i centri di Cerretti e Tavolaia posti rispettivamente a nord-est e a nord-ovest.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nLa filarmonica di Santa Maria a Monte, la \"Giuseppe Verdi\", \u00e8 inoltre gemellata dal 2005 con la filarmonica \"La Vittoriosa\" di San Francesco al Campo, nella citt\u00e0 metropolitana di Torino."}
{"id": "34413", "revid": "2219966", "url": "https://it.wikipedia.org/wiki?curid=34413", "title": "Castri di Lecce", "text": "Castri di Lecce (\"Cas\u1e6d\u1e5b\u00ec\" in dialetto salentino, \u03c4\u03b1 \u039a\u03b1\u03c3\u03c4\u03c1\u03af\u03b1, \"ta Kastr\u00eca\" in griko), comunemente noto solo come Castr\u00ec, \u00e8 un comune italiano di abitanti della provincia di Lecce in Puglia.\nSituato nell'entroterra adriatico del Salento, dista 13,4\u00a0km dal capoluogo provinciale in direzione sud-est. Il borgo \u00e8 il risultato dell'unione di due distinte casate (\"Castriguarino\" e \"Castrifrancone\"), ricongiuntisi alla fine del XIX secolo dando vita all'attuale comune.\nGeografia fisica.\nTerritorio.\nIl centro urbano di Castri di Lecce si estende nella piana della Serra di Galugnano fatta di terreno calcareo-argilloso, con la presenza di acque sorgive. Posto nella parte nord-orientale della provincia, il territorio comunale risulta compreso tra i 33 e i 51 m s.l.m. con una escursione altimetrica complessiva pari a 18 metri. Ha una superficie di 12,22\u00a0km\u00b2 per una densit\u00e0 abitativa di 247 abitanti per chilometro quadrato.\nIl comune, distante dal mare Adriatico 13\u00a0km, confina a nord con il comune di Lizzanello, a est con il comune di Vernole, a sud con il comune di Calimera e a ovest con il comune di Caprarica di Lecce.\nClima.\nDal punto di vista meteorologico Castri di Lecce rientra nel territorio del Salento orientale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +24,7\u00a0\u00b0C. Le precipitazioni, frequenti in autunno ed in inverno, si attestano attorno ai 626\u00a0mm di pioggia/anno. La primavera e l'estate sono caratterizzate da lunghi periodi di siccit\u00e0.Facendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nOrigini del nome.\nIl toponimo deriva dal latino \"castrum\" (rocca, fortezza). Nel XIII secolo il casale fu diviso in due parti separate che assunsero il nome di Castrifrancone e Castriguarino. Con l'abolizione della feudalit\u00e0 l'abitato si unific\u00f2 e nel 1891 assunse il nome di \"Castr\u00ec\", successivamente modificato in quello attuale di \"Castri di Lecce\". Tuttavia il paese continua ad essere diffusamente denominato Castr\u00ec, dicitura adottata anche nei cartelli stradali.\nSecondo il \"Vocabolario Greco-Salentino\" di Paolo Stomeo:\nStoria.\nIl territorio di Castri di Lecce, la cui storia \u00e8 poco documentata, fu abitato sin dall'et\u00e0 del Bronzo. La presenza di menhir e specchie, testimonianze di epoca megalitica, confermano la presenza umana gi\u00e0 dalla preistoria.Dai pochi documenti storici esistenti si apprende che nel 1190 il casale di Castri fu donato alla Chiesa di Lecce dal conte normanno Tancredi d'Altavilla. Appartenne alla mensa vescovile di Lecce fino al 1262, anno in cui il casale fu frazionato in due parti (Castrifrancone e Castriguarino). Una parte di esso fu ceduto a Olivi De Lettere, un'altra parte and\u00f2 invece alla famiglia Bonsecolo. In particolare:\nDal 1709 entrambi i casali appartennero ai Vernazza; tuttavia continuarono ad esistere due distinte realt\u00e0.\nIn seguito alla delibera consiliare del 12 novembre 1891, per regio decreto, la divisione fu annullata e si procedette all'unificazione dei due casali.\nSimboli.\nProfilo araldico dello stemma:\nProfilo araldico del gonfalone:\nMonumenti e luoghi d'interesse.\nArchitetture religiose.\nChiesa di Santa Maria della Visitazione.\nLa chiesa di Santa Maria della Visitazione venne ricostruita nella met\u00e0 del XVII secolo sulle fondamenta di una struttura cinquecentesca. Originariamente era la chiesa madre di Castriguarino.La facciata venne rifatta in stile barocco nella seconda met\u00e0 del XVIII secolo e rimase incompiuta nel secondo ordine. Scandita da lesene con capitelli corinzi e decorata con festoncini, putti e motivi floreali, accoglie al centro il portale d'ingresso e una finestra polilobata.\nL'interno, a navata unica a croce latina, possiede una copertura con volta a botte unghiata. Nell'incrocio tra transetto e navata la copertura \u00e8 a spigolo. Lungo il perimentro della navata si aprono quattro cappelle per lato nelle quali sono presenti gli altari ottocenteschi dedicati a San Vito, a San Luigi, alla Piet\u00e0, alla Madonna del Rosario, a Sant'Antonio da Padova e alla Madre del Buon Consiglio. Il transetto ospita gli altari della Visitazione e delle Anime del Purgatorio. Di particolare interesse artistico \u00e8 l'esuberante altare maggiore in pietra leccese e il settecentesco pulpito in legno.\nChiesa di San Vito.\nLa chiesa di San Vito, dedicata al protettore del paese, fu totalmente ricostruita tra il 1734 e il 1772 seguendo lo stile del Borromini. Come la chiesa della Visitazione, anche questa chiesa sorge sulle fondamenta di un edificio cinquecentesco. In origine costituiva la chiesa madre di Castrifrancone.La svettante facciata, di stile tipicamente barocco, \u00e8 costituita da due ordini e da un sobrio frontone. L'interno, a croce latina, ospita pregevoli altari in pietra leccese sormontati da tele di modesto pregio artistico, tra le quali si distinguono quelle del \"Martirio di San Vito\" e della \"Madonna del Rosario\". Nel presbiterio, arricchito da un settecentesco organo a canne, di rilievo \u00e8 il grande altare maggiore barocco, notevole per le dimensioni e per la ricchezza delle decorazioni. La chiesa conserva inoltre una statua di San Vito laccata in oro.\nChiesa di Santa Maria delle Grazie.\nLa chiesa di Santa Maria delle Grazie fu costruita nella met\u00e0 del XVII secolo. La facciata, di schema geometrico rinascimentale con decorazioni barocche, \u00e8 caratterizzata dal portale sovrastato da un baldacchino di grande effetto scenografico, dalle nicchie nell'ordine inferiore e dalla finestra con transenne in pietra nell'ordine superiore. L'interno, a pianta rettangolare ed aula unica con cappelle incorporate, conserva un pregevole altare maggiore del 1652, opera di Donato Chiarello da Copertino. Sull'altare \u00e8 conservata l'immagine bizantina di una \"Madonna che allatta il Bambino\". Originariamente la chiesa ospitava cinque altari, molti dei quali sventrati dopo il 1907 quando l'edificio fu affidato al Comune che lo utilizz\u00f2 come cappella mortuaria del vicino cimitero.\nCappella Madonna della Luce.\nLa cappella della Madonna della Luce fu edificata da maestranze locali nel 1570. L'interno con copertura a botte, spoglio di qualsiasi elemento decorativo, ospita un modesto altare, realizzato nel 1702, che conserva un affresco della Vergine col Bambino databile al XIII secolo. In origine l'edificio delimitava il confine del comune.\nArchitetture civili.\nPalazzo Municipale \nFino al 1878 per Casa Comunale \u00e8 stato usato un locale sito in piazza angolo via Lecce. Nello stesso anno in considerazione dell'indecenza del locale formato da una piccola stanza a primo piano, nocivo alla salute e non pi\u00f9 adatto e sufficiente neanche alla conservazione dei carteggi vari, il consiglio Comunale, con delibera del 20 settembre, in attesa di costruire un apposito locale decideva di affittare, per cinque anni, il locale situato in via V. Emanuele 8, di propriet\u00e0 del Sig. Arcangelo Cal\u00f2, per un canone annuo di L. 70. Nel 1890, con delibera del 23 marzo, il Consiglio Comunale decise di intraprendere l'iter per la costruzione del Palazzo Municipale. Il 12 aprile dell'anno successivo venne incaricato un ingegnere perch\u00e9 elaborasse il progetto, che fu approvato il 27 ottobre del 1891. L'edificio doveva essere costruito in contrada San Nicola. Per la realizzazione dell'opera che avrebbe ospitato anche due sezioni della scuola elementare ed un pubblico orologio, il Comune decise, in data 24 marzo 1892, di contrarre un prestito privato di L. 10.000. Due anni dopo, il 27 novembre 1894, la Civica Amministrazione approv\u00f2 il conto finale del costo dell'opera. Per un periodo gli uffici comunali cominciarono a funzionare nel nuovo stabile, successivamente ampliato al piano terra. Nel 1978 si procedette alla demolizione e ricostruzione su due livelli della parte di fabbricato precedentemente ampliata, per giungere alla configurazione attuale.\nPalazzo Vernazza.\nPalazzo Vernazza fu edificato nella prima met\u00e0 del XVII secolo ma venne radicalmente trasformato nel 1724. La sfarzosa e lunga facciata \u00e8 caratterizzata da un ampio portale bugnato, ornato da festoni floreali e sovrastato da un balcone barocco decorato con putti e maschere di leoni. Le stanze interne, ricche di motivi architettonici di gusto settecentesco, si distribuiscono intorno al cortile centrale.\nSociet\u00e0.\nEtnie e minoranze straniere.\nAl 31 dicembre 2020 a Castri di Lecce risultano residenti 87cittadini stranieri.\nLingue e dialetti.\nIl dialetto parlato a Castri di Lecce \u00e8 il dialetto salentino nella sua variante centrale che corrisponde al dialetto leccese. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nNel comune di Castri di Lecce hanno sede una scuola materna privata, una scuola dell'infanzia, una scuola primaria e una scuola secondaria di primo grado, appartenenti al locale Istituto Comprensivo Statale.\nInfrastrutture e trasporti.\nStrade.\nI collegamenti stradali che interessano il comune sono:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34414", "revid": "1543377", "url": "https://it.wikipedia.org/wiki?curid=34414", "title": "Castrignano de' Greci", "text": "Castrignano de' Greci (scritto anche \"Castrignano dei Greci\", \u039a\u03b1\u03c3\u03c4\u03c1\u03b9\u03bd\u030c\u03b9\u03ac\u03bd\u03b1, traslitterato \"Kastrign\u00e0na \"o \"Kascign\u00e0na \"in griko, \"Cascignanu\" o \"Cas\u1e6d\u1e5bignanu\" in dialetto salentino) \u00e8 un comune italiano di abitanti della provincia di Lecce in Puglia.\nSituato nel Salento, 26,3\u00a0km a sud del capoluogo provinciale, appartiene alla storica regione della Grec\u00eca salentina, un'isola linguistica di nove comuni in cui si parla il griko, un antico idioma di origine greca.\nGeografia fisica.\nTerritorio.\nIl territorio del comune di Castrignano de' Greci, che si estende nella parte centrale della provincia di Lecce per 9,52\u00a0km\u00b2, \u00e8 totalmente pianeggiante. \u00c8 situato sul calcare magnesifero che si addossa sul calcare compatto nella parte nord-orientale del suo territorio. Il nucleo urbano \u00e8 posizionato a 90 m s.l.m.; dista 26,3\u00a0km dal capoluogo, 18\u00a0km da Otranto e 34\u00a0km da Gallipoli. La morfologia pianeggiante del territorio e il clima mite favoriscono la coltivazione di piante tipiche dell'area mediterranea. Il centro \u00e8 circondato da terre coltivate con alberi di ulivo, fichi, mandorli e vigneti.\nConfina a nord con il comune di Martano, a est con il comune di Carpignano Salentino, a sud con i comuni di Cannole, Bagnolo del Salento, Cursi e Melpignano, a ovest con il comune di Corigliano d'Otranto.\nClima.\nDal punto di vista meteorologico Castrignano de' Greci rientra nel territorio del Salento orientale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +24,7\u00a0\u00b0C. Le precipitazioni, frequenti in autunno ed in inverno, si attestano attorno ai 626\u00a0mm di pioggia/anno. La primavera e l'estate sono caratterizzate da lunghi periodi di siccit\u00e0.Facendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nOrigini del nome.\nIl toponimo potrebbe derivare dalla parola latina \"castrum\". Infatti, con la conquista romana della penisola salentina, conclusasi intorno al 260 a.C., i Romani insediarono un accampamento militare (\"Praesidium Castrinianum\"). Un'altra ipotesi, farebbe derivare il nome da \"Castrinius\", il centurione romano al quale fu affidato il territorio. L'etimologia potrebbe anche ricondurre al vocabolo greco \"\u039a\u03ac\u03c3\u03c4\u03c1\u03bf\u03bd (K\u00e1stron)\" che significa castello. A sostegno di ci\u00f2 il paese \u00e8 detto Castrignano \"dei Greci\", a differenza di Castrignano del Capo, frazione di Gagliano del Capo.\nStoria.\nLe origini di Castrignano de' Greci sono molto discusse e legate anche a leggende popolari. Secondo la tradizione, ripresa dallo storico Cosimo De Giorgi, la fondazione del paese \u00e8 attribuita ai posteri dei Candioti di Minosse o dagli Ateniesi e Cretesi seguaci di Giapige. Secondo Domenico De Rossi la fondazione avvenne con la colonizzazione greca del Salento, durante il periodo della Magna Grecia. L'ipotesi pi\u00f9 avvalorata \u00e8 quella che i Romani, conquistata la penisola salentina nel III secolo a.C., favoriti dalla presenza di acque, vi abbiano istituito un loro presidio militare (\"Praesidium Castrinianum\" oppure \"Castrinius\").\nTra il IX ed il X secolo, sotto il dominio dei bizantini che diffusero le loro leggi, le loro usanze e la loro lingua, Castrignano divenne un casale fortificato e fu costruito un castello. La lunga permanenza bizantina \u00e8 ancora visibile in alcune usanze e soprattutto nella lingua locale, il griko. Castrignano conserv\u00f2 il rito religioso greco fino al 1614. Con i Normanni, il casale, divenuto parte della Contea di Lecce, venne donato da Tancredi d'Altavilla a Pietro Indrimi nel 1190. Nel corso dei secoli il feudo pass\u00f2 sotto il controllo di varie famiglie feudatarie come i Prato, gli Acaya, i Brayda, i Guarini, i Marescallo e infine fu di propriet\u00e0 dei baroni Gualtieri che ne mantennero il possesso fino all'eversione della feudalit\u00e0 nel 1806.\nSimboli.\nProfilo araldico dello stemma:\nProfilo araldico del gonfalone:\nMonumenti e luoghi d'interesse.\nArchitetture militari.\nCastello.\nIl castello, di origine medievale, fu riedificato nel XVI secolo per volere della famiglia Gualtieri, come ricorda l'epigrafe sopra il portale: \"NICOLAUS EX ANTIQUISS. FAMILIA DE GUALTERIIS F.F.\" A pianta rettangolare con base scarpata, si articola su due livelli divisi esternamente da un toro marcapiano. Nel Settecento \u00e8 stato oggetto di numerosi rimaneggiamenti volti a ingentilirne il prospetto e il cortile interno. Il castello viene ricordato nelle fonti come eccellente strumento di difesa, con un fossato, ancora visibile nell'Ottocento, e le cannoniere strombate disposte al piano terra per spazzare il lato a ovest e a sud. Verso est, un'epigrafe fu fatta apporre dal feudatario Giovanni Donato Prato per ammonire i nemici provenienti dal mare: \"1618 FORTIS [...] INDOMITU (S)\". Sulla facciata troneggia un'altra iscrizione: \"PROCUL THAUMANTIA PROLES DULCIOR CUM PULVERE PALMA NE QUID INVITA MINERVA. (State lontano, figlie di Taumante; la palma della vittoria \u00e8 pi\u00f9 dolce con la polvere, affinch\u00e9 tu non faccia niente contro la volont\u00e0 di Minerva)\". Interessanti sono i doccioni zoomorfi e quello bicefalo rivolto verso sud. All'interno si distingue il portale adornato da motivi floreali, angeli e mascheroni che dal piano terra, dove trovavano posto le scuderie, il forno e i magazzini, conduce al piano nobile. Il castello venne acquistato agli inizi del XX secolo dalla famiglia dei Mangia, che ne ingrand\u00ec il piano nobile edificando l'ala orientale superiore del palazzo, precedentemente adoperata dai Gualtieri come terrazza, ed ingrandendo e porticando in pietra leccese la signorile scalinata che funge ancora oggi da ingresso principale al piano nobile, attualmente adibito ad uffici pubblici. I Mangia vi abitarono per buona parte del XX secolo, mantenendo operativi scuderie, forno e magazzini, sino alla dipartita di Giuseppe Mangia, che ivi trascorse gli ultimi anni della sua vecchiaia con al fianco la figlia Enrichetta e la nipote Maria Pia.\nAltro.\nPozzelle.\nLe pozzelle (in griko \"ta fr\u00e9ata\") sono un raggruppamento di piccoli serbatoi per la raccolta dell'acqua. Le pozzelle, scavate nella roccia friabile in una naturale depressione del terreno, venivano rivestite con pietre di calcare permeabile in modo tale da permettere alle acque piovane di filtrare. Hanno una profondit\u00e0 variabile dai quattro ai sei metri e una forma ad imbuto capovolto. Alla sommit\u00e0 presentano un grosso blocco lapideo forato al centro da cui si prelevava l'acqua.\nLa dolina, ospitante circa un centinaio di piccoli pozzi, \u00e8 oggi un parco attrezzato posto nelle immediate vicinanze del centro storico. Le pozzelle esistenti permettono di scorgere i solchi lasciati dalle catene e dalle funi che per secoli hanno sollevato i secchi per l'acqua o gli incavi circolari per poggiarvi le brocche. Accanto ai pozzi si trovano inoltre alcune pile in pietra, utilizzate un tempo per abbeverare i cavalli o il gregge.\nSociet\u00e0.\nEtnie e minoranze straniere.\nAl 31 dicembre 2020 a Castrignano de' Greci risultano residenti 89 cittadini stranieri. Le nazionalit\u00e0 principali sono:\nLingue e dialetti.\nA Castrignano de' Greci, comune della Grec\u00eca Salentina, oltre al dialetto salentino, si parla il Griko.\nIl grecanico o griko (anche grico) \u00e8 un dialetto (o gruppo di dialetti) di tipo neo-greco residuato probabilmente di una pi\u00f9 ampia e continua area linguistica ellenofona esistita anticamente nella parte costiera della Magna Grecia. I greci odierni chiamano la lingua \"Katoitali\u00f3tika\" (Greco: \u039a\u03b1\u03c4\u03c9\u03b9\u03c4\u03b1\u03bb\u03b9\u03ce\u03c4\u03b9\u03ba\u03b1, \"Italiano meridionale\"). La lingua, scritta in caratteri latini, presenta punti in comune con il neogreco e nel frattempo vocaboli che sono frutto di evidenti influenze leccesi o comunque neolatine.\nCultura.\nIstruzione.\nScuole.\nNel comune di Castrignano dei Greci hanno sede una Scuola dell'infanzia, una Scuola primaria e una Scuola secondaria di primo grado appartenenti al locale Istituto Comprensivo Statale. \u00c8 presenta anche una scuola dell'infanzia paritaria.\nEconomia.\nL'agricoltura \u00e8 alla base della economia del paese: olivo e vigneti sono le colture principali. Per buona parte del Novecento rappresent\u00f2 l'unica fonte di sostentamento per gli abitanti del luogo. Attualmente l'economia poggia anche sul commercio ambulante di tessuti e abbigliamento e sul settore turistico.\nInfrastrutture e trasporti.\nStrade.\nI collegamenti stradali che interessano il comune sono:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34415", "revid": "1516566", "url": "https://it.wikipedia.org/wiki?curid=34415", "title": "Rovasenda", "text": "Rovasenda (\"Roasenda\" in piemontese) \u00e8 un comune italiano di 906 abitanti della provincia di Vercelli in Piemonte.\nGeografia fisica.\nIl territorio comunale di Rovasenda \u00e8 interamente compreso nell'alta pianura vercellese (Baraggia) e si presenta pianeggiante e lievemente inclinato da nord verso sud.\nL'altitudine varia dai 259 ai 199 m s.l.m.; il Comune in senso nord-sud misura circa 9\u00a0km contro i poco pi\u00f9 di 5\u00a0km in senso est-ovest.\nConfina a nord con Roasio e Gattinara, a est con Lenta, Ghislarengo e Arborio, a sud con San Giacomo Vercellese e Buronzo e ad ovest con Masserano e Brusnengo, questi ultimi in provincia di Biella.\nOltre al Torrente Rovasenda interessa il territorio comunale il Torrente Marchiazza, che ne rappresenta per un buon tratto il confine orientale. Numerosi canali irrigui distribuiscono l'acqua alle risaie circostanti; tra questi piuttosto importante \u00e8 la Roggia del Marchese (o \"Roggia Marchionale\").\nL'insediamento umano \u00e8 per la maggior parte concentrato nel capoluogo, il quale si trova circondato da ampie risaie punteggiate qua e l\u00e0 da cascine isolate; non esistono invece frazioni di dimensioni rilevanti.\nRovasenda \u00e8 servita da due linee ferroviarie (Ferrovia Santhi\u00e0-Arona e Ferrovia Biella-Novara), che si intersecano nel capoluogo; in paese esistono curiosamente due stazioni distinte (\"Rovasenda\" sulla Biella-Novara e \"Rovasenda Alta\" sulla Santhi\u00e0-Arona), poste una di fronte all'altra.\nStoria.\nSimboli.\nLo stemma del comune di Rovasenda \u00e8 stato concesso, insieme al gonfalone, con il decreto del presidente della Repubblica del 14 aprile 1994. Si rif\u00e0 al blasone della famiglia Di Rovasenda che furono signori del luogo e portavano uno stemma \"di rosso, al leone d'oro; al capo d\u2019oro, caricato di un'aquila coronata di nero\".\nInfrastrutture e trasporti.\nIn citt\u00e0 sono presenti due distinti impianti ferroviari fra loro collegati. La stazione di Rovasenda, posta lungo la ferrovia Biella-Novara, fu attivata nel 1939 ed \u00e8 servita da treni regionali svolti da Trenitalia nell'ambito del contratto di servizio stipulato con la Regione Piemonte; la stazione di Rovasenda Alta, sulla ferrovia Santhi\u00e0-Arona, entr\u00f2 in funzione il 16 gennaio 1905 e risulta priva di traffico dal 2012.\nAmministrazione.\nGemellaggi.\nDal 1973 con Pontcharra (Isere - Francia), localit\u00e0 dove nacque il Cavalier Bayard."}
{"id": "34416", "revid": "819238", "url": "https://it.wikipedia.org/wiki?curid=34416", "title": "Santa Luce", "text": "Santa Luce \u00e8 un comune italiano di abitanti della provincia di Pisa in Toscana.\nGeografia fisica.\nDal 1927 al 1957 il comune di Santa Luce fu accorpato a quello di Orciano Pisano, formando il comune di Santa Luce Orciano (km\u00b2 77; 3571 abitanti nel 1951). Fu nuovamente diviso nel 1957. Il territorio comunale si estende per 66,72\u00a0km\u00b2, nelle Colline Pisane, tra Valdera, Colline Livornesi, e le ultime propaggini settentrionali della Maremma Pisana.\nStoria.\nL'area era conosciuta e abitata fin dall'epoca etrusca. Il primo documento scritto in cui \u00e8 menzionata risale all'877. In quel periodo le terre passarono sotto il controllo di diverse famiglie: i Cadolingi, feudatari tra Fucecchio e Colline Pisane, i loro eredi Upezzinghi, insediatisi in Pisa, fino al 1406, quando il territorio dovette arrendersi al dominio fiorentino.\nIn occasione di un fallimentare tentativo di ribellione dei pisani a Firenze, nel 1496 il castello e la cinta muraria del borgo di Santa Luce furono distrutti, come quello della vicina Orciano.\nMonumenti e luoghi d'interesse.\nSanta Luce conserva tuttora i resti della rocca medievale. Il paese mantiene intatta la planimetria dell'antico borgo feudale: l'abitato, che ricalca la linea delle fortificazioni, si stringe a cerchi attorno allo spazio da cui il castello dominava la vallata. \nTra le attrazioni di maggior pregio, la Pieve romanica (nella frazione Pieve Santa Luce), l'oasi faunistica del lago di Santa Luce, l'ecomuseo dell'alabastro (parte di una rete museale che coinvolge anche Volterra e Castellina Marittima) e il villaggio disabitato di Monteforti, con i resti del santuario della Madonna (un tempo il pi\u00f9 importante della zona).\nNella frazione di Pomaia ha sede un centro di cultura buddista tra i pi\u00f9 importanti in Europa: l'istituto Lama Tzong Khapa, fondato nel 1977.\nAree naturali.\nNel comune di Santa Luce, si trova la riserva naturale provinciale Lago di Santa Luce, un'area protetta di 278 ettari.\nGeografia antropica.\nFrazioni.\nIl comune di Santa Luce riconosce ufficialmente tre frazioni:\nIn passato il comune comprendeva anche la frazione di Monteforti, oggi disabitata.\nEconomia.\nL'economia \u00e8 ancora legata in buona parte all'agricoltura, che \u00e8 l'attivit\u00e0 produttiva principale di queste colline. Di riconosciuto valore l'olio, il vino, il miele e i cereali prodotti nelle aziende agricole presenti sul territorio. A Santa Luce inoltre \u00e8 ancora possibile entrare in contatto con mestieri e attivit\u00e0 tradizionali, professioni dimenticate, come il lavoro del carbonaio (a Pastina lavora uno degli ultimi ancora attivi in Italia) o degli artigiani dell'alabastro. Turismo (agriturismi, nuovo ostello della giovent\u00f9) e servizi (anche culturali) in espansione.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIl comune di Santa Luce, ha ospitato numerose tappe di eventi automobilistici sportivi, principalmente legati al mondo dei rally. Dal 1979 al 1992, faceva tappa il Rally di Sanremo, valevole per il campionato del mondo rally, richiamando folle di appassionati da tutta italia e non solo, poich\u00e9 una prova speciale ( divenuta famosa nell'ambiente rallystico) partiva appena fuori dal centro abitato ed aveva proprio il nome del paese. Oltre al mondiale, si sono svolte tappe anche di numerosi rally minori con validit\u00e0 italiana o nazionale (Rally Casciana terme, Rally Coppa Liburna) che si sono disputati fino a fine anni '90. Il tratto di strada interessato era quello della strada provinciale sterrata che dal paese attraversa la collina e la selva di Poggio al Pruno fino al confine con il comune di Chianni.\nLa strada esiste ancora oggi conservando le stesse caratteristiche, anche se spesso riversa in condizioni di scarsa manutenzione. Il colle di Poggio al Pruno dal 2012 ospita il pi\u00f9 grande parco eolico della Toscana."}
{"id": "34418", "revid": "88740", "url": "https://it.wikipedia.org/wiki?curid=34418", "title": "Terricciola", "text": "Terricciola (\"Tursenum\" in latino) \u00e8 un comune italiano di abitanti della provincia di Pisa, facente parte del bacino idrografico del fiume Arno e dell'Associazione Nazionale Citt\u00e0 del Vino.\nGeografia fisica.\nTerritorio.\nTerricciola si trova alla confluenza delle valli dell'Era, del Cascina e del torrente Sterza.\nStoria.\nAntico borgo di origine etrusca, come documentato dalla scoperta di insediamenti nelle frazioni di Morrona e di Soiana, dove si trovano necropoli di et\u00e0 ellenistica con tombe a camera ipogea. Di particolare interesse l'Ipogeo del Belvedere.\nCome riportato nel \"Orbis Latinus\" ed in altri studi di toponomastica antica, il nome etrusco e latino in origine potrebbe essere stato quello di \"Tursenum\" o \"Tursena\"\nOriginariamente il borgo era costellato da torri difensive (\"turres\"), da cui forse \"Turricula\", probabile toponimo latino medievale di Terricciola come sostenne Giuseppe Caciagli, insieme al pi\u00f9 diffuso \"Terricciuola\". Esso assume un ruolo di rilievo tra i territori sottoposti al Vescovo di Volterra, nel XII secolo. \nContesa da lunghe guerre tra Pisa e da Firenze, nel 1284 la popolazione di Terricciola giur\u00f2 fedelt\u00e0 alla Repubblica di Firenze. La repubblica di Pisa ne assunse il controllo nel 1496.\nAl plebiscito del 1860 per l'annessone della Toscana alla Sardegna i \"si\" non ottennero la maggioranza degli aventi diritto (425 su totale di 1063), sintomo dell'opposizione all'annessione.\nSimboli.\nD'azzurro all'albero di ulivo al naturale, terrazzato di verde; capo partito di rosso e argento alla mezza croce di Pisa d'argento divisa verticalmente e unita con un mezzo giglio di Firenze di rosso, il tutto sulla partizione (dell'uno nell'altro).\nGeografia antropica.\nFrazioni.\nSecondo lo statuto comunale, il comune di Terricciola comprende al suo interno sette frazioni.\nAltre localit\u00e0 del territorio.\nTra le numerose localit\u00e0 abitate e borgate sparse per il territorio comunale si ricordano: Aia Bianca di Sotto (47\u00a0m s.l.m., 38 ab.), Casanova (131\u00a0m s.l.m., 47 ab.), Le Case (46\u00a0m s.l.m., 40 ab.) e Stibbiolo (130\u00a0m, 87 ab.).\nEconomia.\nEnogastronomia.\nTerricciola, \u00e8 inserita nella Strada del vino delle colline pisane. Ogni anno il secondo e terzo fine settimana di settembre vi si svolge, sin dagli anni Sessanta, la tradizionale Festa dell'uva e del vino, la pi\u00f9 antica di tutta la provincia.\nI vitigni tipici della zona sono il Sangiovese, il Trebbiano, la Malvasia, il Ciliegiolo ed il Merlot.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34419", "revid": "1516566", "url": "https://it.wikipedia.org/wiki?curid=34419", "title": "Salasco", "text": "Salasco (\"Salasch\" in piemontese) \u00e8 un comune italiano di 199 abitanti della provincia di Vercelli in Piemonte.\nSport.\nLa squadra di calcio \u00e8 l'FC Salasco che gioca nel campionato CSI della provincia di Vercelli."}
{"id": "34422", "revid": "1543377", "url": "https://it.wikipedia.org/wiki?curid=34422", "title": "Vecchiano", "text": "Vecchiano (\"Veclanum\" in latino) \u00e8 un comune italiano di abitanti della provincia di Pisa in Toscana.\nOrigini del nome.\nIl toponimo \u00e8 attestato per la prima volta nel 762 come Vecliano e deriva probabilmente dal nome di persona latino Vetuleius o Venuleius, col significato di \"terreno di Vetuleio o Venuleio\".\nI Venuleii, patroni della Colonia Pisana, costruirono l'acquedotto romano di Caldaccoli e le terme di Pisa ed \u00e8 probabile che siano stati i proprietari dei territori tra il borgo di Corliano e il Lago di Massaciuccoli. Lucio Venuleio Aproniano Ottavio Prisco fu senatore a Roma nel 123 d.C., console di Pisa e proconsole in Asia sotto l'imperatore Antonino Pio.\nStoria.\nLe prime notizie storiche di Vecchiano risalgono a met\u00e0 VIII secolo e fu parte della Selva Palatina di appannaggio imperiale che costituiva, dal Monte Pisano alla costa, una vasta riserva di caccia. In seguito fu contesa fra la Repubblica di Pisa e la Repubblica di Lucca e, infine, entr\u00f2 a far parte dei territori della Repubblica Fiorentina nel 1406. \u00c8 divenuta comune autonomo nel 1810, staccandosi da San Giuliano Terme.\nIl documento pi\u00f9 antico \u00e8 uno statuto di Enrico IV del 1081 che conferma il feudo della Selva Palatina alla fara pisana degli Orlandi, riconfermato nel 1112 dalla contessa Matilde di Toscana e successivamente anche dal marchese Rabodone.\nNell'agosto del 1944 i tedeschi in ritirata anche a Vecchiano come in tutte le zone circostanti portarono stragi e deportazioni. Il comune di Vecchiano il 17 novembre 1974 ha posto diversi cippi con i nomi dei caduti nei luoghi delle stragi.\nMonumenti e luoghi d'interesse.\nI monti sovrastanti Vecchiano custodiscono l'antico castello Gaetani poi Lanfranchi (sec. XI) di propriet\u00e0 della Famiglia Agostini, comunemente conosciuto come l'eremo di Santa Maria in Castello, che sovrasta tutta la pianura sottostante.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nBiblioteche.\nA Vecchiano \u00e8 presente una biblioteca comunale pubblica che svolge un'intensa attivit\u00e0 di promozione rivolta in particolare a bambini e ragazzi. Ha ricevuto da Antonio Tabucchi il dono di un consistente numero di libri ed \u00e8 stata a lui intitolata.\nTeatro.\nA Vecchiano \u00e8 presente il Cinema Teatro Olimpia costruito agli inizi del XX secolo dai fratelli Bartalini. Fu acquistato dall'amministrazione comunale nel 1993 e dopo un importante restauro fu riaperto nel 2011. All'esterno si presenta sobrio mentre all'interno sono presenti accenni art d\u00e9co. Il teatro ospita saltuariamente spettacoli e incontri culturali.\nCinema e letteratura.\nIl nome di Vecchiano compare nella poesia \"Bocca di Serchio\", inclusa nella celebre raccolta dell\"'Alcyone\" pubblicata nel 1903, del poeta Gabriele D'Annunzio, che \u00e8 forse l'unico poeta ad aver \"accolto la designazione toponomastica del paese in uno dei suoi versi\".\nAlcune brevi sequenze iniziali del film del 1943 I bambini ci guardano del regista Vittorio De Sica sono girate a Vecchiano e nella frazione di Avane.\nSport.\nCalcio.\nA Vecchiano vi sono due societ\u00e0 sportive di calcio a 11: l'A.S.D. Vecchiano Calcio e lo Spa Valdiserchio. Entrambe le squadre hanno come impianto di casa il \"Paolo Fatticcioni - La Coronella\" di Nodica. Le due squadre sono in qualche modo collegate, visto che lo Spa Valdiserchio arriva fino alla categoria che occupa i ragazzi nati nel 2002 mentre l'A.S.D. Vecchiano Calcio ha l'unica squadra che milita nel campionato Amatori \"UISP calcio a 11\" (fino alla stagione 2017/2018 affiliati con la UISP Pisa e dalla stagione 2018/2019 affiliati con la UISP Versilia).\nI colori sociali delle due squadre sono i rispettivi:\nGeografia antropica.\nFrazioni.\nIl territorio di Vecchiano comprende al suo interno quattro frazioni:\nLocalit\u00e0 balneari.\nMarina di Vecchiano.\nLocalit\u00e0 balneare sulla costa del Mar Ligure, \u00e8 situata al confine con la provincia di Lucca. Distante circa 15\u00a0km dal capoluogo comunale e circa 10\u00a0km da Lucca, vi si trova la foce del fiume Serchio. Fa parte del parco di Migliarino San Rossore Massaciuccoli.\nLa Bufalina.\nLocalit\u00e0 posta in adiacenza dell'abitato di Torre del Lago Puccini, pur appartenendo amministrativamente al comune di Vecchiano. A titolo di curiosit\u00e0, l'abitato della Bufalina costituisce a tutti gli effetti l'unica porzione della provincia di Pisa compresa nell'area della Versilia.\nPenisola dei Gabbiani.\nNaturale prolungamento della spiaggia sita sul lato sud della foce del Serchio. Essendo formata da un banco di sabbia parallelo all'ultimo tratto del fiume, si forma con lo scontro delle correnti del fiume e del mare; per questo pu\u00f2 sparire a seguito di piene violente e prolungate o pu\u00f2 essere di notevoli dimensioni in caso di prolungata siccit\u00e0 e numerose mareggiate. In genere, sul finire dell'estate ha la maggior estensione. \u00c8 l'unico lembo di terra del comune di Vecchiano a sud del fiume Serchio ed \u00e8 particolarmente apprezzata dai vecchianesi perch\u00e9 di difficile accesso per i turisti \"mordi e fuggi\" e perch\u00e9 l'acqua di mare prospiciente alla penisola \u00e8 particolarmente limpida.\nEconomia.\nL'economia principale del comune di Vecchiano \u00e8 data dal polo commerciale di Migliarino Pisano dove sono presenti molti stabilimenti del settore terziario e secondario. Degna di nota anche l'attivit\u00e0 turistica, che \u00e8 particolarmente attiva nel periodo estivo ed \u00e8 legata alla fruizione della spiaggia di Marina di Vecchiano da parte non solo dei turisti mordi-e-fuggi provenienti dall'entroterra pistoiese e fiorentino ma anche da parte di turisti che decidono di rimanere per periodi prolungati alloggiando nelle strutture presenti sul territorio.\nInfrastrutture e trasporti.\nStrade.\nIl comune di Vecchiano \u00e8 attraversato dalle autostrade A11 Firenze-mare e A12 Genova-Livorno, ed \u00e8 presente un casello (Pisa Nord) all'altezza della zona industriale della frazione di Migliarino.\n\u00c8 inoltre attraversato dalla Strada statale 1 Via Aurelia.\nVie fluviali.\nIl tratto finale del fiume Serchio (dal ponte di Pontasserchio in poi) risulta navigabile per piccole imbarcazioni.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34423", "revid": "2164596", "url": "https://it.wikipedia.org/wiki?curid=34423", "title": "Sali Vercellese", "text": "Sali Vercellese (\"Sali\" in piemontese) \u00e8 un comune italiano di abitanti della provincia di Vercelli in Piemonte."}
{"id": "34424", "revid": "219110", "url": "https://it.wikipedia.org/wiki?curid=34424", "title": "Vicopisano", "text": "Vicopisano (\"Vicus Auserissola\" o \"Auseris Sala\" nell'alto medioevo) \u00e8 un comune italiano di abitanti della provincia di Pisa in Toscana.\nGeografia fisica.\nDista circa 20 km dal capoluogo ed il suo territorio \u00e8 situato tra il corso dell'Arno, che ne delimita il confine meridionale ed il Monte Pisano, che ne demarca quello settentrionale. In gran parte collinoso con altezze che arrivano sino agli oltre 530 metri del Monte Verruca, vede la gran parte dei suoi abitati dislocati lungo il corso del fiume Arno, nei terreni alluvionali creati dal fiume stesso. Il capoluogo \u00e8 invece distante dal corso del fiume circa un chilometro, ma \u00e8 posto nella pianura lasciata dall'ansa del fiume, che un tempo scorreva tra Bientina, Calcinaia ed appunto Vicopisano.\nStoria.\nVicopisano sorge su un colle un tempo lambito da fiumi e canali allora navigabili: l'Arno (poi deviato nel 1560), che consentiva il collegamento con Pisa, il mare e Firenze; l'Auser o Serezza, che metteva in comunicazione con il Lago di Bientina (prosciugato a partire dal 1859) e con la Piana di Lucca. Entrambi i fiumi avevano la loro confluenza proprio ai piedi del colle di Vico.\nIn seguito ad una plurisecolare bonifica (met\u00e0 del XVI- inizi del XX sec.) tali fiumi e canali sono stati pi\u00f9 volte mutati di corso o modificati, ma hanno costituito per secoli uno dei motivi dell'importanza del castello vicarese.\nIn virt\u00f9 di tale posizione strategica, da \"vicus\" (insediamento aperto, non difeso) l'insediamento divent\u00f2 gi\u00e0 nel X secolo un \"castellum,\" ovverosia un insediamento fortificato, per poi divenire, nei sei secoli successivi, una delle roccaforti militari pi\u00f9 rilevanti nella zona di Pisa.\nLe origini.\nIl colle e la zona circostante potrebbero essere gi\u00e0 state abitate in epoca etrusca, come parrebbero testimoniare i reperti ceramici databili al V secolo a.C. rinvenuti nella zona. Sporadiche ed episodiche sono le tracce lasciate dalla dominazione Longobarda, che si limitano ad alcuni toponimi tra i quali si pu\u00f2 evidenziare il \"Sala\" che riecheggia nel nome, spesso storpiato come capita coi toponimi nelle documentazioni dell'epoca, del primitivo castello di Vico, che viene infatti citato nei documenti per la prima volta nel 934 come \"Vicus\", ma gi\u00e0 nel 975 si parla di un castello di \"Oserrinsula/Auserissala\" posto nelle sue immediate vicinanze. Dalla fusione dei due centri, evidentemente assai prossimi, nacque agli albori dell'anno Mille, il \"Vicus Auserissola\" che poi successivamente sar\u00e0 denominato Vico Pisano. Per la favorevole posizione strategica il castello venne ampliato, modificato, fatto oggetto di attacchi e riconquiste ed ebbe una vita lunghissima - sicuramente uno dei pi\u00f9 longevi dell'intera area pisana - in quanto la sua funzione militare di fortezza \u00e8 documentata fino al 1554, al tempo della Guerra di Siena.\nIl periodo medievale.\nNell'XI secolo Vico \u00e8 soggetto all'autorit\u00e0 feudale della sede vescovile pisana, che aveva ampi possedimenti nella zona e che quasi sicuramente fu l'artefice della costruzione del primitivo castello altomedievale; ma gi\u00e0 alla met\u00e0 del secolo successivo (1161) si notano i primi segni di ingerenza da parte del Comune di Pisa, che si sostituisce al Vescovo nel controllo politico dell'importante luogo. Nel 1165, a riprova del loro definitivo inserimento nell'orbita politica della citt\u00e0, i vicaresi armarono una delle 11 galee che partecipano ad una vittoriosa spedizione di Pisa contro i genovesi in Sardegna.\nEd \u00e8 in questo periodo che i borghi, cresciuti all'esterno del piccolo castello sommitale, cominciano ad ingrandirsi ed a far assumere all'insediamento i toni e le caratteristiche urbanistiche di una piccola citt\u00e0, con domus in pietra verrucana, torri svettanti e massicci palazzi anch'essi in pietra, con una cinta muraria che, ampliandosi, and\u00f2 ad abbracciare nel suo circuito anche i borghi (Maggiore e Maccione) sorti esternamente alla prima, ristretta cinta muraria. Vicopisano, ormai fedele alleata di Pisa, nel corso del XII secolo dovette assumere anche una notevole importanza economica, che ebbe un immediato riscontro nella notevole estensione e qualit\u00e0 edilizia dell'abitato medievale, testimonianza diretta di un ceto di abitanti ricchi abbastanza da poter costruire case e palazzi in pietra, sull'esempio di quelli costruiti nello stesso periodo nella citt\u00e0 di Pisa. \nAnche la pieve altomedievale venne ricostruita ed ampliata in questo periodo, riutilizzando parte delle murature antiche; il suo interno venne per\u00f2 impreziosito con colonne marmoree provenienti dall'area di Ostia antica, frutto della spoliazioni effettuate s\u00ec per motivi pratici, ma anche con l'intento consapevole di dotarsi di vestigia della immortale civilt\u00e0 romana, di cui Pisa ed i suoi centri viciniori si ritenevano degni eredi (Romanitas Pisana).\nAltrettanto importante, per la collocazione di Vico in una posizione di rilevanza tra le cittadine che nel XII-XIII secolo gravitavano attorno alla citt\u00e0 di Pisa, \u00e8 il fatto che da questo relativamente piccolo castello siano provenute molte famiglie e personalit\u00e0 di rilievo nella vita culturale dell'epoca: non si pu\u00f2 non menzionare la figura di Ruggero da Vicopisano, vescovo di Losanna dal 1178; oppure quella di Domenico Cavalca, religioso e letterato, ivi nato attorno al 1270. Ma anche la presenza di notai e giusperiti vicaresi, assai numerosa nei documenti del XII-XIII secolo, \u00e8 il segno di una certa agiatezza della classe dirigente locale, da cui provenivano membri che erano in grado di dotarsi dell'istruzione necessaria per l'espletamento di queste importanti professioni.\nNel XIII secolo, quando Pisa inizia a dare segni di discordie interne fra Comune ed Arcivescovo e fra le varie Famiglie nobiliari, preludio al suo declino, anche il contado viene riorganizzato con funzioni difensive, per meglio sopportare la pressione militare da parte di Lucca e soprattutto di Firenze, che si stava affacciando nel Basso Valdarno. Vico Pisano divenne sede nel 1230 di una \"Capitania\" assumendo un ruolo strategico nell'organizzazione territoriale del contado della Repubblica Pisana, alla cui sorte era oramai legata indissolubilmente.\nUna certa situazione di prosperit\u00e0 perdur\u00f2 sino alla met\u00e0 del XIII secolo, parallelamente allo sviluppo della citt\u00e0 di Pisa, ma quando quest'ultima si trov\u00f2 contrastata per mare da Genova (che la sconfisse nel 1284 nella Battaglia della Meloria) e per terra da Firenze e Lucca anche i piccoli centri che gravitavano attorno alla citt\u00e0 della torre si trovarono al centro di scontri e combattimenti che contribuirono all'impoverimento ed allo spopolamento delle campagne ed alla conseguente crisi produttiva di tutto il territorio.\nTestimonianza di questa fase militare della storia vicarese \u00e8 la costruzione della Rocca Pisana o Vecchia, citata nel 1330 e costruita nella parte bassa del colle, nella zona attualmente occupata dal Municipio, che ne ingloba tre torri e le mura di cortina. \u00c8 frequentissimo incontrare il nome di Vicopisano nelle cronache militari dal XIV al XVI secolo, il periodo degli eserciti mercenari e delle compagnie militari comandate dai Capitani di Ventura che, a partire proprio dal XIV secolo, insanguinarono con le loro gesta, le campagne pisane e toscane. Anichino Bongardo, il Conte Lando, Giovanni Acuto, Paolo Vitelli sono solo alcuni di questi guerrieri professionisti che incrociarono il loro percorso di guerra con quello di Vicopisano.\nE cos\u00ec, dopo quasi cento anni di guerre, battaglie, scontri, saccheggi e pestilenze (1348), che avevano sconvolto, spopolato ed impoverito il contado pisano e la stessa citt\u00e0 di Pisa, Vicopisano cadde alla met\u00e0 di luglio del 1406 in mano a Firenze, che ebbe in questo modo un pi\u00f9 facile accesso diretto alla citt\u00e0 di Pisa, (caduta nell'ottobre dello stesso anno) ed al suo porto, che cominciava per\u00f2 ad essere ricolmo dei detriti fluviali ed a perdere la sua funzionalit\u00e0. \nFirenze sfrutt\u00f2 a proprio vantaggio la posizione strategica di Vicopisano, ed adott\u00f2 qui una politica diversa da altri centri della zona (di cui furono smantellate le difese militari): Vico fu rifortificato e per mantenerne un pi\u00f9 saldo controllo fu costruita la Rocca del Brunelleschi progettata a partire dal 1434 dal grande architetto Filippo Brunelleschi, che lasci\u00f2 cos\u00ec un'impronta indelebile nelle fortificazioni vicaresi e nell'aspetto di ampie porzioni del castello, che fu modificato e in parte distrutto per meglio servire agli scopi difensivi previsti dal Brunelleschi.\nIl periodo moderno.\nSalvo brevi periodi (1494-1498 e 1502-1503) Vicopisano rimase in possesso di Firenze, che ne continu\u00f2 il ruolo amministrativo che gi\u00e0 aveva sotto Pisa, rendendolo sede del \"Vicariato del Valdarno Inferiore\" (poi detto \"di Vicopisano\" nel XVI secolo) una suddivisione giudiziaria ed amministrativa del territorio pisano, che comprendeva una zona molto vasta e popolosa, che nel XV secolo andava da Ripafratta sino a Pontedera, inglobando buona parte della piana pisana (con l'esclusione di Pisa citt\u00e0) e del versante meridionale del Monte Pisano.\nIl periodo d'oro del borgo era per\u00f2 inesorabilmente passato, in quanto ben presto inizi\u00f2 la lenta trasformazione che port\u00f2 Vicopisano ad assumere l'aspetto attuale. Mutata la situazione politica (la formazione del Granducato di Toscana aveva portato alla cessazione delle guerre intestine che avevano segnato il destino e l'importanza di molte fortezze e castelli interni) vennero a terminare tutte le passate condizioni politiche e sociali, e si cre\u00f2 un contesto pi\u00f9 periferico e tranquillo che contribu\u00ec alla trasformazione dell'antica fortezza in centro agricolo, che mantenne una qualche importanza politica nello scenario locale solo grazie alla presenza del Tribunale Vicariale attivo fino al 1848, quando venne sostituito dalla Pretura circondariale, chiusa definitivamente nel 1924.\nDal punto di vista sociale dobbiamo dire che la situazione politica, oramai pi\u00f9 tranquilla e non pi\u00f9 costellata da guerre, contribu\u00ec a far sviluppare varie attivit\u00e0 artigianali, che sicuramente avevano contraddistinto la zona anche nei secoli precedenti e che ne caratterizzeranno anche le produzioni successive. Ovviamente l'agricoltura era l'attivit\u00e0 che maggiormente interessava la popolazione, ma soprattutto nel XVI sec., in tutta la zona si rileva una notevole produzione di seta, che doveva servire per le produzioni manifatturiere fiorentine, mentre i paesi che sorgevano lungo l'Arno si dedicavano ai trasporti fluviali mediante i Navicelli. Oltre a queste attivit\u00e0 generalizzate si assiste ad alcune specializzazioni produttive: mentre San Giovanni alla Vena \u00e8 gi\u00e0 caratterizzata da una attivit\u00e0 di lavorazione della ceramica (nel 1587 vengono censite ben 27 fornaci attive), ad Uliveto si documentano attivit\u00e0 di estrazione di calcare per farne calcina. Buti (che sino ad oltre la met\u00e0 dell'Ottocento far\u00e0 parte del Comune di Vicopisano) era caratterizzato dalla produzione di olio d'oliva, ma era gi\u00e0 noto per l'attivit\u00e0 di lavorazione delle ceste di castagno .\nNel 1580 Francesco I, secondo Granduca di Toscana, introdusse anche nel nostro territorio la coltura del riso, sfruttando a proprio vantaggio la pianura attraversata dai fiumi, fossi e canali del complesso idraulico delle Serezze, che si dispiegava da Vicopisano verso l'attuale Cascine di Buti (allora dette Cascine di Bientina). Proprio nella fattoria delle Cascine, di diretta conduzione granduclae, venne costruito un edificio assai caratteristico, il brillatoio del riso, proprio per assolvere al compito della lavorazione del riso prodotto in loco. La consumazione era quasi totalmente interna alla Toscana, ma sono documentati movimenti di riso esportato verso la Repubblica di Lucca. Questa coltivazione venne poi a cessare nella prima met\u00e0 dell'Ottocento.\nLa deviazione dell'Arno dalle mura del castello, promossa da Cosimo de' Medici e portata a compimento a partire dal 1560 mediante il cosiddetto \"Taglio di Montecchio\", ebbe l'intento di migliorare la situazione agricola della zona, ma modific\u00f2 sostanzialmente l'ambiente allontanando Vicopisano dall'asse viario che si venne man mano a creare sulla linea stradale (e poi ferroviaria) Pontedera-Pisa.\nDopo il '500.\nCon il XVI secolo termina dunque la fase in cui Vicopisano si caratterizzava per il suo ruolo militare, economico e di amministrazione della giustizia (quest'ultimo, come gi\u00e0 detto, rimarr\u00e0 ancora in vita, seppur in maniera pi\u00f9 modesta, fino al XIX secolo). E' infatti da rilevare che la zona, oramai periferica, per tutto il periodo moderno non registrer\u00e0 avvenimenti di una qualche rilevanza, eccettuati quelli che possono essere registrati per molte altre comunit\u00e0 toscane (carestie durante il XVII sec., peste del 1630-1633, ecc.).\nCon il passaggio del Granducato di Toscana in mano ai Lorena (1737) comincia una stagione di cambiamenti, specialmente sotto la spinta riformatrice ed \"illuminata\" di Pietro Leopoldo di Asburgo Lorena (1765-1789), che coinvolger\u00e0 anche le piccole comunit\u00e0 periferiche come Vicopisano.\nA livello amministrativo con il 1776 si assiste ad una cambiamento radicale, per cui tutte le piccole Comunit\u00e0 locali (che sino ad allora avevano avuto i loro consigli e si erano autogovernate) vengono riunite sotto la Comunit\u00e0 di Vicopisano e governate da un unico Consiglio; questo atto rappresenta la nascita del Comune cos\u00ec come modernamente inteso. Parallelamente si limitano i poteri del Vicario, nel tentativo di razionalizzare le forme di governo locale con la creazione di un ceto dirigenziale pi\u00f9 al passo coi tempi. Sempre grazie alla mentalit\u00e0 illuministica e fortemente in anticipo sui tempi del Granduca Pietro Leopoldo, nel 1786 viene abolita in toscana la pena di morte (30 Novembre), e proprio in seguito a tale editto il 22 Febbraio 1787 anche a Vicopisano vengono demolite le forche e gli strumenti di tortura, che sino ad allora avevano fatto mostra di s\u00e8 all'ingresso del paese.\nAssai importante per Vicopisano \u00e8 la soppressione del Convento dei Francescani (1782), per cui la chiesa (che venne distrutta e sostituita da una villa nel 1838), il convento e la Rocca entrarono in possesso di privati, nonostante il tentativo della Comunit\u00e0 di acquistarli.\nCon il 1799 anche la Toscana viene conquistata militarmente dall'esercito napoleonico: cominci\u00f2 cos\u00ec anche per il nostro territorio un periodo contrastato, fatto di ombre e di luci, in cui si alternano notevoli cambiamenti in positivo (come la creazione di una vera categoria di professionisti dell'amministrazione, le vaccinazioni obbligatorie contro il vaiolo, lo sfruttamento razionale delle colture) ed altri assai meno positivi come la forte tassazione a cui furono sottoposte le popolazioni per sostenere le guerre, o la forte dipendenza economica della Toscana dalla Francia. Le popolazioni sopportarono l'avvento del nuovo padrone con la consueta rassegnazione, mentre la parte pi\u00f9 avanzata della societ\u00e0 vicarese fu ben felice dell'arrivo delle truppe Napoleoniche (nel 1799 fu eretto l'albero della libert\u00e0 nella Piazza di Vicopisano) spinto dalle speranza di cambiamento legato alle idee della Rivoluzione Francese. Ma ben presto agli entusiasmi iniziali subentr\u00f2 un malcontento (legato soprattutto all'eccessiva tassazione a cui accennavamo ma anche all'obbligo della leva militare) ma non si registrarono mai episodi di manifesta ostilit\u00e0 al governo francese.\nL'epoca contemporanea.\nDopo la fine del breve periodo napoleonico (1799-1815) sul trono di Toscana ritornarono i Granduchi di Lorena con Ferdinando III che, seppure in forma ridotta, continuarono la stagione di riforme iniziata dal loro avo Pietro Leopoldo, ma per tutta la prima met\u00e0 dell'800 fu la societ\u00e0 in rapido cambiamento a richiederle con urgenza, per cui spesso i Granduchi si trovarono in difficolt\u00e0 a soddisfare le popolazioni sempre pi\u00f9 coscienti della necessit\u00e0 di cambiamento. Non \u00e8 poi da dimenticare che l'azione del Governo toscano fu avversata dalla crescente idea di un Italia unita, che si concretizz\u00f2 con i moti del 1848. che portarono addirittura all'allontanamento del Granduca Leopoldo II da Firenze. Il 3 novembre 1848, nella pieve di Vicopisano, avvennero le prime votazioni per l'Assemblea Legislativa Toscana e per la Costituente Toscana, a cui parteciparono 228 dei maggiori contribuenti (allora il Comune di Vicopisano era territorialmente pi\u00f9 grande e comprendeva l'attuale territorio del Comune di Buti e quello di Montemagno).\nNonostante i fallimenti politici del '48, anche nel territorio vicarese si riscontrarono segnali di cambiamento, Pi\u00f9 in generale nella prima met\u00e0 del secolo inizi\u00f2 il tramonto dei trasporti fluviali, insidiati dalla migliore viabilit\u00e0 che viene realizzata in quegli anni e soprattutto dalla Ferrovia Leopolda, che attravers\u00f2 il nostro territorio a partire dal 1847. \nProprio in questo periodo ha definitivamente termine l'opera di bonifica del territorio con il prosciugamento del Padule di Bientina ottenuto mediante la realizzazione della Botte (progettata da Alessandro Manetti e terminata nel 1859), ovverosia il sottopassaggio mediante galleria tra Canale Emissario e Arno. Come gi\u00e0 accennato, nel 1863 l'importante centro di Buti venne distaccato da Vicopisano, formando un Comune a parte ed anche il territorio di Montemagno venne assegnato a Calci nel 1887, portando ad una notevole diminuzione della superficie comunale; infine con la definitiva abolizione della Pretura Circondariale, venne a cessare l'ultimo ruolo amministrativo di una certa rilevanza rivestito dal paese di Vicopisano. \nLa Seconda Guerra Mondiale ha fortunatamente risparmiato il centro storico di Vicopisano, le cui torri, diversamente da altre della zona (ad esempio il campanile medioevale della Chiesa di S. Jacopo in Lupeta di cui furono distrutti con le mine due piani), non furono danneggiate dai tedeschi in ritirata. Il territorio di Vicopisano venne comunque interessato direttamente dal passaggio della guerra a partire dal 18 luglio del '44 quando, con l'arrivo delle truppe americane nella vicina Pontedera, iniziarono i primi cannoneggiamenti ed i primi morti e feriti. Da quella data in avanti fu un continuo stillicidio di eventi luttuosi, che portarono alla fine dell'emergenza ad un conto totale di oltre 200 morti, di cui pi\u00f9 di 80 facenti parte degli oltre 3000 sfollati che si erano rifugiati sul Monte Pisano per sfuggire alla risalita del fronte. Purtroppo nelle ultime concitate fasi della Guerra anche nella zona avvennero uccisioni di civili per rappresaglia da parte delle truppe tedesche: 8 persone vennero fucilate il 19 agosto a Cevoli, tra cui 5 donne. Lo stesso giorno un altro uomo venne fucilato a Uliveto Terme perch\u00e8 ritenuto un partigiano; 3 uomini, il padre e due figli, furono uccise nelle Risaie di Vicopisano il 25 luglio; il 31 luglio in localit\u00e0 Ponte di Caprona a Zambra furono fucilati 4 uomini di Uliveto Terme, di cui uno sopravvisse nonostante le numerose ferite. La Liberazione avvenne a partire dalla mattina del 1 settembre 1944, anche se in alcune zone le truppe americane avevano gi\u00e0 varcato l'Arno in perlustrazione il giorno precedente; la maggior parte delle persone inizi\u00f2 a tornare alle proprie abitazioni il 2 settembre. I reparti americani che passarono l'Arno in questa zona erano appartenenti al 370esimo Reggimento della 92esima Divisione di Fanteria \"Buffalo\", caratterizzato dalla presenza di truppe di colore.\nIl dopoguerra.\nE' comunque dal dopoguerra che le tradizionali attivit\u00e0 artigianali, da secoli presenti nel nostro territorio, hanno assunto una preminenza sull'agricoltura, in linea con quanto avvenuto un po' in tutta Italia. Si sono quindi create delle zone industriali e produttive distribuite su tutto il territorio comunale. \nSan Giovanni alla Vena, si specializz\u00f2 nella lavorazione del legno con la presenza di numerosi mobilifici artigiani mentre inizi\u00f2 a decadere la produzione di ceramiche artistiche. Ad Uliveto Terme con la fine degli anni '70 \u00e8 terminata la secolare attivit\u00e0 estrattiva che per secoli ne aveva caratterizzato il paesaggio, ma dagli anni '80 si \u00e8 sviluppata l'attivit\u00e0 termale, sia con l'imbottigliamento dell'omonima acqua, sia con l'attivit\u00e0 termale vera e propria, col Parco Termale.\nVicopisano ha finalmente raggiunto un posto di rilievo tra i centri fortificati toscani a partire dagli anni '90, con un lungo lavoro di restauro e recupero del Palazzo Pretorio (1994), della viabilit\u00e0 minore (1996), della Rocca del Brunelleschi (1998), del Teatro Verdi (2014) , della Torre dell'Orologio (2020) ed infine della Torre del Soccorso (2021). Questo sforzo pluriennale gli \u00e8 valso il conferimento nel novembre 2021 della Bandiera Arancione da parte del Touring Club Italiano.\nMonumenti e luoghi d'interesse.\nNonostante le sue ridotte dimensioni, Vicopisano possiede un patrimonio di monumenti medievali veramente notevole; solo per elencare le emergenze monumentali pi\u00f9 importanti possiamo annoverare: 12 torri (XI-XV secolo), due palazzi medievali del XII secolo, una rocca medievale progettata dal Brunelleschi, una chiesa romanica anch'essa del XII secolo alla quale si deve aggiungerne un'altra, S. Jacopo in Lupeta, posta nelle immediate vicinanze.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nMedia.\nLa prima rete civica italiana.\nIl comune di Vicopisano, gi\u00e0 nel 2002, realizz\u00f2 la prima rete civica italiana, denominata Viconet. Il Comune ripeteva un segnale Wi-Fi che dava gratuitamente connettivit\u00e0 wireless a banda larga ai residenti nel Comune. Anche nel momento di massimo sviluppo (2006) solo una parte dei cittadini poteva usufruire di questo servizio a causa della conformazione del territorio, posto alle pendici dei Monti Pisani, che non permetteva la distribuzione del segnale in maniera omogenea.\nIl servizio \u00e8 poi stato dismesso a partire dal 2010, quando sia le difficolt\u00e0 tecniche succitate sia la capillare diffusione delle connettivit\u00e0 a banda larga, hanno reso superato questo sistema.\nCinema.\nA Vicopisano capoluogo sono state girate alcune scene del film Il vizio di famiglia (1975) di Mariano Laurenti, con Renzo Montagnani ed Edwige Fenech, mentre ad Uliveto Terme sono stati girati gli esterni del western Il grande duello di Giancarlo Santi con Lee Van Cleef.\nLetteratura.\nMary Shelley, scrittrice romantica autrice di \"Frankenstein\", visit\u00f2 Vicopisano nel corso del suo viaggio in Italia, tra 1818 e 1821. Questa ed altre esperienze toscane confluirono nel romanzo di ambientazione medievale \"Valperga\" (1823).\nGeografia antropica.\nFrazioni.\nSecondo lo statuto di Vicopisano, il comune comprende, oltre al capoluogo comunale, altre otto frazioni:\nEconomia.\nLe frazioni del Comune di Vicopisano sono tutte dislocate lungo la via Vicarese, comprese tra il corso del fiume Arno e le pendici del Monte Pisano, in un ambiente naturale poco adatto alle coltivazioni estensive, che invece interessavano gli immediati dintorni del paese di Vicopisano circondato, soprattutto dopo la rettifica dell'Arno del 1560, da una fertile pianura alluvionale. Questa circostanza senza dubbio ha influenzato fortemente lo sviluppo di questi centri, che furono costretti sin dal Medioevo a trascurare l'agricoltura, per dedicarsi ad altre attivit\u00e0, sicuramente pi\u00f9 dinamiche: la ceramica (San Giovanni alla Vena e Cucigliana), le cave di calcina e pietrame (Uliveto e Caprona ed in seguito anche San Giovanni) ed i trasporti fluviali effettuati dai navicellai (tutte le frazioni).\nPer portare un esempio di quanto queste attivit\u00e0 fossero diffuse, basti pensare che a San Giovanni alla Vena, nel 1570 sono censite ben 27 fornaci da pentolame e vasellame, che venivano smerciati sino a Firenze, Pisa e Livorno trasportati dalle oltre 50 persone che erano proprietari di almeno un navicello, la caratteristica imbarcazione fluviale a vela, utilizzata per trasportare merci e sabbia sino al primo dopoguerra.\nNon \u00e8 sicuramente un caso se la maggior parte delle attivit\u00e0 industriali legate al mobile, che a partire dagli anni cinquanta del Novecento hanno caratterizzato il territorio vicarese, sono state create e localizzate nelle frazioni del Comune o comunque gestite da famiglie provenienti dai piccoli centri e non dal capoluogo, a riprova della tradizionale maggiore mentalit\u00e0 imprenditoriale delle frazioni rispetto al pi\u00f9 pacato e compassato capoluogo.\nAttualmente Vicopisano \u00e8 caratterizzato dalla presenza di centri di produzione di ceramica, meccanici (legati all'indotto Piaggio) e di imbottigliamento di acqua minerale. Assai numerosi sono gli artigiani del legno (mobili e cucine) che, soprattutto negli ultimi anni, hanno rivolto la loro attivit\u00e0 verso le produzioni legate alla cantieristica navale, presente nelle vicine Pisa e Viareggio. La produzione agricola \u00e8 rivolta soprattutto verso la produzione di olio di oliva ed alle colture cerealicole.\nInfrastrutture e trasporti.\nStrade.\nVicopisano \u00e8 attraversata dalla strada provinciale 38, sulla quale sono svolti servizi pubblici con autocorse della societ\u00e0 Autolinee Toscane.\nFerrovie.\nFino al 1944 la localit\u00e0 disponeva inoltre di una stazione ferroviaria comune con Bientina lungo la ferrovia Lucca-Pontedera; il fabbricato di stazione, fatiscente, \u00e8 tuttora visibile lungo la strada provinciale 25.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIl 25 maggio 1992 la 1\u00aa tappa del Giro d'Italia 1992 si \u00e8 conclusa a Lugnano con la vittoria di Endrio Leoni."}
{"id": "34426", "revid": "125985566", "url": "https://it.wikipedia.org/wiki?curid=34426", "title": "Saluggia", "text": "Saluggia (\"Salugia\" in piemontese) \u00e8 un comune italiano di abitanti della provincia di Vercelli in Piemonte. Il comune \u00e8 noto in Italia e all'estero per la produzione di fagioli e per ospitare un Impianto EUREX.\nGeografia fisica.\nGeografia e idrografia.\nIl territorio comunale di Saluggia \u00e8 posto nella Riserva Naturale Speciale dell'Isolotto del Ritano che, posto all'interno dei confini territoriali, in localit\u00e0 Dorona, presenta un interessante sistema di sbarramenti, bacini, canali d'irrigazione realizzati nell'Ottocento per definire meglio i confini.\nIl canale pi\u00f9 importante, il Canale Farini, che \u00e8 intitolato a Luigi Carlo Farini che ne volle la costruzione per finalit\u00e0 risicole e realizzato a partire dal 1868 per scremare la portata del Canale Cavour, grazie all'apporto di acqua della Dora Baltea che va a mescolarsi a quella del Po.\nLa lunghezza di questo canale \u00e8 di appena 3 chilometri, ma dispone di una portata di 70 metri cubi d'acqua al secondo, che lo rende particolarmente importante per l'irrigazione (la sua sezione \u00e8 ampia quasi quanto il letto della Dora Baltea).\nStoria.\nIl paese di Saluggia posa presso un ripido argine scavato dalla Dora Baltea. Gli storici fanno risalire le origini del nome di Saluggia al popolo dei \"Salluvii\", primi abitanti della zona, oppure ai salici che crescevano in abbondanza o, ancora, all'enorme solco scavato dalla Dora.\nI Romani occuparono il luogo fino al 400 d.C. circa, quando ebbero inizio le invasioni barbariche nella zona, la prima delle quali da parte dei Visigoti di Alarico nel 401-402. La prima notizia certa su Saluggia si ha in un documento di Ottone II del 999 d.C., nel quale si descrive la \"corte di Saluggia\". In alcune cartine ritrovate negli archivi comunali, sono raffigurate la planimetria dell'abitato e del territorio : da evidenziare una fortificazione con sei torri, di cui tre indicate in cartina, la quarta abbattuta per la costruzione di un magazzino del feudo e altre due pure abbattute per la costruzione del palazzo dei feudatari conti Mazzetti-Pastoris, eretto nella met\u00e0 del Seicento, ora sede municipale.\nNel 1440 il feudo di Saluggia venne assegnato dal marchese di Monferrato alla famiglia Mazzetti, che ne il titolo sino all'estinzione del casato nel 1841. Dal 1631 con il Trattato di Cherasco, il possedimento pass\u00f2 nel territorio dei Savoia e perse ogni importanza strategica e militare nel suo territorio, tanto che da quella data iniziarono le demolizioni delle fortificazioni medievali presenti.\nMonumenti e luoghi d'interesse.\nArchitetture religiose.\nChiesa Parrocchiale di San Grato.\nCostruita alla fine del Cinquecento, la chiesa \u00e8 stata fortemente rimaneggiata nei secoli successivi.\nChiesa di San Bonaventura.\nLa chiesa di San Bonaventura venne eretta in adempimento del voto fatto dai saluggesi per essere stati salvati un assalto spagnolo. Il fatto, ampiamente documentato, avvenne il 14 luglio 1643. La festa del rione dove si trova la chiesa, coincide con l'annuale fiera del paese, autorizzata dal re Carlo Felice nel 1829, che si tiene il 15 luglio.\nArchitetture civili.\nPalazzo Mazzetti-Pastoris.\nFu residenza locale dei feudatari conti Mazzetti, attualmente \u00e8 sede del municipio locale.\nVilla Incisa.\nDi origine medievale, \u00e8 dotata di un grande parco.\nAltro.\nVia Francigena.\nNel territorio del comune passa il tracciato storico della Via Francigena, proveniente da Chivasso e Torrazza Piemonte e dirigentesi successivamente verso Lamporo.\nTradizioni e folclore.\nTre sono le occasioni pi\u00f9 interessanti in cui visitare il Comune di Saluggia: le feste patronali di San Grato e di Sant'Antonino ed il tradizionale Natale in Piazza don Secondo Pollo. Le prime due si celebrano rispettivamente la prima domenica di settembre e la penultima di agosto; ad attirare un numero notevole di persone \u00e8 anche la distribuzione gratuita di bevande e dolci locali (\"canastrej\" e \"tortet\").\nParticolare e degno di nota \u00e8 anche il Carnevale di Saluggia, celebrato ogni anno con grande solennit\u00e0. La tradizione vuole che il Re e la Regina del Fagiolo (simbolo rappresentativo del Comune) prendano \"a prestito\" per i successivi tre giorni le chiavi del paese consegnate loro dal sindaco, governando allegramente per tutta la durata del Carnevale. Anche in questa occasione, \u00e8 tradizionale la distribuzione gratuita dei cibi tipici di Saluggia, in particolare dei suoi fagioli cucinati sulla piazza ed elargiti a mezzogiorno della domenica, dopo la benedizione del parroco. Nell'unica frazione di Sant'Antonino il Carnevale viene festeggiato con una festa propria.\nLa parlata tradizionale \u00e8 il dialetto saluggino; recentemente, per salvaguardarne la sopravvivenza, sono state intraprese numerose iniziative, una delle quali \u00e8 costituita dalla compagnia teatrale \"Scenario Traballante\", apprezzata grazie ai suoi lavori in saluggino.\nRioni.\nDa molti secoli Saluggia \u00e8 divisa in quattro \"rioni\", ognuno dei quali ha una sua chiesa o cappella quale punto di riferimento.\nEconomia.\nTradizionalmente, Saluggia \u00e8 conosciuta come \"il paese dei fagioli\", famosi in Italia e all'estero. Attualmente, la produzione di questo legume \u00e8 diventata molto onerosa a causa dell'impossibilit\u00e0 di meccanizzare la coltivazione, ma il fagiolo \u00e8 prodotto ancora in quantit\u00e0 apprezzabili. Il grano e il mais sono ancora coltivati. Il territorio pianeggiante pu\u00f2 contare su una capillare rete di irrigazione per i terreni agricoli.\nDal 1956 Saluggia non si limita ad essere il paese dei fagioli, ma anche dell'atomo e delle tecnologie pi\u00f9 avanzate in campo biomedicale: il moderno impianto Sorin ne \u00e8 la testimonianza. Vengono quindi abbandonate le tradizionali fabbriche di \"ciab\u00f2\" e del settore tessile, importanti nei primi decenni del secolo.\nVi \u00e8 anche presente il Centro ricerche Saluggia dell'ENEA, sede tra le altre cose dell'impianto EUREX (sito che ospita scorie nucleari oggi gestito della SOGIN) e del reattore sperimentale Avogadro RS-1 (chiuso nel 1971).\nAmministrazione.\nL'elenco dei sindaci \u00e8 noto fino ai tempi dell'annessione della citt\u00e0 a Casa Savoia (1621).\nSociet\u00e0.\nEtnie e minoranze straniere.\nGli stranieri residenti a Saluggia al 31 dicembre 2017 sono 391 e rappresentano il 9,5% della popolazione residente.\nLa comunit\u00e0 straniera pi\u00f9 numerosa \u00e8 quella proveniente dalla Romania con il 39 % di tutti gli stranieri presenti sul territorio, seguita dal Marocco (19,2 %) e dalla Nigeria (8,7 %)."}
{"id": "34427", "revid": "125435807", "url": "https://it.wikipedia.org/wiki?curid=34427", "title": "Volterra", "text": "Volterra \u00e8 un comune italiano di abitanti della provincia di Pisa in Toscana.\n\u00c8 stata una delle principali citt\u00e0-stato della Toscana antica (Etruria), sede nel medioevo di un'importante signoria vescovile avente giurisdizione su un'ampia parte delle Colline toscane. Conserva un centro storico di origine etrusca (di quest'epoca rimangono la ben conservata porta all'Arco; la porta Diana, che conserva i blocchi degli stipiti; gran parte della cinta muraria, costruita con ciclopici blocchi di pietra locale; l'acropoli, dove sono presenti le fondamenta di due templi, vari edifici ed alcune cisterne; diversi ipogei utilizzati per la sepoltura dei defunti), con rovine romane (fra tutte il Teatro ad emiciclo) ed edifici medievali come la cattedrale, la Fortezza Medicea e il Palazzo dei Priori sull'omonima piazza, nel centro storico.\nSede vescovile dell'omonima diocesi, \u00e8 celebre per l'estrazione e la lavorazione dell'alabastro. Ha dato i natali a San Lino Papa, immediato successore di San Pietro, quindi 2\u00b0 vescovo di Roma. Nel luogo della sua casa paterna in Volterra, sorge una monumentale Chiesa a lui intitolata, costruita nel 1480. La citt\u00e0 \u00e8 candidata per il titolo di Capitale italiana della cultura 2022, designata tra le dieci finaliste.\nGeografia fisica.\nTerritorio.\nIl territorio di Volterra si estende nella parte meridionale della provincia di Pisa, nel cuore della Maremma Pisana e lungo il corso del fiume Cecina. Si trova a 531 m s.l.m. in posizione dominante la Val di Cecina. \nIl suo territorio supera il comune di Pisa e Pomarance, per ordine di superficie. \nConfina a nord-est con la citt\u00e0 metropolitana di Firenze e ad est e sud-est con la provincia di Siena. Non molto distante, in direzione ovest, si trova la provincia di Livorno. Dista circa 70\u00a0km da Pisa e Livorno, 75\u00a0km da Firenze, 55\u00a0km da Siena e circa 39\u00a0km da Cecina, sul tratto di costa tirrenica denominata Costa degli Etruschi.\nParte del territorio comunale fu l'epicentro del terremoto del 2 agosto 1853, che raggiunse la magnitudo 4.63 della Scala Richter ed il 5\u00ba-6\u00ba grado della Scala Mercalli.\nClima.\nData la collocazione interna e collinare, Volterra riceve saltuariamente precipitazioni nevose di una certa consistenza. Eccezionale la nevicata di quasi 80\u00a0cm avvenuta tra il 9 e il 10 marzo 2010.\nStoria.\nDalle origini alla caduta dell'Impero romano.\n Il colle su cui sorge Volterra era abitato gi\u00e0 durante la prima et\u00e0 del ferro, come confermano le grandi necropoli villanoviane delle Ripaie e della Guerruccia, situate sui versanti che guardano a ovest e a nord. Gli insediamenti presenti lungo le colline trovarono il loro punto di incontro nell'area della necropoli dove, intorno alla fine dell'VIII secolo a.C., si iniziarono a tenere mercati e a realizzare aree di culto, dando vita al processo di sinecismo che origin\u00f2 il primo nucleo urbano. I reperti archeologici riferibili ai secoli VII e VI a.C. sono scarsi, ma mostrano una persistenza della cultura villanoviana accanto alle prime testimonianze della cultura orientalizzante.\n\"Vel\u00e1thri\" (, il nome etrusco di Volterra), faceva parte della confederazione etrusca, detta dodecapoli etrusca o lucumonie, a partire dalla seconda met\u00e0 del VI secolo a.C. ingrand\u00ec le mura a difesa dell'acropoli fino a raggiungere una circonferenza di circa 1800 metri, in pratica il piano sottostante la vetta del colle; questo processo si complet\u00f2 ai primi del V secolo a.C.. Il re (e gran sacerdote) era detto \"luchmon\" (lucumone). Il nome della citt\u00e0 etrusca \u00e8 ben leggibile nella serie di monete conservate al Museo Guarnacci. In latino la citt\u00e0 assunse il nome di \"Volaterrae\", dal quale derivano il greco \u039f\u1f50\u03bf\u03bb\u03b1\u03c4\u03ad\u03c1\u03c1\u03b1\u03b9 \"Ouolat\u00e9rrai\" e l'attuale nome italiano.\nLe mura, ancora oggi per gran parte visibili, vennero costruite alla fine del IV secolo a.C. ed avevano un'estensione di 7300 metri. Oltre all'accresciuto centro urbano proteggevano anche le fonti, i campi ed i pascoli necessari per far sopravvivere le greggi degli abitanti dei dintorni che si rifugiavano all'interno per salvarsi dai saccheggi che spesso i Galli e i Liguri effettuavano in queste zone.\nDal IV secolo a.C. in avanti i reperti archeologici aumentano ed \u00e8 possibile ripercorrere la storia della citt\u00e0 che raggiunse il suo massimo splendore quando le citt\u00e0 etrusche meridionali (Veio, Tarquinia, Cerveteri, Vetulonia ecc.) iniziarono a decadere a causa della loro vicinanza con la nascente potenza di Roma. Volterra era collocata molto pi\u00f9 lontano e soprattutto era situata su un colle difficilmente accessibile e protetto da mura possenti. In quel periodo la citt\u00e0 ebbe un grande sviluppo della sua economia basata sullo sfruttamento delle miniere di rame e d'argento poste nei dintorni; oltre che di minerali il territorio volterrano era ricco di pascoli, foreste e di attivit\u00e0 agricole. Il vicino fiume Cecina e la sua valle furono la naturale via di comunicazione verso il mare favorendo i commerci. La vita politica e sociale era dominata dall'aristocrazia locale, con a capo la famiglia dei \"Ceicna\", che seppe garantire un notevole benessere e anche una certa indipendenza. La parziale indipendenza venne mantenuta anche quando \"Velathri\" fu costretta, ultima tra le Lucumonie etrusche, a riconoscere la supremazia di Roma e a entrare verso la met\u00e0 del III secolo a.C. nella confederazione italica con il nome di \"Volaterrae\".\nLa citt\u00e0 mantenne dei buoni rapporti con Roma e nel corso della seconda guerra punica forn\u00ec a Scipione grano e navi. La fedelt\u00e0 venne ricompensata e nel 90 a.C. i volterrani ottennero la cittadinanza romana. Pochi anni dopo la citt\u00e0 venne coinvolta nella guerra civile tra Mario e Silla schierandosi con Mario e accogliendo, all'interno delle sue mura, i resti dell'esercito mariano; Silla diresse personalmente l'assedio alla citt\u00e0 che resistette per due anni (82-80 a.C.); dopo i quali, con la popolazione stremata, la citt\u00e0 si arrese subendo un devastante saccheggio. Volterra e i suoi abitanti furono privati del diritto di cittadinanza e il suo territorio fu dichiarato ager publicus. Dopo l'abdicazione di Silla, Volterra, difesa da Cicerone, amico dei \"Caecinae\" (i \"Ceicna\" dell'epoca etrusca) la pi\u00f9 potente famiglia volterrana, riusc\u00ec a ritornare in possesso di gran parte delle terre confiscate e a godere di un periodo di prosperit\u00e0 e di crescita urbanistica testimoniato dalla costruzione del teatro e da un quartiere residenziale posto nell'area di Vallebona.\nMa furono gli ultimi bagliori. La citt\u00e0 era isolata dal punto di vista viario, non era pi\u00f9 necessaria come fortezza dopo l'assoggettamento dei Galli, il trasferimento nella capitale delle famiglie pi\u00f9 ricche e la crisi economica che colp\u00ec i municipi italici nel I secolo d.C. port\u00f2 la citt\u00e0 a decadere in epoca imperiale. In quello stesso I secolo d.C. nacquero a Volterra due dei suoi figli pi\u00f9 celebri: Aulo Persio Flacco nel 34 d.C., e San Lino, eletto nel 67 d.C. secondo papa della storia e martirizzato nel 76 d.C.\nNegli anni della crisi e della decadenza dell'impero romano, Volterra non ha lasciato nessuna notizia di s\u00e9.\nDall'et\u00e0 cristiana al Rinascimento.\nNel V secolo d.C. divenne sede di una diocesi il cui vastissimo territorio ricalcava quello della Lucumonia e del municipio romano; nello stesso secolo venne fondato il tempio di Santa Maria, il primo duomo della citt\u00e0. Si segnala tra i primi vescovi volterrani, Giusto (\u20205 giugno 556), poi divenuto il patrono di Volterra, a cui la tradizione attribuisce il miracolo di aver salvato la citt\u00e0 dall'assedio di Totila nel VI secolo.\nNei secoli seguenti la citt\u00e0 venne governata dai Longobardi e dai Franchi fino ad arrivare al IX - X secolo quando inizi\u00f2 il potere temporale dei vescovi. Il potere vescovile fu favorito dagli imperatori che concessero loro il governo della citt\u00e0 e i vescovi lo estesero alle vicine citt\u00e0 di San Gimignano e Colle Val d'Elsa. Il potere vescovile tocc\u00f2 il suo culmine all'epoca di Galgano Pannocchieschi, vescovo e governatore di Volterra per conto di Federico Barbarossa. Il suo governo dispotico fu anche la causa dell'inizio della rivolta contro quel potere. Lo stesso Galgano venne massacrato dal popolo inferocito sulla soglia del duomo nel 1170. I capi della rivolta anti-vescovile furono i locali signori feudali e gli esponenti della nascente borghesia comunale.\nNel 1208 venne iniziata la costruzione del Palazzo dei Priori, il simbolo e la sede del potere comunale. La costruzione fu veloce e di pari passo calava l'influenza dei vescovi sulla citt\u00e0 che praticamente persero il loro potere alla morte del vescovo Pagano Pannocchieschi nel 1239. Il XIII secolo vide la costruzione di numerose case-torri, delle vere e proprie fortezze private per la difesa delle famiglie nobili, impegnate in frequenti e violente lotte di potere. Nello stesso secolo vennero costruite anche le mura medievali, tuttora esistenti. A cavallo tra il XIII e il XIV secolo anche a Volterra divamparono le lotte tra guelfi e ghibellini; qui le due fazioni erano rispettivamente guidate dalle famiglie Belforti e Allegretti.\nIl comune di Volterra era circondato da potenti vicini come Firenze, Siena e Pisa in piena espansione territoriale, ma grazie a una saggia politica di buone relazioni seppe garantirsi l'indipendenza. Nel 1340 gli Allegretti vennero cacciati dalla citt\u00e0 che a quel punto vide il passaggio dal comune alla Signoria: i Belforti erano ormai i signori di Volterra. Il primo vero signore fu Ottaviano Belforti che politicamente fu molto vicino a Firenze e in particolare a Gualtieri di Brienne. Nonostante la rapida parentesi rappresentata dal Duca d'Atene, Ottaviano rimase signore fino alla morte, giunta nel 1348; i suoi anni di governo videro la costruzione della parte meridionale della Fortezza, soprattutto la torre del Duca d'Atene, localmente nota come \"Femmina\", da cui \u00e8 possibile dominare la citt\u00e0. Il successore di Ottaviano fu il figlio Bocchino, che govern\u00f2 come un tiranno e si alien\u00f2 la fiducia dei volterrani e soprattutto di Firenze. Perso l'appoggio di Firenze, Bocchino cerc\u00f2 di vendere la citt\u00e0 ai pisani ma il popolo insorse e tento di linciarlo; Bocchino riusc\u00ec a scampare al linciaggio ma dopo un processo sommario venne decapitato sulle scale del palazzo dei Priori il 10 ottobre 1361.\nDopo la sua morte i Belforti vennero cacciati dalla citt\u00e0 e Volterra cadde sotto il controllo di Firenze. I fiorentini riconobbero l'indipendenza della citt\u00e0 ma fu solo un atto formale. Nella realt\u00e0 Firenze sceglieva il Capitano del popolo e i Gonfalonieri solo tra persone di sua fiducia e nel 1427 anche qui fu imposta la legge del Catasto fiorentino. Per Firenze Volterra era ormai un suo suddito. Ma i volterrani non si sentivano sudditi e contestarono il provvedimento. Inviarono a Firenze una delegazione che per tutta risposta fu arrestata e tenuta rinchiusa per diversi mesi. I volterrani insorsero in armi e il capo della rivolta fu Giusto Landini: venne cacciato il capitano fiorentino e venne conquistata la fortezza. La nuova indipendenza dur\u00f2 poco, infatti i volterrani si rivolsero a Lucca e Siena per avere aiuti ma le due citt\u00e0 risposero picche. Lo stesso Giusto Landini fu vittima di una congiura ordita contro di lui da alcuni nobili volterrani atterriti dalle conseguenze economiche di uno scontro con Firenze: il Landini venne invitato dagli altri priori a un incontro nel palazzo comunale ma una volta giunto l\u00ec venne gettato da una finestra; accadde il 7 novembre 1429. Firenze ritorn\u00f2 padrona.\nLa definitiva sottomissione di Volterra avvenne nel 1472. Due anni prima erano state scoperte delle miniere di allume il cui sfruttamento aveva riacceso le faide familiari tra i nobili volterrani. Lorenzo il Magnifico ne approfitt\u00f2 e si schier\u00f2 dalla parte della famiglia Inghirami anche se in realt\u00e0 era Firenze e lui stesso a volere il controllo delle miniere. Per riportare ordine in citt\u00e0 venne inviato un esercito composto da 7000 uomini con a capo Federico da Montefeltro; i soldati misero a ferro e fuoco Volterra, la saccheggiarono orrendamente e inoltre buttarono gi\u00f9 quasi tutte le case-torri. Per controllare definitivamente la citt\u00e0 venne ampliata la fortezza dove venne edificata anche la torre detta il Mastio, simbolo della potenza fiorentina.\nVolterra fu trascinata anche nelle vicende della repubblica di Firenze (1527-1530). La citt\u00e0 si schier\u00f2 dalla parte dei Medici, sostenuti dall'imperatore Carlo V e papa Clemente VII. Francesco Ferrucci, commissario della Repubblica, la occup\u00f2 e vi si asserragli\u00f2 con i suoi uomini nell'estate del 1530. La citt\u00e0 venne assediata dalle milizie di Fabrizio Maramaldo e dalle truppe spagnole ma i volterrani dettero aiuto al Ferrucci. L'assedio fu lungo e pi\u00f9 volte vennero tentati degli assalti poi gli imperiali tolsero l'assedio e il saccheggio sembrava scampato. Ma Francesco Ferrucci e i suoi uomini depredarono le case e le chiese di tutto l'oro e l'argento disponibile per farne moneta.\nDal Granducato di Toscana ad oggi.\nDopo il definitivo rientro dei Medici a Firenze, Volterra segu\u00ec le vicende del neonato Granducato di Toscana. Le principali famiglie sono i Lisci, Guidi, Riccobaldi, Lottini, Inghirami, Picchinesi, Buonfidanza, Gherardi, Serguidi, Marchi.\nIl Seicento e il Settecento furono secoli in cui la citt\u00e0 sub\u00ec una grossa flessione demografica causata dalla crisi economica che colp\u00ec la Toscana del tempo e accelerata dalle epidemie di peste del 1630 e del 1656 ma anche dalla disastrosa siccit\u00e0 del 1732. In questo periodo di grande crisi \u00e8 da segnalare la presenza in citt\u00e0 del pittore Salvator Rosa, che ospite delle famiglia Maffei dal 1654 al 1657, lasci\u00f2 qui alcuni suoi lavori. Una ripresa si ebbe dopo il passaggio del Granducato ai Lorena. Nel XVIII secolo la lavorazione dell'alabastro trov\u00f2 nuovi sbocchi commerciali e l'economia cittadina ne benefici\u00f2.\nNel 1796 la citt\u00e0 venne occupata dalle truppe francesi ma nel 1802 le truppe fedeli al Granduca condotte da Inghiramo e Curzio Inghirami cacciarono i francesi. Ma dur\u00f2 poco, infatti dopo l'annessione del Granducato alla Francia, Volterra divenne una sottoprefettura napoleonica. Questo stato di fatto dur\u00f2 dal 1808 al 1814 e in questo periodo numerose opere d'arte vennero rubate dalla citt\u00e0\nIl ritorno al potere dei Lorena, nel 1814, coincise con un momento di ripresa economica e di crescita demografica. Negli anni seguenti si ebbe l'industrializzazione della produzione del sale e il grande sviluppo della manifattura legata alla lavorazione dell'alabastro. Nel 1843 Volterra contava 11.000 abitanti. Gli anni del secondo periodo lorenese videro l'ampliamento delle strade di accesso alla citt\u00e0 e la costruzione del bellissimo Viale dei Ponti dalla cui terrazza si gode di un bello e vasto panorama che va fino al mare a e alla punta di Capo Corso.\nIl Risorgimento vide la costituzione, nel 1849, della Guardia civica, espressione delle aspirazioni liberali dei cittadini. Nel 1860 la quasi totalit\u00e0 della popolazione vot\u00f2 si all'annessione al Regno d'Italia. Il maggior evento della vita volterrana fino alla fine del XIX secolo fu la costruzione dell\"'Asilo per Dementi\", che nel XX secolo divenne uno dei pi\u00f9 grandi d'Italia e la fonte primaria per l'occupazione degli abitanti. Nel 1912 venne inaugurata la linea ferroviaria Saline-Volterra dotata del sistema a cremagliera e rimasta in attivit\u00e0 fino al 1958.\nDurante la seconda guerra mondiale, oper\u00f2 nella zona della foresta del Berignone, la 23\u00aa Brigata partigiana Garibaldi \"Guido Boscaglia\" che contribu\u00ec alla liberazione della citt\u00e0 avvenuta il 9 luglio 1944. Gli anni della guerra sono stati raccontati dallo scrittore, volterrano d'adozione, Carlo Cassola che raccont\u00f2 personaggi ed episodi della vita dei volterrani e in special modo degli alabastrai, fieri antifascisti.\nSimboli.\nLo stemma ha origine antica, fu utilizzato nel 1278, ove era rappresentato un grifone, animale chimerico di origine etrusca, afferrante una biscia, mutata poi in un drago o basilisco, per celebrare la vittoria della parte guelfa su quella ghibellina alla fine delle cruente lotte del XIII secolo. Venne ufficialmente riconosciuto con il decreto del capo del governo del 12 gennaio 1935, e concesso con l'aggiunta degli ornamenti da Citt\u00e0 con l'apposito Decreto del Presidente della Repubblica datato all'8 febbraio 2019.\nMonumenti e luoghi d'interesse.\nArchitetture religiose.\nDuomo di Volterra.\nIl Duomo di Volterra, in stile romanico, fu innalzato a pi\u00f9 riprese tra il XII ed il XIII secolo. L'interno, restaurato nell'Ottocento, presenta elementi tardo-rinascimentali. Il campanile che si erge a lato della facciata \u00e8 un'elegante costruzione quattrocentesca.\nDi fronte al Duomo sorge il Battistero di San Giovanni; edificato nella seconda met\u00e0 del Duecento, presenta una pianta ottagonale con pareti decorate secondo la classica bicromia dei marmi bianchi e verdi, tipica delle costruzioni romaniche. L'edificio \u00e8 sormontato da una cupola.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nTelevisione.\nVolterra fu anche l'ambientazione dello sceneggiato televisivo trasmesso alla Rai Tv Ritratto di donna velata.\nNel novembre 2017, Volterra \u00e8 stata anche luogo di riprese, per la seconda stagione de I Medici e nuovamente per la terza stagione.\nGiochi.\nVolterra \u00e8 il titolo di un gioco da tavolo di Julien Griffon, edito da Steffen-Spiel nel 2020. Si tratta di un gioco astratto per due giocatori dove l'obiettivo \u00e8 quello di possedere a fine partita la torre pi\u00f9 alta. In Italia \u00e8 distribuito da XV Games.\nGeografia antropica.\nFrazioni.\nSecondo lo statuto, il comune di Volterra possiede quattro frazioni:\nAltre localit\u00e0 del territorio.\nImportanti localit\u00e0 del territorio, classificate come agglomerati, sono: Il Cipresso, Montebradoni, Pignano, Ponsano, Prato d'Era, Roncolla, San Cipriano, Sensano, Ulignano, Vicarello.\nAltri piccoli borghi rurali e localit\u00e0 storiche sono invece quelli di Ariano, Berignone, Cozzano, Marmini, Monte Voltraio, Nera, Palagione, San Giusto, Sant'Anastasio, Sant'Ottaviano, Scornello, Spicchiaiola.\nEconomia.\nArtigianato.\nPer quanto riguarda l'artigianato, \u00e8 ancora attiva e diffusa l'arte della ceramica del coccio, rinomata per i metodi di lavorazione tradizionali e per i prodotti tipici locali, oltre alla nota lavorazione dell'alabastro.\nInfrastrutture e trasporti.\nFerrovie.\nIn localit\u00e0 Saline \u00e8 presente la fermata ferroviaria di Volterra-Saline-Pomarance, capolinea della linea per Cecina.\nFino al 1958 la gi\u00e0 citata linea arrivava fino al centro di Volterra attraverso un tracciato a cremagliera, e terminava nella stazione di Volterra.\nStrade.\nDi grande importanza per Volterra \u00e8 la ex SS68 di Val Cecina, che la collega a ovest con la costa e con la SS1 Aurelia.\nAmministrazione.\nGemellaggi.\nLa citt\u00e0 di Volterra \u00e8 gemellata con:\nEsiste un patto di amicizia con:"}
{"id": "34428", "revid": "1516566", "url": "https://it.wikipedia.org/wiki?curid=34428", "title": "San Germano Vercellese", "text": "San Germano Vercellese (\"San German\" in piemontese) \u00e8 un comune italiano di abitanti della provincia di Vercelli in Piemonte.\nVia Francigena.\nIl comune e i territori circostanti sono attraversati dal percorso storico della Via Francigena che, proveniente da Santhi\u00e0, prosegue in direzione di Vercelli.\nStoria.\nSimboli.\nLo stemma del comune di San Germano Vercellese \u00e8 stato riconosciuto con D.P.C.M. del 26 aprile 1955. \u00c8 uno scudo troncato: nella parte superiore, d\u2019azzurro, \u00e8 raffigurato san Germano vestito da vescovo, accompagnato in capo dalla scritta in argento SANCTI GERMANI OPPIDUM; quella inferiore \u00e8 d\u2019argento, alla croce di rosso.\nIl gonfalone municipale \u00e8 un drappo partito di azzurro e di bianco ed \u00e8 stato concesso con decreto del presidente della Repubblica del 7 gennaio 1956.\nSociet\u00e0.\nEvoluzione demografica.\nNegli ultimi cento anni, a partire dal 1911, la popolazione residente \u00e8 dimezzata."}
{"id": "34429", "revid": "1516566", "url": "https://it.wikipedia.org/wiki?curid=34429", "title": "San Giacomo Vercellese", "text": "San Giacomo Vercellese (\"San Giaco\" in piemontese) \u00e8 un comune italiano di 291 abitanti della provincia di Vercelli in Piemonte. Fino al 1964 si chiamava Cascine San Giacomo.\nStoria.\nSimboli.\nLo stemma e il gonfalone del comune di San Giacomo Vercellese sono stati concessi con decreto del presidente della Repubblica del 29 dicembre 1995.\nLo stemma \u00e8 partito semitroncato: nel primo, d\u2019azzurro, alla figura di san Giacomo apostolo, in maest\u00e0, nell\u2019atto di benedire, con una mano, e tenente con l\u2019altra la palma del martirio di verde; nel secondo, d\u2019argento, alla croce di rosso; nel terzo, di verde, alla pianta di riso sradicata d\u2019oro."}
{"id": "34430", "revid": "260676", "url": "https://it.wikipedia.org/wiki?curid=34430", "title": "Santhi\u00e0", "text": "Santhi\u00e0 (\"Santi\u00e0\" in piemontese) \u00e8 un comune italiano di abitanti, importante crocevia in provincia di Vercelli, in Piemonte, comunicante con la provincia di Biella e la citt\u00e0 metropolitana di Torino, nella Pianura Padana occidentale tra San Germano Vercellese, Cavagli\u00e0 e Tronzano Vercellese.\nStoria.\nSanthi\u00e0 \u00e8 stata probabilmente abitata sin dall'et\u00e0 del Bronzo, come dimostrano alcuni ritrovamenti preistorici. La zona fu successivamente abitata dai Liguri e dai Celti libici e pass\u00f2 al dominio romano alla fine del II secolo a.C..\nRicevette le denominazioni di \"Vicus Viae Longae\" e poi, in epoca cristiana, fu dedicata a Sancta Agatha, di cui si deriva il nome attuale. Con questa denominazione \u00e8 menzionata in un documento dell'anno 999, per il quale Ottone III cedeva al Vescovo Leone di Vercelli alcuni territori e beni, tra i quali tutto l'oro della contea di \"Sancte Agathe\". Rimase sotto il dominio dei Vescovi di Vercelli fin quando fu conquistata dai Visconti di Milano. Nel 1377 la citt\u00e0 si consegn\u00f2 ad Amedeo VI di Savoia, detto il Conte Verde.\nIn epoca rinascimentale e barocca Santhi\u00e0 fu frequente scenario di battaglie tra francesi e spagnoli, in particolare durante la guerra tra Francesco I di Francia e Carlo V (il cui Gran Cancelliere era Mercurino Arborio di Gattinara), con notevoli sofferenze per la popolazione.\nTra il 30 aprile ed il 1\u00ba maggio 1945, con la seconda guerra mondiale ormai conclusa, la cittadina venne assaltata e saccheggiata dalla 5. Gebirgs-Division nazista, reparto resosi responsabile poche ore prima della strage di Grugliasco e Collegno. Nel corso delle operazioni vennero massacrate una cinquantina di persone tra partigiani e civili.\nSimboli.\nLo stemma di Santhi\u00e0 \u00e8 stato riconosciuto con decreto del capo del governo del 7 aprile 1937.\nIl gonfalone municipale \u00e8 un drappo partito di bianco e di rosso ed \u00e8 stato concesso con decreto del presidente della Repubblica del 20 aprile 1960.\nOnorificenze.\nSanthi\u00e0 \u00e8 tra le citt\u00e0 decorate al valor militare per la guerra di liberazione, insignita della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nTali monumenti furono purtroppo demoliti nel corso del XIX secolo in occasione del riassetto del centro storico.\nVia Francigena.\nIl territorio comunale ed il concentrico di Santhi\u00e0 sono una tappa importante del tracciato storico della Via Francigena, proveniente da Roppolo e Cavagli\u00e0 e dirigentesi successivamente verso San Germano Vercellese e Vercelli.\nCultura.\nEventi.\nIl Carnevale Storico di Santhi\u00e0 \u00e8 il pi\u00f9 antico carnevale del Piemonte, del quale si ha traccia almeno fin dal 1328.\nInfrastrutture e trasporti.\nData la sua localizzazione geografica Santhi\u00e0 \u00e8 punto di incrocio tra varie autostrade e linee ferroviarie. Si trova infatti alla biforcazione tra l'A4 Torino-Trieste con due raccordi che la collegano alle autostrade A26 e A5, rispettivamente: la diramazione A26-A4 Stroppiana-Santhi\u00e0 e la diramazione A4/A5 Ivrea-Santhi\u00e0.\nPer quanto riguarda il trasporto ferroviario \u00e8 situata sull'asse Torino-Milano e dalla stazione si dipartono le linee per Biella e per Arona (dal 2012 senza traffico).\nTra il 1882 e il 1933 Santhi\u00e0 fu capolinea di una tranvia a vapore per Ivrea.\nSport.\nSanthi\u00e0 dispone di un campo di atletica, predisposto per vari tipi di sport\nCalcio.\nL'A.S.D Santhi\u00e0 Calcio, fondato nel 1903, nei tardi anni sessanta ha disputato alcuni campionati di Promozione, allora massimo livello regionale. Ritornato in promozione nella stagione 2000-2001, \u00e8 stato successivamente promosso in Eccellenza nel 2005 e nel 2009-'10 ha avuto accesso alla Serie D, per ripescaggio.\nIl colore sociale \u00e8 il granata, con bordi bianchi.\nIl campo sportivo comunale \"Pairotto\" ha una tribuna da 500 spettatori."}
{"id": "34432", "revid": "1516566", "url": "https://it.wikipedia.org/wiki?curid=34432", "title": "Scopa (Italia)", "text": "Scopa (\"Scoa\" in piemontese; \"Skud\" in walser) \u00e8 un comune italiano di 373 abitanti della provincia di Vercelli in Piemonte.\nGeografia fisica.\nScopa \u00e8 un piccolo paese del Piemonte situato nella parte nord-occidentale della provincia di Vercelli, nella Valsesia settentrionale. Il territorio comunale di Scopa presenta delle variazioni altimetriche molto accentuate: il fondovalle \u00e8 posto a circa 622 metri di quota - ed \u00e8 qui che si concentra l'abitato - mentre il punto pi\u00f9 alto \u00e8 a 1883 m s.l.m.\nOrigini del nome.\nSecondo alcuni il nome Scopa deriva dal vocabolo latino \"scopa\", a indicare la pianta i cui rami erano utilizzati per scopare. Per altri, invece, il termine deriverebbe dal piemontese \"scup\" nel senso di \"potatura\" .\nStoria.\nNon sono mai state recuperate notizie relative ai primi insediamenti nella zona: il nome Scopa appare per la prima volta nel XIII secolo nel documento (giuramento di \"cittadinatico\"), datato 1217, di ratifica della sottomissione dei valsesiani al comune di Vercelli.\nNel 1306 a Scopa si riunirono le truppe dei valsesiani per scacciare l'eresiarca Fra' Dolcino. In seguito, dal 1350, Scopa \u00e8 stata sottoposta alla dominazione del Ducato di Milano visconteo fino al 1703, anno in cui \u00e8 stata ceduta a Vittorio Emanuele I di Savoia.\nSimboli.\nLo stemma e il gonfalone del comune di Scopa sono stati concessi con decreto del presidente della Repubblica del 26 ottobre 1955.\nLo stemma \u00e8 troncato da una fascia ondata d\u2019argento: nel primo, su uno sfondo costituito da una catena di montagne al naturale, \u00e8 raffigurato un campanile d\u2019argento, nascente dalla partizione; nel secondo, di verde, la testa di un camoscio.\nIl gonfalone municipale \u00e8 un drappo di verde.\nMonumenti e luoghi d'interesse.\nTra i beni artistici di Scopa vi sono alcuni edifici religiosi:"}
{"id": "34433", "revid": "125258901", "url": "https://it.wikipedia.org/wiki?curid=34433", "title": "Copertino", "text": "Copertino (\"Cupirtinu\" in dialetto salentino) \u00e8 un comune italiano di abitanti della provincia di Lecce in Puglia.\nSituato nel Salento occidentale, ha dato i natali a san Giuseppe da Copertino.\nGeografia fisica.\nDal punto di vista meteorologico Copertino rientra nel territorio del Salento meridionale che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai , mentre quella del mese pi\u00f9 caldo, agosto, si aggira sui . Le precipitazioni medie annue, che si aggirano intorno ai , presentano un minimo in primavera-estate ed un picco in autunno-inverno.\nFacendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle Serre salentine che creano un sistema a scudo. Al contrario le correnti autunnali e invernali da sud-est, favoriscono in parte l'incremento delle precipitazioni, in questo periodo, rispetto al resto della penisola.\nStoria.\nOrigini.\nSecondo la tradizione la cittadina sorse nel 560 o nel 615 d.C. dall'unione degli abitanti dispersi dei casali di \"Mollone\", \"Casole\", \"Cigliano\", e \"Cambr\u00f2\"; verosimilmente il suo sviluppo potrebbe attestarsi nel 924 anno in cui i saraceni distrussero quei casali e straziarono la vicina Nard\u00f2. Raccolti in un agglomerato preesistente di origine bizantina, gli abitanti superstiti dettero vita ad una nuova comunit\u00e0 che chiamarono dapprima \"Cittadella\", ma che in seguito stabilirono di denominare \"Conventino\", poi \"Cupertino\" ed infine \"Copertino\". Quale arma civica scelsero un albero di pino con le radici affioranti e ai lati del tronco apposero le lettere C e P per significare la neonata \"Conventio Populorum\". Dunque, il primo fenomeno di aggregazione di popolazione nel territorio di Copertino ebbe inizio con la dominazione bizantina nel Salento.\nDal XI al XIV secolo.\nIl contesto storico di Copertino, dopo la dominazione bizantina, risulta pi\u00f9 chiaro, in quanto le dinastie normanno-svevo-angioine che si succedettero privilegiarono la cittadina di strutture attrattive per la popolazione. Scesi a patti col pontefice Niccol\u00f2 II, i Normanni si insediarono nell'Italia meridionale e nel 1088, per volont\u00e0 del conte Goffredo edificarono in Copertino un tempio di rito latino per contrapporlo a quello di San Nicola di rito greco. Si tratta dell'attuale Chiesa Matrice che nel 1235 lo svevo Manfredi di Sicilia volle dedicare alla Vergine delle Nevi. Altra testimonianza tangibile della loro presenza in Copertino la si riscontra in alcuni tessiture murarie del Castello. A quell'epoca Copertino \u00e8 definito ancora \"casale\" essendo privo di adeguata recinzione muraria ed i diritti feudali appartenevano a Francesco Maletta.\nNella seconda met\u00e0 del Duecento, quando l'agguerrito esercito di Carlo d'Angi\u00f2 annient\u00f2 definitivamente gli Svevi, il casale di Copertino (insieme a quello di Carpignano), fu infeudato a Guido e Filippo De Pratis. Da questi pass\u00f2 a Gualtieri di Brienne, duca di Atene e conte di Lecce, il quale complet\u00f2 il maschio iniziato dagli Svevi e apport\u00f2 ulteriori ampliamenti al castello. I Brienne, e successivamente i d'Enghien, loro eredi, divennero signori di un vasto territorio che elevarono a contea. Ne fu capoluogo Copertino e comprendeva le terre di Galatone, Leverano e Veglie. Con il matrimonio di Maria d'Enghien, contessa di Lecce e di Copertino, con Raimondo Orsini del Balzo la contea fu inserita nel principato di Taranto. In occasione del matrimonio di Caterina loro figlia con il cavaliere francese Tristano di Chiaromonte, la contea pass\u00f2 al governo di quest'ultimo il quale ne elev\u00f2 gradualmente il suo capoluogo. Fu proprio il conte Tristano, secondo la transunzione di alcuni atti, che nel 1430 fece cingere per primo l'ellittico centro antico di Copertino. Si dice che costui allacci\u00f2 buoni rapporti con il clero locale. Ma divenne ancor pi\u00f9 famoso quando dette in moglie la figlia Isabella di Chiaromonte all'aragonese Ferrante, figlio di Alfonso d'Aragona ed erede al trono di Napoli.\nSul finire del XIV secolo la popolazione locale, come del resto tutte quelle dei centri feudali, si raggrupp\u00f2 nell'Universitas allo scopo di regolare i rapporti giurisdizionali tra il potere elettivo del popolo e gli ufficiali della regia Bagliva che rappresentavano gli interessi dei feudatari. A fianco dell'Universit\u00e0 lottava pure il clero che non accettava il controllo della curia vescovile per esserne esente in virt\u00f9 di antichi privilegi.\nDal XV al XVI secolo.\nTra la fine del Quattrocento e la prima met\u00e0 del Cinquecento Copertino era divenuto un interessante polo commerciale grazie soprattutto alle infinite distese di uliveti i cui frutti venivano macinati in numerosi frantoi ipogei, mentre l'olio veniva trasportato nel vicino porto di Gallipoli per essere spedito nei paesi nordici. Questo relativo benessere economico favor\u00ec l'accentramento della popolazione e quindi un lento ma progressivo incremento demografico.\nNell'antico centro abitato sorger\u00e0 il Convento di San Francesco. Con l'avvento degli Aragonesi al potere, i quali lo conquistarono con l'aiuto dell'esercito spagnolo e alcuni cavalieri albanesi, nel 1498 la contea di Copertino fu concessa ai Castriota Granai, albanesi appunto, in segno di gratitudine per l'aiuto prestato. Con la loro presenza, durata quasi tutta la prima met\u00e0 del Cinquecento, Copertino visse il periodo aureo della sua storia.\nA Giovanni Castriota Granai si deve la ristrutturazione del complesso monastico di Casole per affidarlo ai Minori osservanti. Suo padre Alfonso, generale di Carlo V, ampli\u00f2 e fortific\u00f2 la cinta muraria. A ridosso della chiesa Matrice fond\u00f2 il Monastero di Santa Chiara il cui badessato, fino al Settecento, fu retto da tutta una generazione di Castriota. Ma l'opera che maggiormente lo consegn\u00f2 alla storia copertinese fu l'ampliamento del vecchio maniero il cui progetto affid\u00f2 all'architetto militare Evangelista Menga. Di pari importanza fu anche lo sviluppo dell'edilizia civile incrementato dalla borghesia che scelse di stanziare a Copertino lusingata dagli stessi Castriota. Con la scomparsa di Antonio, ultimo discendente maschio di Alfonso Castriota, la contea di Copertino pass\u00f2 alle dipendenze del Viceregno spagnolo che nel frattempo aveva scalzato la dinastia aragonese. Fu, questa, l'epoca del baronaggio forestiero che si infiltr\u00f2 e trasform\u00f2 la popolazione al punto tale da farla sentire spagnola per tendenza, per lezioso cerimoniale e per umiliante soggezione al Consiglio madrileno. La contea di Copertino fu, quindi, messa all'asta e, nel 1557, venne acquistata da Vittoria D'Oria, madre dell'arrendatore genovese Uberto Squarciafico per ducati. Da questi pass\u00f2 a Giulio Cesare che, morto senza eredi maschi, nel 1582 la trasfer\u00ec a sua sorella Livia che, sposando Galeazzo Pinelli, la possedette col titolo di marchesato.\nSul finire del XVI secolo i copertinesi godevano un relativo benessere. \u00c8 il Rinascimento di cui risente l'architettura civile e il cui risultato sar\u00e0 la nascita di sontuosi palazzi con prospetti che saranno resi eleganti da immancabili mignani. Secondo una tradizione epigrafico-umanistica, inoltre, sulle trabeazioni di diverse dimore civili, vengono incisi motti latini che riflettono le doti umanistiche di chi le abitava. Sorgono le prime abitazioni fuori le mura che contribuiranno alla gemmazione del cosiddetto Borgo, polarizzato dal convento e dalla chiesa dei Domenicani e cernierato dal rinascimentale palazzo Capozza. Infatti, le mura del centro abitato, con i suoi ventitr\u00e9 torrioni e le due porte denominate del Castello a nord-est e del Malassiso a sud-est, costituiscono uno spazio decisamente angusto in confronto alla sua evoluzione demografico-spaziale. Se ne accorsero i francescani che nel feudo di Cigliano eressero un secondo convento, una grancia che chiamarono della Grottella. E, sul finire del Cinquecento vi giunsero anche i padri Cappuccini. Ben sei complessi conventuali, quindi, vi sorgevano sul finire del XVI secolo. L'incessante sviluppo e la diffusione della cultura umanistica, sui quali presidiava la religiosit\u00e0 del peccato, indussero i laici e il clero a costituire un Ospedale capace di far fronte alle richieste dei pellegrini, dei malati e dei pi\u00f9 poveri del paese.\nMa Copertino non fu solo terra di monaci e di preti. Qui, nel 1580 ad opera del canonico don Cesare Desa sorse anche la prima tipografia stabile di tutta la Terra d'Otranto. Ma parallelamente all'arte della stampa si andava affermando anche quella pittorica con la presenza di Gianserio Strafella. Intanto agli Squarciafico erano subentrati i Pignatelli. Anna Francesca Pinelli e il principe di Belmonte, Antonio Pignatelli, infatti, furono i padroni e i signori di Copertino fino all'eversione della feudalit\u00e0.\nDal XVII al XVIII secolo.\nSiamo nel Seicento, dunque, e Copertino vive i fasti della storia con i prodigi del suo figlio maggiore: fra Giuseppe Desa da Copertino. Un francescano dai miracolosi prodigi che, dopo il transito terreno, la Chiesa elev\u00f2 agli onori degli altari. Pervaso di religiosit\u00e0 e di misticismo questo secolo fu, per Copertino, quello in cui si segnalavano anche i prodigi del riformato fra Silvestro Calia e quelli del domenicano padre Michele Marzano. Mentre per l'arte, faceva parlare di s\u00e9 la pittura controriformista del cappuccino fra Angelo da Copertino. Per la scultura emergeva Giovanni Donato Chiarello e per l'architettura Ambrogio Martinelli. Tra i costruttori vanno citati Adriano Preite, Evangelio Profilo e la famiglia di capomastri Verdesca.\n\u00c8 noto che il Settecento fu segnato da carestie, terremoti e pestilenze. Ma Copertino, se sembr\u00f2 sfuggire a questi infausti eventi, non pot\u00e9 salvarsi, invece, dalla morsa fiscale dei Borbone che, proprio nel 1742, sferrarono quell'ingegnoso attacco che si chiam\u00f2 Catasto onciario. La rivoluzione napoletana del 1799 apr\u00ec le porte del Regno di Napoli ai francesi. Teoricamente scomparvero le angherie feudali (decime e ridecime baronali), ma persistette la prepotenza di chi mal sopportava di essere stato privato di tanto gratuito benessere. Il matrimonio tra la figlia di Francesca Pinelli ed Antonio Pignatelli, Francesca Paolina, con Angelo Granito di Belmonte, infatti, rappresent\u00f2 l'ultima nota di una feudalit\u00e0 titolata, ma ormai priva di potere.\nDal XIX secolo in poi: l'era contemporanea.\nPer Copertino inizia l'era contemporanea. Un lungo e faticoso cammino interesser\u00e0 il paese, il quale impiegher\u00e0 tutto l'Ottocento per scrollarsi quei retaggi di un feudalesimo che ne aveva blindato il sapere e le energie dei suoi uomini. La legislazione dei napoleonidi, infatti, non trover\u00e0 ancora uomini pronti a riscattare Copertino da lungo torpore. Il Regio Demanio collocher\u00e0 ancora una volta uomini avidi di cose e di potere. La ridefinizione dei confini territoriali non assegner\u00e0 a Copertino nemmeno una marina, nonostante in antico regime i copertinesi provvedessero alla manutenzione della torre Squillace (o Scianuli). I suoi conventi e le sue chiese saranno depredati da cosiddetti ricevitori del Demanio che si impossesseranno delle opere d'arte o le faranno migrare altrove. Al breve periodo dei napoleonidi subentrarono nuovamente i Borbone. Gli animi dei copertinesi cominciarono a ribellarsi.\nSi costituiranno anche qui sette carbonare con l'unico scopo di sensibilizzare gli animi a fare l'Italia unita. Le lotte si susseguirono fino a quando anche i Borbone non cederanno il passo alla volont\u00e0 plebiscitaria. I copertinesi chiamati al voto plebiscitario furono, dunque, . In Terra d'Otranto votarono \"si\" in mentre i \"no\" furono solo 929. Finalmente, il 21 gennaio 1861 venivano fissate le prime elezioni politiche. Il 14 marzo si apriva a Torino il primo Parlamento italiano. All'indomani dell'unificazione nazionale Copertino attraverser\u00e0 una seconda faticosa fase di crescita. Tutti gli sforzi furono indirizzati alla bonifica del centro urbano, a rendere le strade praticabili ed applicare tutta una serie di regolamenti che ne scandiranno il vivere civile. Un circolo di lettura, un teatro comunale, l'illuminazione delle strade con lampioni a petrolio sanciranno definitivamente l'affermazione della citt\u00e0 borghese.\nNuovo slancio ebbe la cultura copertinese, con la costruzione, durante il Fascismo, della prima scuola, situata in via Roma e che ora prende il nome di I Istituto Comprensivo.\nSimboli.\nDescrizione dello stemma:\nMonumenti e luoghi d'interesse.\nArchitetture religiose.\nBasilica di Santa Maria \"ad Nives\".\nLa Basilica di Santa Maria ad Nives sorse nel 1088 per volont\u00e0 del conte Goffredo il Normanno e fu intitolata alla Vergine Assunta. Nel 1235 Manfredi, principe di Taranto e conte di Copertino la elev\u00f2 a basilica regia intitolandola alla Vergine delle Nevi.\nSantuario San Giuseppe da Copertino.\nLa costruzione del Santuario di San Giuseppe fu pensata nel 1753 anno della beatificazione di fra Giuseppe Desa. Nel 1754, dopo una serie di incomprensioni tra alcuni privati e l'Universitas, su disegno del copertinese Adriano Preite si dette inizio ai lavori. Fu necessario abbattere un tratto delle mura e la chiesa di San Salvatore. Come si leggeva in un'epigrafe scomparsa, la chiesa fu terminata nel 1758.\nL'edificio \u00e8 a pianta centrale ed \u00e8 coperto a volta. Nel 1872 fu ingrandito con la realizzazione dell'attuale vano absidale. Un'iscrizione sulla parte esterna dell'abside rimanda al costruttore Quintino Lupo. Il suo interno \u00e8 sobrio, elaborato da eleganti stucchi, contrapposto ad una facciata concava, di media elevatura, ma sinuosa per i grandi moduli e le volute in carparo. All'interno vi sono custodite numerose reliquie del Santo tra cui il cuore, giunto a Copertino da Osimo il 7 aprile 1953. L'edificio comprende anche la piccola stalla in cui Franceschina Panaca diede alla luce Giuseppe Maria Desa. Il misero ambiente seicentesco si presenta col tetto a capanna fatto di paglia, canne e tegole, i muri scrostati, un camino e due stipetti a muro.\nSi tratta di una piccola casa ad unico vano appartenuta a Felice Desa, padre di Giuseppe. Qui, Franceschina Panaca diede alla luce Brigida (1587), Pietro (1591), Margherita (1595) e Livia (1601). Tutti fratelli di Giuseppe che, tranne Livia, morirono in et\u00e0 giovanile. Dopo la morte di Felice Desa, la casa pass\u00f2 a Franceschina che nel 1623 la cedette alla figlia Livia. In seguito fu venduta a privati e solo nel 1753, in occasione della beatificazione di fra Giuseppe, venne acquistata dai Frati minori i quali ne fecero una cappella, modificandone il prospetto con l'intento di collocarvi al vertice la statua del Beato.\nL'interno ospita sulla parete sinistra un dipinto su tela della fine dell'Ottocento che raffigura l'agonia di mamma Franceschina (1645) assistita dalla figlia Livia e da altri religiosi; nella parte superiore del dipinto \u00e8 raffigurato San Giuseppe, allora presso il convento di Assisi, che appare alla madre.\nSantuario della Grottella.\nIl Santuario della Grottella, con l'annesso convento, \u00e8 situato alla periferia del paese e fu il luogo di molte estasi di San Giuseppe da Copertino.\nLa storia del santuario ha inizio nel XVI secolo, quando tra i cespugli fu rinvenuta una grotta sotterranea, sulla parete della quale era dipinta un'icona bizantina della Madonna. Nel 1577 si edific\u00f2 l'attuale edificio, ampliato successivamente nella seconda met\u00e0 del Settecento con l'aggiunta di altari barocchi, di affreschi parietali e di una cappella dedicata a San Giuseppe. L'altare maggiore del Seicento contiene l'affresco della Vergine.\nNel 1618, i Francescani diedero inizio alla costruzione dell'adiacente convento, il quale fu oggetto della soppressione innocenziana del 1652. Fu riaperto dopo circa trent'anni e ingrandito. Soppresso per la seconda volta nel 1862, fu riaperto nel 1954.\nIl grande parco che si estende dinanzi al Santuario viene utilizzato per ospitare importanti manifestazioni musicali e artistiche. Il 19 settembre 2005 \u00e8 stato teatro del concerto gratuito dei Negramaro (con la partecipazione di Franco Califano).\nChiesa e monastero di Santa Chiara.\nLa chiesa e il monastero di Santa Chiara furono fondati nel 1545 per volont\u00e0 del feudatario Alfonso Castriota.\nIl complesso claustrale fu significativamente rimaneggiato nei primi decenni del XVIII secolo. La dimora delle clarisse fu ampliata ed il suo interno fu decorato con stucchi. La chiesa, ricostruita quasi ex novo, perse le originarie linee architettoniche cinquecentesche e venne trasformata in un edificio barocco. Fu officiata dalle monache claustrali le quali vi rimasero fino alla soppressione murattiana. Per circa 150 anni, dal 1826 la chiesa fu sede della Confraternita di San Salvatore e Morti.\nChiesa e convento dei Domenicani.\nIl complesso conventuale dei Domenicani, fondato col titolo di \"Santa Maria dell'Idria\" sul luogo di un'antichissima cappella, risale al Cinquecento. Infatti, nel 1570 per volont\u00e0 dell'arcivescovo di Nard\u00f2 Ambrogio Salvio, venne edificata una chiesa nella quale fu trasferita un'immagine della Vergine, che secondo le fonti dell'epoca, si considerava miracolosa.\nL'attuale struttura \u00e8 il frutto di numerosi rifacimenti effettuati nel corso dei secoli in seguito a crolli accidentali. L'ultima modifica sostanziale ha interessato l'edificio tra il 1930 e il 1959; in questo trentennio vennero costruite le navate laterali e fu eretto l'attuale campanile. Delle originarie opere architettoniche rimangono due altari barocchi, un affresco riproducente \"la Piet\u00e0\" e una tela raffigurante la Madonna del Rosario (1612), opera del pittore gallipolino Gian Domenico Catalano. Nel 1919 divenne la sede della seconda parrocchia di Copertino.\nResti del convento di San Francesco.\nIl Convento di San Francesco sorse tra il 1415 e il 1417 per volont\u00e0 del teologo francescano fra Luca da Copertino, accanto all'antica chiesa di San Nicola di rito greco. Constatato lo stato di abbandono di questa chiesa fra Luca fu spinto a chiederla al vescovo per conto dell'Ordine, con la promessa di costruirvi accanto un convento per i frati.\nNel XVI secolo il complesso conventuale fu ingrandito. L'imponente prospetto della chiesa ad unica navata era rivolto ad occidente; la torre campanaria conteneva quattro campane; il presbiterio e l'altare maggiore erano ricchi di statue e reliquie di santi. Nel 1536 fu realizzato un coro di ventidue sedie. Nel 1609 Giovanni Donato Caputo, padre provinciale dell'Ordine e zio di San Giuseppe, fece realizzare il chiostro. Nel 1720 i frati dotarono la chiesa di un organo con otto registri.\nLa chiesa \u00e8 legata alle vicende di San Giuseppe da Copertino. Infatti, tra il 1611 e il 1615 Giuseppe Desa veniva portato quasi ogni giorno dalla madre Franceschina Panaca per invocare la sua guarigione dalle piaghe che ne ricoprivano il corpo. In questa chiesa avvenne la guarigione di Giuseppe.\nI decreti murattiani ne segnarono il declino e sul finire del XIX secolo dovette lasciare il posto a nuovi edifici.\nChiesa di Santa Maria di Casole.\nLa Chiesa di Santa Maria di Casole sorge fuori dal centro urbano, sulla strada provinciale Copertino-Nard\u00f2. La chiesa, attorno alla quale sono ancora visibili i resti del convento che la circondavano, faceva parte del casale medievale di \"Casole\". I primi documenti che attestano l'esistenza di questo casale risalgono al 1274. Tuttavia, il primo insediamento abitativo si svilupp\u00f2 prima dell'anno Mille ad opera dei monaci basiliani.\nL'attuale fisionomia della chiesa risale alla prima met\u00e0 del Cinquecento, quando venne ricostruita in seguito a una distruzione effettuata da scorrerie turche. Presenta un sobrio prospetto a capanna e due ali laterali con finestre. Sul portale d'ingresso si apre una lunetta recante un affresco della Vergine tra San Francesco e Sant'Antonio. L'interno, a tre navate, ha una copertura a volta realizzata nel 1668; la copertura delle navate laterali \u00e8 invece a volta a crociera costolonata. Sono presenti alcuni altari, resti degli affreschi originari e un particolare coro con tre nicchie per lato disposte in diagonale. Dell'adiacente convento rimangono solo alcuni ruderi.\nCappella di Santa Maria delle Grazie.\nL'attuale redazione della cappella risale alla seconda met\u00e0 del Cinquecento. Essa fu edificata sulle rovine di un precedente edificio del Quattrocento, intitolato al culto di San Pietro.\nLa cappella \u00e8 a pianta rettangolare e ad unica navata con volta a botte lunettata. La facciata \u00e8 alquanto sobria, coronata dalla presenza di un minuscolo campanile a vela. Gli affreschi, raffiguranti la Vergine tra San Pietro e San Paolo, risalgono al 1707. Ai lati vi sono collocate due tele di notevoli dimensioni realizzate da fra Angelo da Copertino, noto pittore cappuccino. La prima, entrando a destra, raffigura la Vergine tra santi ed \u00e8 firmata \"F. Angelus a Cupertino per sua devozione pingebat 1682\". L'altra raffigura le stimmate di San Francesco.\nLa cappella \u00e8 una delle principali attestazioni del culto mariano cittadino fondate sulle rovine di un culto medievale radicato alla tradizione dell'approdo dell'apostolo Pietro sulle coste salentine.\nCripta di San Michele Arcangelo.\nLa cripta si trova nelle campagne a sud del paese, presso la \"masseria li Monaci\". Un'iscrizione presente all'interno ricorda che la cripta fu voluta nel 1314 dal cavaliere Sour\u00e8, da sua moglie e dai suoi figli e che fu affrescata da Nicola e Demetrio da Soleto.\nInteramente scavato nella roccia, l'ipogeo misura e la volta, sorretta da due pilastri, ha un'altezza di 2,60 metri. L'interno possiede due altari; quello centrale, che serviva per la preparazione e consacrazione delle Sacre Specie, presenta un affresco raffigurante il \"Crocifisso, la Madonna e San Giovanni Evangelista\"; quello della navata sinistra contiene un affresco con \"San Giovanni Evangelista\"; un affresco con \"San Michele Arcangelo\" \u00e8 posto sulla parete destra. Di particolare interesse \u00e8 la decorazione del soffitto, dalla quale emerge un cielo stellato.\nArchitetture civili.\nPalazzo Pappi.\nPalazzo Pappi era la residenza della facoltosa famiglia Pappi estintasi gi\u00e0 alla fine del Settecento. Della struttura originaria rimane soltanto un caratteristico portale cinquecentesco.\nIl portale dei Pappi, realizzato in pietra leccese e situato all'interno dell'omonima corte, rappresenta un singolare esempio di architettura rinascimentale, a difesa dell'elegante edificio. Il progetto per la realizzazione del portale sarebbe stato eseguito da Evangelista Menga, progettista del locale castello. Il portale bugnato \"catalano-durazzesco\" \u00e8 inquadrato da grate lapidee traforate. L'arco a tutto sesto \u00e8 chiuso da una chiave finemente lavorata, sormontata dall'arma nobiliare dei Pappi, raffigurante un leone rampante. Nonostante la cura riservata, le grate laterali all'arco, paragonabili ad un raffinato merletto, non hanno resistito all'aggressione degli agenti atmosferici. Con il recente restauro, le parti logorate sono state sostituite e consolidate.\nAltri palazzi.\nPalazzo Ventura.\nPalazzo Ventura costituiva la residenza della famiglia omonima, stabilitasi a Copertino nel XV secolo. Della loro dimora resta il pregevole portale, arricchito nel corso del Settecento con stucchi e motivi barocchi. Il palazzo, abbandonato dalla famiglia verso la fine dell'Ottocento, fu ceduto alla \"Parrocchia Santa Maria ad Nives\" nel 1950. La struttura venne adibita a centro educativo e sub\u00ec radicali manomissioni e ampliamenti che ne oscurarono l'originario profilo cinquecentesco.\nPalazzo Prence.\nCome per gli altri palazzi cittadini, anche Palazzo Prence sub\u00ec sostanziali rifacimenti nel corso dei secoli. Tuttavia \u00e8 possibile ancora distinguere tracce originarie del Seicento come alcuni affreschi interni, le volte a botte lunettata e il portale d'ingresso. Quest'ultimo, opera del Chiarello, \u00e8 sormontato da una statua di San Michele Arcangelo che uccide il drago.\nArchitetture militari.\nCastello.\nL'attuale castello, progettato dall'architetto Evangelista Menga per volont\u00e0 di Alfonso Castriota e completato nel 1540, ingloba una fortezza sorta in epoca normanna ed ampliata successivamente dagli Angioini.\nHa una pianta quadrangolare ai cui vertici si innestano quattro possenti baluardi a lancia. Lungo il perimetro si misurano novanta feritoie distribuite su tre ordini separati da una cornice marcapiano. Dall'esterno \u00e8 possibile distinguere il maschio a base scarpata realizzato nel XIII secolo. Il portale di gusto catalano-durazzesco, le cui decorazioni sono realizzate in calcarenite locale integrate con stucchi, \u00e8 tipicamente celebrativo. Nel cortile interno corrono enormi gallerie di collegamento ai bastioni. Sulla sinistra sorge il porticato Pinelli-Pignatelli. Sulla destra \u00e8 presente la cappella di San Marco, interamente affrescata dal pittore manierista Gianserio Strafella. All'interno, negli ambienti residenziali cinquecenteschi, \u00e8 presente una cappella gentilizia dedicata a Santa Maria Maddalena, con affreschi del Quattrocento, rinvenuta durante i lavori di restauro.\nNel 1886 il castello fu dichiarato monumento nazionale e nel 1955 sottoposto alle norme di tutela.\nPorte della citt\u00e0 vecchia.\nPorta di San Giuseppe.\nNel 1430 fu il conte Tristano di Chiaromonte a far erigere il primo perimetro murario di Copertino e questa porta, detta originariamente \"del Castello\" rappresent\u00f2 per un secolo l'unica via di accesso all'abitato. Nel XVII secolo, secondo i canoni controriformistici, la parte interna fu completamente affrescata con figure di santi, tra cui Sant'Oronzo. Nel 1754, in occasione della beatificazione di San Giuseppe il sindaco, Giulio Cesare Lezzi, la trasform\u00f2 in arco di trionfo in onore del Beato concittadino.\nPorta del Malassiso.\nFino al 1895 al posto della colonna votiva di San Sebastiano sorgeva l'antica porta del Malassiso, la seconda dopo quella detta \"del Castello\", realizzata in seguito al rifacimento e all'ampliamento della cinta muraria, voluto nel 1540 da Alfonso Castriota. Al vertice di questa porta vi era la seicentesca statua raffigurante San Sebastiano, primo protettore della citt\u00e0. Dopo l'atterramento, la statua fu conservata nella vicina chiesa dei padri Domenicani e rimessa sull'attuale colonna nel 1925.\nSociet\u00e0.\nEtnie e minoranze straniere.\nAl 31 dicembre 2020 risultano risiedere a Copertino 684 cittadini stranieri. Le comunit\u00e0 pi\u00f9 numerose sono:\nDialetto.\nIl dialetto parlato a Copertino \u00e8 il dialetto salentino nella sua variante centrale che corrisponde al dialetto leccese. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nEsistono a Copertino cinque scuole dell'infanzia statali e una scuola dell'infanzia \"Moschettini\" privata paritaria; quattro scuole primarie; tre scuole medie inferiori; l'IISS \"Don Tonino Bello\" completo di Liceo Scientifico, Scienze Umane, Linguistico e Classico; un Istituto Tecnico Commerciale \"V.Bachelet\" e un Istituto Professionale per i Servizi Commerciali.\nMedia.\nStampa.\nDal 1945 si pubblica, annualmente, in occasione delle festivit\u00e0 patronali, il giornale satirico-umoristico \"\"La Macennula\". Prende il nome dal malevolo nomignolo affibbiato ai Copertinesi ad indicarne la volubilit\u00e0 di pensiero (la macennula, antico strumento utilizzato per dipanare le matasse di lana, gira sul suo asse in entrambe le direzioni...). Dagli stessi \u00e8 stato per\u00f2 mutato in elemento di distinzione dal significato positivo, espressione di assoluta libert\u00e0 di pensiero.\nIn occasione della sua settantesima uscita, nel 2014 \u00e8 stata organizzata un'inedita esposizione delle 70 prime pagine nella Galleria Maria d'Enghien del Castello, assieme agli originali delle caricature degli anni Settanta, autore il Colonnello Mim\u00ec Martina, e dagli anni Ottanta in poi, realizzate dal Dottor Giuseppe Trono, organizzatore della mostra in collaborazione con Beppe Viva, \"art director.\"\nVideoguida.\n2013 - A Copertino \u00e8 stata girata la prima videoguida di VideoPercorsi dal titolo \"Il borgo antico di Copertino\"\" https://www.youtube.com/watch?v=aWVS4LerW18\nCinema.\nIl paese ha ospitato talune riprese di alcuni film quali:\nMusica.\nCopertino \u00e8 la citt\u00e0 di Giuliano Sangiorgi e Andrea Mariano della famosa band dei Negramaro. Ha anche dato i natali al cantante e attore Adriano Pappalardo.\nEconomia.\nL'economia copertinese \u00e8 fortemente legata all'agricoltura. Gli estesi vigneti che circondano la citt\u00e0 rappresentano infatti uno dei punti di forza dell'economia locale. Famosi sono i vitigni di questa citt\u00e0, tra cui quello rosso del Negroamaro, e i vini prodotti da questo tipo d'uva: tra i tanti si ricordano il Copertino rosso che ha ottenuto nel 1976 il riconoscimento della denominazione di origine controllata, il Copertino rosato, il Copertino rosso riserva. Importante \u00e8 anche la produzione olivicola con la presenza di alcuni oleifici e la produzione artigianale con botteghe che si dedicano alla realizzazione di manufatti artistici in cartapesta, pietra, terracotta, legno, vetro e ferro.\nRilevante \u00e8 la produzione industriale con la presenza di piccole e medie imprese.\nInfrastrutture e trasporti.\nStrade.\nI collegamenti stradali principali sono rappresentati da:\nI collegamenti intercomunali sono rappresentati da:\nFerrovie.\nLa citt\u00e0 \u00e8 servita da una stazione ferroviaria posta sulla linea Novoli-Gagliano del Capo delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHanno sede nel comune la squadra di calcio a 5 femminile ASD Saint Joseph Copertino, che partecipa al campionato di serie A2 2017-2018 e la societ\u00e0 di calcio ASD Copertino che ha disputato campionati dilettantistici regionali."}
{"id": "34434", "revid": "1516566", "url": "https://it.wikipedia.org/wiki?curid=34434", "title": "Serravalle Sesia", "text": "Serravalle Sesia (\"Seraval\" in piemontese), gi\u00e0 Serravalle fino al 1863 , \u00e8 un comune italiano di abitanti della provincia di Vercelli in Piemonte, situato in Valsesia.\nStoria.\nIl centro abitato \u00e8 antichissimo: Naula, ora piccola frazione, era insediamento romano ed \u00e8 citata in un diploma imperiale al vescovo di Vercelli del 7 maggio 999. Si ha poi la fondazione del borgo franco nel 1255.\nNel 1927 furono aggregati a Serravalle Sesia i comuni di Bornate (CC B052), Piane Sesia (CC G554; gi\u00e0 Piane fino al 1863, poi Piane di Serravalle Sesia fino al 1913 quando assunse l'attuale denominazione , con le dieci frazioni di San Giacomo, Naula, La Sella, Casa de Ambrosis, Cantone Martellone, Casa Quazzo, Casa Imbrico, Cantone Bertola, Castorino o Cantone Mazzone Sopra, Cantone Mazzone o Cantone Mazzone Sotto) e Vintebbio (CC M061).\nMonumenti e luoghi d'interesse.\nArchitetture religiose.\nDi notevole importanza la Pieve di Santa Maria di Naula, esempio di architettura romanica. Sono inoltre presenti numerose altre chiese: la Parrocchiale di San Giovanni Battista e San Nicolao, quelle di San Martino, della Madonna del Rosario e della Madonna delle Nevi. A Bornate si ricorda l'Oratorio di San Bernardo. A Sant'Euseo \u00e8 consacrato l'omonimo santuario.\nInfrastrutture e trasporti.\nFra il 1908 e il 1935 Serravalle Sesia disponeva di una propria stazione lungo la ferrovia Grignasco-Coggiola, in seguito rimasta in esercizio per alcuni anni come raccordo industriale a servizio della locale cartiera; tra il 1880 e il 1933 fu servita inoltre dalla tranvia Vercelli-Aranco.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34435", "revid": "125258937", "url": "https://it.wikipedia.org/wiki?curid=34435", "title": "Corigliano d'Otranto", "text": "Corigliano d'Otranto (\u03a7\u03c9\u03c1\u03b9\u03ac\u03bd\u03b1, traslitterato \"Chori\u00e0na\" o \"Kori\u00e0na\" in griko, \"Curi\u00e0nu\" in dialetto salentino, fino al 1862 chiamata \"Corigliano\") \u00e8 un comune italiano di abitanti della provincia di Lecce in Puglia.\nSituato nel Salento, a 24,9 km dal capoluogo provinciale, appartiene alla storica regione della Grec\u00eca Salentina, un'isola linguistica di nove comuni in cui si parla il griko, un antico idioma di origine greca.\nGeografia fisica.\nTerritorio.\nIl territorio del comune di Corigliano d'Otranto, che si estende nella parte centrale della provincia per 28,06\u00a0km\u00b2, \u00e8 totalmente pianeggiante. Il centro urbano sorge a 97 m s.l.m.; il territorio risulta compreso tra i 73 e i 109 m s.l.m. con un'escursione altimetrica complessiva pari a 36 metri. Il comune giace sopra i banchi calcarei pi\u00f9 antichi, quelli del Cretaceo, in genere fratturati e ricoperti di terra rossa. L'agro coriglianese \u00e8 coltivato principalmente a uliveto. L'alta permeabilit\u00e0 del terreno, che assorbe la maggior parte delle precipitazioni piovose, determina l'assenza di corsi d'acqua superficiali e la presenza sul territorio di manufatti per ovviare a tale penuria, come cisterne e pozzelle.\nConfina a nord con i comuni di Soleto, Zollino e Martano, a est con i comuni di Castrignano de' Greci e Melpignano, a sud con i comuni di Maglie e Cutrofiano, a ovest con i comuni di Sogliano Cavour e Galatina.\nClima.\nDal punto di vista meteorologico Corigliano d'Otranto rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25,1\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nIl nome del paese viene erroneamente fatto derivare, per mera assonanza, dalla parola \"cuore\", simbolo che compare nello stemma civico, o, come da doppia tradizione toponomastica greco-latina, da \"Corelius\", il centurione a cui sarebbe stato assegnato il territorio in epoca romana. Il toponimo sarebbe, secondo questa interpretazione, un'evoluzione delle forme latine \"fundus Corelianus\" o \"praedium Corellianum\", che oggi nel greco salentino non conoscono altra uscita che \"-\u00e0na\" (si vedano i nomi greco salentini \"Cutrufi\u00e0na\", \"Suj\u00e0na\", \"Ruf\u00e0na\", \"Skinz\u00e0na\" e \"Skurr\u00e0na\"), mentre la desinenza in lingua italiana \u00e8 \"-ano\", rispettivamente il salentino \"-anu\". Contro la tesi di una doppia tradizione toponomastica si potrebbe addurre la testimonianza di Leandro Alberti, che nella sua \"Descrittione di tutta Italia\", un resoconto del suo viaggio nel Salento del 1525, ci informa che \"le guardie che accolsero la carovana (come probabilmente anche il resto della gente autoctona di Corigliano) parlavano solo il greco\".\nIl nome Corigliano si riconduce pi\u00f9 verosimilmente, come per altro ipotizzato per Corigliano Calabro, al termine greco bizantino \"\u03c7\u03c9\u03c1\u03af\u03bf\u03bd\" (traslitterato \"chor\u00edon\"), rispettivamente all'etimologicamente relazionato termine \"\u03c7\u03ce\u03c1\u03b1\" (\"ch\u00f3ra\"), col significato di \"villaggio\", \"paese\", \"podere\", \"terra\" o \"luogo\". A sostegno di questa ipotesi c'\u00e8 il fatto che - come testimoniato tra altre pubblicazioni anche dal \"Vocabolario Griko-Italiano\" di Don Mauro Cassoni - la pronuncia originaria della \u03c7 di \"Chori\u00e0na\" doveva essere fricativa, come nel greco \"chor\u00edon\", e non occlusiva come quella della [c] latina.\nStoria.\nIl territorio fu abitato da civilt\u00e0 protostoriche, testimoniate dai resti megalitici di specchie, dolmen e menhir. La fondazione del paese \u00e8 incerta e potrebbe risalire al periodo della Magna Grecia, al periodo romano o addirittura al periodo pre-romano con i Messapi. Del periodo romano resta il tessuto urbanistico del centro storico nel quale, fra via Capiterra e via Cavour, \u00e8 individuabile un rettangolo abitativo strutturato su lotti corrispondenti a multipli o sottomultipli dell'actus romano. Allo sviluppo del piccolo centro contribu\u00ec il cenobio basiliano di San Giorgio costruito nel IX secolo e nel quale era attiva una scuola di lingua greca e cultura bizantina che lasci\u00f2 numerosi codici greci, ora custoditi in importanti biblioteche. Questa decadde alla fine del XV secolo con la distruzione del monastero di San Nicola di Casole di Otranto, del quale costituiva una grancia.\nIl primo documento scritto in cui compare il nome di Corigliano risale al 1192, quando il re normanno Tancredi d'Altavilla lo concesso in feudo a Pietro Indini. Nei secoli successivi pass\u00f2 sotto il controllo di varie famiglie feudatarie. Nel 1465 fu acquistato dalla famiglia de' Monti, di origine francese, giunta in queste terre al tempo degli Angioini. Nicola Antonio acquist\u00f2 il feudo direttamente dalla Regia Corte e alla sua morte, avvenuta nel 1480, pass\u00f2 al figlio primogenito Francesco, uomo d'arme, diplomatico e alto funzionario della corte di Ferrandino d'Aragona. Da Francesco il feudo di Corigliano pass\u00f2 al figlio Giovan Battista, che nel 1534 ottenne dall'imperatore Carlo V il titolo di marchese. Tra il 1514 e il 1519, fortific\u00f2 il paese e ampli\u00f2 notevolmente il castello dotandolo di potenti artiglierie, di quattro torrioni angolari, nonch\u00e9 di munizioni e di potenti mezzi difensivi. Dopo Giovan Battista, nel possesso del feudo si susseguirono, sempre di padre in figlio, Francesco II dal 1537 al 1557, Giovanni II dal 1557 al 1594, Geronimo dal 1594 al 1644 e Giorgio dal 1644 al 1649; con Giorgio che mor\u00ec giovane, ha termine il marchesato dei de' Monti. Tra il 1649 e il 1651 il feudo pass\u00f2 prima alla sorella Giulia sposata con Francesco Sanfelice e da questi al figlio Alfonso Sanfelice-de' Monti. Nel 1651, al termine di contrasti nati in relazione alla successione ereditaria di Giorgio de' Monti, l'intera eredit\u00e0 viene messa all'asta e acquistata dal facoltoso barone di Tutino Luigi Trane.\nMonumenti e luoghi d'interesse.\nSiti archeologici.\nDolmen Caroppo I e II.\nSi tratta di due dolmen che poggiano sullo stesso banco roccioso a circa 2 metri di distanza uno dall'altro, rinvenuti nel 1993 dal ricercatore locale Oreste Caroppo. Il primo \u00e8 un dolmen coperto da tre lastre a livelli decrescenti che scandiscono la divisione interna a tre piccole celle. Il megalite alto circa 1 metro, \u00e8 sorretto da un ortostato monolitico a NE e da pietre sovrapposte, situate anche al suo interno. Il secondo presenta un'apertura a NE ed un lastrone di copertura irregolare sorretto da due piedritti monolitici e da alcuni a pietre sovrapposte.\nAree naturali.\nQuercia Vallonea.\nLungo Via Moncenisio si pu\u00f2 ammirare un secolare e maestoso esemplare di Quercia Vallonea (\"quercus ithaburensis subs. macrolepis Kotschy\"), appartenente alla famiglia delle fagacee e senza dubbio la specie arborea pi\u00f9 suggestiva della flora salentina. Caratteristica di questa specie arborea sono le grosse ghiande dalle quali anticamente si ricavava il tannino impiegato, tra l'altro, nella concia delle pelli. \u00c8 uno dei pochi esemplari sopravvissuti nel Salento. La quercia di Corigliano ha un diametro del tronco di 1 metro e una chioma di 20 metri, con un'altezza di circa 15 metri. Nel dialetto grico \u00e8 conosciuto con il nome di \"valani\", dal greco \"Balanos\" (ghianda). Il giardino pubblico in cui sorge \u00e8 sede, da alcuni anni, di numerose manifestazioni legate alla cultura grica, promosse dal circolo culturale \"Argal\u00eco\" che ha la sua sede in alcuni antichi locali costruiti proprio sotto la chioma della grande quercia.\nSociet\u00e0.\nEtnie e minoranze straniere.\nAl 31 dicembre 2020 a Corigliano d'Otranto risultano residenti 152 cittadini stranieri. Le nazionalit\u00e0 principali sono:\nLingue e dialetti.\nA Corigliano d'Otranto, comune della Grec\u00eca Salentina, oltre al dialetto salentino, si parla il Griko.\nIl \"grecanico\" o \"griko\" (anche \"grico\") \u00e8 un dialetto (o gruppo di dialetti) di tipo neo-greco residuato probabilmente di una pi\u00f9 ampia e continua area linguistica ellenofona esistita anticamente nella parte costiera della Magna Grecia. I greci odierni chiamano la lingua \"Katoitali\u00f3tika\" (Greco: \u039a\u03b1\u03c4\u03c9\u03b9\u03c4\u03b1\u03bb\u03b9\u03ce\u03c4\u03b9\u03ba\u03b1, \"Italiano meridionale\"). La lingua, scritta in caratteri latini, presenta punti in comune con il neogreco e nel frattempo vocaboli che sono frutto di evidenti influenze leccesi o comunque neolatine. Da una rilevazione titolata \"Stato della grecit\u00e0 linguistica nell'isola neogreca di Terra d'Otranto\" effettuata tra l'aprile e il novembre 1964 da B. Spano, Corigliano d'Otranto risulta essere il secondo comune della Grec\u00eca salentina dopo Sternatia nella percentuale del pi\u00f9 alto numero di parlanti il griko, cio\u00e8 il 71,1% del totale degli abitanti. Oggi il griko a Corigliano \u00e8 generalmente usato, o quantomeno compreso, tra la fascia d'et\u00e0 che va dai trent'anni in su.\nCultura.\nIstruzione.\nScuole.\nNel comune di Corigliano d'Otranto hanno sede una scuola dell'infanzia, una scuola primaria e una scuola secondaria di I grado appartenenti al locale Istituto Comprensivo Statale. \u00c8 presente anche una scuola dell'infanzia paritaria.\nInfrastrutture e trasporti.\nStrade.\nI collegamenti stradali che interessano il comune sono:\nFerrovie.\nCorigliano d'Otranto \u00e8 servito dall'omonima stazione ferroviaria posta sulla linea locale Lecce-Otranto gestita dalle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34436", "revid": "125258978", "url": "https://it.wikipedia.org/wiki?curid=34436", "title": "Cutrofiano", "text": "Cutrofiano (\"Cutrufi\u00e0nu\" in dialetto salentino; \u039a\u03bf\u03c5\u03c4\u03c1\u03bf\u03c5\u03c6\u03b9\u03ac\u03bd\u03b1, \"Kutrufi\u00e0na\" in griko) \u00e8 un comune italiano di abitanti della provincia di Lecce in Puglia.\nSituato nel Salento centro-meridionale, dal 2007 fa parte dell'Unione dei comuni della Grec\u00eca Salentina, sebbene nel paese non si parli pi\u00f9 la lingua grika probabilmente gi\u00e0 da un secolo e mezzo. All'inizio del XIX secolo, insieme a Sogliano Cavour, Cursi, Cannole ed agli odierni comuni della Grec\u00eca Salentina, formava parte dei Decatr\u00eda Chor\u00eda (\u03c4\u03b1 \u0394\u03b5\u03ba\u03b1\u03c4\u03c1\u03af\u03b1 \u03a7\u03c9\u03c1\u03af\u03b1), cio\u00e8 dei tredici paesi di Terra d'Otranto che conservavano la lingua e le tradizioni greche.\nCentro noto per la lavorazione della terracotta, ha dato i natali, tra gli altri, ad Uccio Aloisi, uno dei maggiori esponenti salentini della tradizione della pizzica e dei canti tradizionali contadini, e ad Ortensio Abbaticchio, religioso, giustiziato a Roma dall'Inquisizione il 15 giugno 1566.\nGeografia fisica.\nTerritorio.\nIl territorio del comune di Cutrofiano si estende nella parte centrale della provincia a circa 32\u00a0km dal capoluogo, in direzione sud. Occupa una superficie territoriale di 55,72\u00a0km\u00b2 ed \u00e8 situato a 81 m s.l.m. L'altezza minima \u00e8 di 65 metri mentre quella massima raggiunge i 119 metri. L'escursione altimetrica risulta essere pari a 54 metri.\nIl territorio comunale confina a nord con i comuni di Sogliano Cavour e Galatina, a est con i comuni di Corigliano d'Otranto, Maglie, Melpignano e Scorrano, a sud con i comuni di Supersano e Collepasso, a ovest con i comuni di Aradeo e Neviano.\nClima.\nDal punto di vista meteorologico Cutrofiano rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +5\u00b0C, mentre quella del mese pi\u00f9 caldo, agosto, si aggira sui +30\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nL'origine etimologica risale al nome di persona greco-latino: \"Oecotrophius\"; o osco: \"Octufrius\". La toponomastica riporta anche una derivazione collegata all'antica attivit\u00e0 di produrre oggetti di terracotta, i \"cutrubbi\", tipici recipienti di argilla (dal greco \"khytra\" che vuol dire vaso), da cui \"Cutrubbiano\", e poi \"Cutrofiano\". Gli abitanti si chiamano cutrofianesi.\nStoria.\nDi un gruppo di casali medievali, alcuni dei quali sorti su antiche \"villae rusticae\" o \"pagi\" di epoca romana imperiale, \u00e8 sopravvissuto alle distruzioni dei turchi nel XV e XVI secolo solo quello pi\u00f9 vicino all'antica palude: Cutrofiano.\n\u00c8 nella palude e nelle argille che si giustifica l'antropizzazione del luogo fin dai tempi remoti: l'industria ceramica \u00e8 documentata non solo dai numerosi prodotti raccolti nel Museo civico, ma anche dalla scoperta di una fornace di epoca romana recentemente emersa in localit\u00e0 \"\u201cScacciato\u201d\". La distruzione di Otranto nel 1480 fu anticipata dalla distruzione di Cutrofiano (una settimana prima di quell'11 agosto) e di tutti i casali circostanti.\nNel Seicento, caduta la paura dei Turchi, e abbattute le misere mura di difesa, il paese inizi\u00f2 ad espandersi, e le botteghe della ceramica formarono quasi un casale a parte ad est del paese da nord a sud. Nel 1745-50, epoca in cui si redigono i Catasti Onciari voluti dal Re di Napoli Carlo III di Spagna, Cutrofiano contava circa 650 abitanti, 150 dei quali vivevano dell'industria ceramica di pignatari, piattari e codimari (vasai).\nFece parte della Contea di Soleto dal 1319, entrando cos\u00ec nei vastissimi possedimenti dei Del Balzo-Orsini, principi di Taranto e Conti di Lecce. Nel 1484 il casale fu ceduto dalla corona aragonese ai \"Del Doce - Capece\" che nel 1664 lo cedettero ai loro parenti \"Filomarini\", che lo tennero fino al 1806, anno in cui fu soppressa la feudalit\u00e0.\nUn caso particolare di lunga diatriba giudiziaria, legata all'eversione feudale, fu quello della foresta di Cutrofiano, che era ancora demanio nel Quattrocento, ed era una propaggine della vasta macchia mediterranea che un tempo ricopriva il basso Salento. Si estendeva a sud del casale per 1000 tomoli, corrispondenti a circa 716 ettari, e costituiva la fonte principale per la provvigione della legna che alimentava i forni per la produzione della terracotta. All'atto della divisione tra feudatario e Universitas l'estensione fu quasi dimezzata ed il feudatario divenne per compromesso proprietario di un bene demaniale. \nAnni sessanta del Novecento.\nSin dalla met\u00e0 degli anni Cinquanta del Novecento e sino all'inizio degli anni Settanta, Cutrofiano conobbe una stagione di sviluppo ed ammodernamento, con l'avvio di numerose opere pubbliche e di interesse generale.\nIl centro abitato fu dotato di servizi come le Scuole di via Catania, l'Ufficio postale di via Capo ed il mercato coperto di via Milite Ignoto. Si realizz\u00f2 la sopraelevazione del Municipio e si costruirono le reti idrica e fognante.\nFu in quel periodo che si regolamentarono vari aspetti della vita quotidiana, soprattutto dal punto di vista sanitario: si ridussero le emissioni di polveri dei numerosi forni situati nel centro cittadino e si proib\u00ec l'uso della cosiddetta \"caratizza\", il carretto che si occupava di raccogliere i liquami prodotti dalle famiglie per farne poi concime per i campi.\nSi intrapresero numerose iniziative sociali ed economiche, come la stipula di diverse convenzioni con Enti pubblici ed Istituti di credito per l'erogazione di mutui a basso costo per l'acquisto della prima casa o i servizi di assistenza diurna per i disabili, tra i primi Comuni in Italia.\nNonostante tali iniziative, tuttavia, la comunit\u00e0 cutrofianese conobbe forti correnti migratorie verso le citt\u00e0 del nord e verso Svizzera, Germania, Belgio dove le opportunit\u00e0 lavorative erano molto pi\u00f9 elevate.\nLe condizioni di vita, per la maggior parte dei braccianti, facenti parte di famiglie spesso numerose, erano quelle di chi lavora a giornata (\"de sule an sule\"). Anche le donne partecipavano ai lavori dei campi nelle giornate di vendemmia e raccolta delle olive. La maggior parte dei lavori erano svolti manualmente e la mancanza di energia elettrica nelle campagne non permetteva nemmeno di sollevare l'acqua dai pozzi.\nD'estate si dormiva in campagna e si mangiava una sola volta al giorno, la sera, una minestra di legumi o di ortaggi cotti con i tralci secchi delle viti (\"sarmente\") o le piante secche di tabacco (\"tabaccare\"). Ci si trovava poi tutti insieme davanti a un piccolo fal\u00f2 per raccontare qualche storia.\nLa fertile terra permetteva, nella stessa annata, due diverse coltivazioni anche perch\u00e9 la natura argillosa del sottosuolo permetteva di raccogliere in pozzi profondi 7-8 metri l'acqua usata di giorno per l'irrigazione.\nGli stessi contadini preparavano semenzai e trapiantavano le piantine cos\u00ec che, mentre si essiccava il tabacco a fine agosto, si poteva avviare la coltivazione di cicoria, di rape, di cavoli, sedano e finocchi da raccogliere poi a novembre e dicembre.\nDagli anni settanta, con l'elettrificazione delle campagne, il completamento della rete idrica e fognaria, la cittadina ha potenziato le attivit\u00e0 agricole e zootecniche, ed \u00e8 diventata un punto di riferimento per tutto il Salento.\nMonumenti e luoghi d'interesse.\nChiesa matrice.\nLa chiesa matrice, dedicata a Nostra Signora della Neve, risale al XVII secolo ma venne rifatta ed ampliata alla fine dell'Ottocento.\nIl prospetto \u00e8 in stile neoclassico e rispecchia la divisione in tre navate dell'interno. \u00c8 caratterizzato da tre portali, tutti sormontati da un timpano triangolare e da una finestra a edicola delimitata da due lesene e da una balaustra. L'interno, a tre navate divise da colonne, conserva sette altari in stile barocco, rimontati dalla precedente chiesa seicentesca. Di particolare pregio artistico sono la tela raffigurante la Vergine con il Bambino tra i San Gennaro e San Francesco d'Assisi, opera di Francesco Solimena, e il Crocefisso ligneo del XVII secolo.\nChiesa dell'Immacolata.\nLa chiesa dell'Immacolata, terminata nel 1772, presenta una pianta a forma ottagonale allungata. Fu voluta molto probabilmente dai maestri della ceramica che in quella zona avevano la gran parte di botteghe e fu costruita con l'aiuto economico dei Filomarini, soprattutto di Lelio, figlio cadetto e longevo del primo duca Alfonso (+ 1692).\nPresenta un'elegante facciata divisa in due ordini e caratterizzata dalla finestra centrale riccamente decorata e sormontata dallo stemma borbonico. Ai lati della finestra si aprono due nicchie che ospitano le statue di San Rocco e San Filippo Neri. Sulla sommit\u00e0 del frontone monocuspidale \u00e8 posta la statua dell'Immacolata. L'interno, di fattura sobria dovuta a rimaneggiamenti ottocenteschi, custodisce, lungo le pareti laterali, dei medaglioni rococ\u00f2 in pietra leccese contenenti tele raffiguranti alcuni episodi della vita della Madonna, autografe opere della pittrice ruffanese Maria Rachele Lillo.\nChiesa Valdese.\nLa Chiesa Valdese di Cutrofiano nasce intorno al 2011 e si trova al di fuori del centro abitato, in Contrada Macchia ed \u00e8 una delle Chiese che si occupano dei Cristiani Protestanti in Salento.\nPalazzo Filomarini.\nPalazzo Filomarini \u00e8 un'opera seicentesca attribuita a Francesco Manuli. La struttura il risultato dell'adattamento e della ristrutturazione del preesistente castello. \u00c8 anche conosciuto come \"Palazzo della Principessa\" perch\u00e9 a Marianna, ultima dei Filomarini, morta nel 1845, succede il figlio Gaetano d'Aragona che sposa Sara Pryce. Quest'ultima, morta nel 1897, veniva chiamata dagli abitanti del luogo \"Principessa\".\nDell'antica costruzione rimangono parte del piano inferiore e una torre quattrocentesca. Sono riconducibili al Cinquecento i balconi della facciata in piazza Municipio, l'elegante gruppo scala e il balcone che si affaccia nel cortile interno. La sobria facciata di Via Filomarini, in pietra locale, con portale bugnato ed i doccioni antropomorfi, risalgono al XVII secolo. L'edificio \u00e8 attualmente sede di mostre d'arte.\nChiesa e cripta rupestre di San Giovanni Battista.\nLa cripta di San Giovanni Battista \u00e8 sita in \"localit\u00e0 San Giovanni\", a circa 1\u00a0km dal centro urbano. La localit\u00e0 ospita oltre alla cripta, una chiesetta rupestre, una piccola necropoli medievale, un frantoio sotterraneo e una grande cisterna.\nL'ipogeo, di piccole dimensioni con un impianto planimetrico circolare, \u00e8 scavato interamente nella roccia. La cripta ospit\u00f2 molto probabilmente una comunit\u00e0 di monaci basiliani insediatasi tra l'VIII e il IX secolo. Le pareti lasciano intravedere deboli tracce di affreschi ormai irrimediabilmente perduti. Adiacente all'ingresso della cripta sorge una chiesetta dedicata a San Giovanni Battista costruita sul luogo dove sorgeva un'altra chiesa crollata nel 1607.\nParco dei fossili.\nIl Parco si trova lungo la \"strada Aradeo-Cutrofiano\" presso l'incrocio per Sogliano Cavour. \u00c8 accolto in un'ex cava d'argilla, in contrada \"Lustrelle\", dismessa alla fine degli anni settanta.\nIn questo giacimento a cielo aperto, esteso per circa 12 ettari, sono esposti vari strati geologici, di origine marina, alcuni dei quali straordinariamente ricchi di fossili. Famosissima nell'ambiente scientifico italiano ed estero per l'abbondanza e per lo stato di conservazione dei reperti, la cava visse un periodo di abbandono e rischi\u00f2 di andare perduta durante gli anni ottanta, quando divenne una discarica abusiva di rifiuti. \nNegli anni novanta la nuova ditta proprietaria, la Colacem di Gubbio, che possiede un cementificio nella vicina Galatina, provvide al suo recupero bonificandone i confini ed il fondo, piantumando ben 8000 alberi lungo i bordi a pendio dolce.\nSociet\u00e0.\nEtnie e minoranze straniere.\nAl 31 dicembre 2020 a Cutrofiano risultano residenti 184 cittadini stranieri. Le nazionalit\u00e0 principali sono:\nDialetto.\nIl dialetto parlato a Cutrofiano \u00e8 il dialetto salentino nella sua variante meridionale. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nEventi.\nMostra dell'artigianato figulino.\nCutrofiano rappresenta il pi\u00f9 importante centro di produzione ceramica del basso Salento, perpetuando una tradizione antica che risale al Medioevo.\nNel mese di agosto si tiene la mostra annuale della terracotta che, istituita nel lontano 1973 (edizione n\u00b0 nel ), ha contribuito notevolmente al rilancio del settore, dopo la grave crisi del dopoguerra. Oggi esistono 8 botteghe ma, alla fine del secolo scorso, ve ne erano oltre 40.\nNel catasto onciario, nella met\u00e0 del Settecento, su una popolazione di poco pi\u00f9 di 600 abitanti, sono elencati 50 artigiani della terracotta divisi in codimari, piattari e pignatari. Alcuni erano spinti, cos\u00ec, a trasferire la propria arte altrove.\nDal 1973 la Mostra dell'artigianato figulo \u00e8 un punto di riferimento per il Salento e la Puglia. \nLa Mostra si divide in tre spazi: \nNon resta che visitare il Museo della Ceramica, ospitato presso la Biblioteca Comunale, dove sono esposti i manufatti dei vecchi artigiani locali, una collezione di maioliche, reperti di epoca medioevale, romana e in piccola parte preistorica.\nLa Mostra Mercato \u00e8 organizzata dal Comune di Cutrofiano e dal Consorzio Ceramiche del Salento e si tiene nelle tre settimane centrali del mese d'agosto con apertura, ogni giorno dalle 17 alle 23.\nEconomia.\nIl paese \u00e8 caratterizzato da un'agricoltura ad alta produttivit\u00e0 (olivi, viti, cereali, tabacco).\nGli allevamenti pi\u00f9 importanti sono quelli avicoli. Rilevante il settore artigianale: pi\u00f9 di 120 laboratori e botteghe e quasi 250 addetti.\nL'artigianato rappresenta pi\u00f9 di un terzo dell'imprenditoria non agricola. I settori pi\u00f9 importanti vanno dalla lavorazione delle terraglie, alla carpenteria, alla falegnameria.\nLe attivit\u00e0 industriali sono costituite da circa 75 aziende, presso le quali \u00e8 addetto il 21% della popolazione. Alle costruzioni \u00e8 addetto il 9% della popolazione, le imprese sono una ventina. Gli altri rami economici importanti sono il commercio e i servizi, ai quali \u00e8 addetto rispettivamente il 13 e l'11 per cento della popolazione.\nIl commercio, con le sue circa 180 aziende, impiega il 30% della manodopera locale.\nNei servizi prevalgono i trasporti e le agenzie immobiliari.\nLa pubblica amministrazione \u00e8 rilevante: 300 dipendenti (33% degli occupati). Dal punto di vista dell'occupazione e del ricambio aziendale, la citt\u00e0 mostra indici al di sotto della media provinciale. Una certa crescita \u00e8 registrabile fra le attivit\u00e0 industriali e quelle dei servizi. Il risparmio bancario ha un peso importante: i depositi ammontano a circa 30 milioni di euro, gli impieghi a 23.\nViticultura.\nUna delle produzioni agricole pi\u00f9 diffuse \u00e8 sicuramente quella della vite con tutte le attivit\u00e0 ad essa connesse. I terreni migliori sono quelli in pendenza nella direzione di Aradeo e Collepasso. Infatti i vini prodotti in collina hanno potenzialit\u00e0 qualitative superiori in confronto a quelli prodotti in pianura. \nOggi quasi tutte le nuove vigne sono basate su vitigni selvatici americani poco sensibili alla fillossera, un afide parassita che attacca le viti europee, e vengono utilizzate come portinnesto (arbusto su cui innestare le barbatelle dei vitigni autoctoni come la Malvasia Nera di Lecce o Negroamaro).\nAssociata alla cultura della vite \u00e8 quella della produzione delle \"barbatelle\" (innesti di vitigni europei) oltre che degli impianti di spalliere o tendoni con le moderne tecniche per la meccanizzazione della produzione. Solo la raccolta dell'uva \u00e8 forse l'unica attivit\u00e0 ancora manuale.\nNel periodo della vendemmia tutta la popolazione \u00e8 impegnata sia per la produzione in proprio del vino sia per il conferimento alle aziende di trasformazione ed imbottigliamento dei paesi limitrofi tra cui Galatina che vanta una produzione di ben 9 vini DOC nelle tipologie Bianco, Bianco Frizzante, Chardonnay, Rosato, Rosato Frizzante, Rosso, Rosso Novello, Negroamaro e Negroamaro Riserva.\nCeramistica.\n\u00c8 il settore artigianale pi\u00f9 sviluppato e per cui Cutrofiano \u00e8 nota al di fuori della provincia come centro di produzione di ceramiche artistiche.\nDopo un lungo periodo in cui l'argilla gialla locale era estratta, purificata, impastata, lavorata, essiccata, cotta e smaltata completamente a mano, oggi vengono usate delle macchine sempre pi\u00f9 sofisticate e dei forni moderni per il controllo della temperatura e dei tempi di cottura. Parallelamente si sono sviluppate delle scuole di decorazione che negli anni settanta-ottanta hanno rivitalizzato quella che prima era solo un'umile attivit\u00e0 di figulo in un'attivit\u00e0 di rilievo artistico.\nI manufatti che prima erano molto semplici e di uso quotidiano (stoviglie in terracotta smaltata, giare per la conservazione dell'olio, \"capase\" per mantenere i legumi o altre derrate alimentari) ora sono finemente decorati e smaltati con produzione di oggetti d'arte veramente unici.\nVi sono inoltre delle produzioni in serie (per esempio i vasi da fiori di diverse dimensioni) che prima venivano ottenute con stampi in gesso e che ora utilizzano dei \"robot\" molto affidabili con stampi in acciaio e la tecnica della presso-intrusione. Solo cinquanta anni fa, quando ancora non esisteva la plastica, la terracotta era utilizzata per tutti gli usi quotidiani come materia di minor pregio rispetto al vetro o alle leghe metalliche con produzione di boccali, bicchieri, bacinelle per lavabo, vasi da notte, ecc. che venivano venduti nelle fiere e nei mercati settimanali dei vicini paesi tra cui il pi\u00f9 importante quello del gioved\u00ec a Galatina. Oggi molti souvenir del Salento sono prodotti a Cutrofiano tra cui fischietti, salvadanai, \"pignate\", vasi da fiori, piatti da appendere. In alcuni matrimoni \u00e8 uso far dono agli sposi di un servizio completo di piatti, vassoi, bicchieri con decorate le iniziali degli sposi o la data del matrimonio.\nCesti e canestri.\nUn'attivit\u00e0 artigianale svolta da alcuni contadini nelle piovose giornate invernali \u00e8 quella di intrecciare cesti e canestri (\"panare\" e \"canisce\") con polloni di ulivo e strisce di canna che assomiglia pi\u00f9 al bamb\u00f9 che alla cannuccia di palude. Lungo gli argini dei canali che solcano le valli e che raccolgono le acque piovane crescono delle grandi estensioni di canne comuni. Con queste piante che hanno una veloce vegetazione e raggiungono i 5-6 metri in altezza, i nostri contadini facevano di tutto. Da coperture per capanni (con sopra le tegole), tutori per alberi e piante rampicanti (pomodori, fagiolini), lettucci per essiccazione (pomodori, fichi), alle scope fatte con i pennacchi piumosi di 40\u201360\u00a0cm di color verde-violaceo. Ma la produzione ancora oggi utilizzata \u00e8 quella di cesti e canestri, utilizzando i rami flessibili dell'ulivo (polloni) per intrecciare i manici ed i fondi. I lati del cesto vengono poi ricoperti con strisce di canna verde (ancora flessibile) che intrecciandosi con i rami robusti d'ulivo rendono resistente tutta la struttura.\nIndustria.\nLe aziende industriali sono scarse.\nDi rilievo \u00e8 l'attivit\u00e0 estrattiva della caratteristica pietra di Cutrofiano (tufi), nonch\u00e9 dell'argilla utilizzata sia per la produzione del cemento, sia per la produzione delle terrecotte.\nAntichi mestieri.\nLu Stagninu.\nIl lavoro \"te lu stagninu\" nel passato ha avuto una grande importanza. Con il suo lavoro e con la vasta produzione di oggetti riusciva a soddisfare tutti quei bisogni di cui una famiglia necessitava.\nQuando l'acqua non c'era, nelle case il lavoro consisteva principalmente nella realizzazione delle grondaie e dei pluviali che portavano l'acqua piovana alle cisterne.\nSi aggiungeva la riparazione delle pentole, dei tegami, dei secchi che per il troppo uso si bucavano o si rompevano con una certa periodicit\u00e0. Per i lavori di chiusura saldatura e tamponamento veniva usato lo stagno consumato al minimo perch\u00e9 costava caro e allora lo spreco era inconcepibile.\nDalle loro botteghe uscivano le \"menze\" per raccogliere l'acqua dalle fontane, \"li sicchi\", \"li ndacquaturi\", \"le firsure\" e i tegami di varia forma e grandezza, oltre ad inventare nuovi tipi di contenitori.\nGli oggetti, oltre che di rame zincata, erano anche di rame rossa come \"le pompe\" per irrorare i vigneti, i pescheti e altri tipi di frutta, \"li quatarotti\" che servivano per bollire il bucato prima di trattarlo con cenere e sapone nell'enorme \"cofano\" di creta.\nPiantato a terra un paletto di ferro capovolgeva \"lu quatarottu\" e con colpi precisi e ritmati di martello, bin - bin, bin - bin, bin - bin, gli procurava delle ammaccature, poste in modo circolare, tutte uguali e precise tanto da desiderare di mantenerlo cos\u00ec com'era, pensando anche che di l\u00ec a poco su quella superficie arabescata si sarebbe depositato uno spesso strato di fuliggine. Oltre a questo realizzava le \"brocche\" \"le teglie\" adatte per gli arrosti, per i dolci. Oltre a questi venivano realizzati anche gli \"scarfalietti\" e le \"braciere\".\nLu Conzalimbi e Giustacofane.\nGli attrezzi che servivano per il suo lavoro erano: un trapano a mano fatto di legno, filo di ferro non molto grosso, stucco bianco in polvere; li teneva in una scatola di legno che portava sulla spalla e con questa girava per tutto il paese in modo lento.\nOgni tanto gridava con voce rauca: \"cconzalimmure, ci ole cconzalimmure\".\nPer tutti gli abitanti egli era il chirurgo dei vasi in terracotta. Ozze, capasuni, limmi, mbili, cofane, ecc. crepati o addirittura rotti erano i pazienti che lui curava con amore e bravura.\nTutto riusciva a sanare, a riattaccare.\nQuasi sempre si sedeva o sulla sua cassetta o sopra alli pisuli delle case. Prendeva i pezzi, li esaminava con attenzione, li accostava per vedere se potevano combaciare e dopo che si era reso conto di cosa necessitasse iniziava, il lavoro di restauro. Faceva frullare con bravura e abilit\u00e0 il trapano di legno; lungo la frattura faceva una serie di forellini, poi infilava delicatamente piccoli fili di ferro nei fori, li intrecciava e li stringeva con la pizzicarola.\nPoi passava una leggera mano di stucco lungo la frattura e sui fili di ferro.\nLu cofanu tornava intero e suonava come una campana.\nA volte mentre lavorava raccontava delle storielle strampalate, dei fattarelli e i bambini seduti e tranquilli accanto lo ascoltavano e contemporaneamente seguivano come riusciva a risanare l'oggetto.\nLu Ombrellaru.\nSe una raffica di tramontana aveva rovesciato la cupola di un ombrello e sconnesso qualche stecca si aspettava di sentire la voce \"te l'ombrellaru\". Questo era un uomo che si faceva vedere, in periodi ben precisi e cio\u00e8 prima e durante i periodi delle piogge.\nVestiva quasi sempre molto male. Questo modo di vestire serviva per proteggerlo dalle giornate brutte ma gli permetteva anche di lavorare in modo pi\u00f9 libero\nL\"'ombrellaru\" portava con s\u00e9 un'attrezzatura costituita da pinze, filo di ferro, stecche di ricambi, pezzi di stoffe, aghi, filo, spaghi di vario genere tutto in una cassetta di legno sulla quale sedeva durante il lavoro che non era n\u00e9 facile, n\u00e9 breve.\nLa struttura dell'ombrello era facile da incepparsi all'altezza del collano o anello di scorrimento.\nLe cattive condizioni economiche potevano permettere l'acquisto di un solo ombrello per tutta la famiglia, per le basse tariffe di riparazione e non ultima, la mentalit\u00e0 del tempo di non buttare via nulla o distruggere quello che poteva ancora servire permettendo a questo mestiere di sopravvivere.\nL\"'ombrellaru\" girava per il paese a piedi alla ricerca di eventuali clienti intanto bussava alla porta di qualche famiglia o gridava: \"Ombrellaru - Ombrellaru\".\nQuando era impegnato dimostrava che tutto era riparabile. Ci voleva solo pazienza e bravura.\nArrangiava sulla tela o aggiustandola o cambiandola del tutto; armeggiava con la pinza su pezzi metallici, sul manico finch\u00e9 l'ombrello non tornava a funzionare come prima.\nLu Mpajasegge.\nUn tempo in moltissime famiglie l'arredamento era costituito dalla cascia, dall'armadio, dal letto di ferro con materassi ripieni \u201cte fronde\u201d e dalle sedie.\nUn mobilio misero, ridotto all'essenziale, da tenere molto caro perch\u00e9 non sempre ci si poteva permettere il lusso di cambiarlo.\nLa sedia, quindi era parte importante nell'arredo della casa.\nQuesta, oltre alla solida struttura in legno aveva la parte in giunchi di paglia.\nIl continuo utilizzo per gli usi pi\u00f9 impensati ne determinavano spesso la rottura di questi giunchi.\nCerte volte, per le precarie condizioni economiche della famiglia si arrivava ad avere la base quasi completamente sfondata. Si ricorreva cos\u00ec \"allu mpajasegge\"'.\nGirava per tutto il paese a piedi, con la bisaccia a tracolla, piena di giunchi di diversi colori e con relativi attrezzi.\nQuando era chiamato per la sistemazione del fondo, lavorava in silenzio e con molta calma.\nVi \u00e8 da dire che oltre alla capacit\u00e0 aveva anche la fantasia.\nA seconda delle richieste che gli venivano fatte \"mpajava\" anche le spalliere delle sedie e dava del colore sulla parte.\nAncora oggi molte famiglie preferiscono avere nel tinello o nelle cucina \"le segge mpagghiate\", perch\u00e9 oltre a dare un tono diverso sono anche pi\u00f9 comode.\nLu Uttaru.\nPrima che arrivassero i silos di vetroresina o le cantine con contenitori di cemento, il vino si conservava oltre che nelle grandi capase anche nelle botti. Di questo contenitore cambiava solo la grandezza ma la forma restava sempre uguale.\n\"Lu uttaru\" era uno dei mestieri poco noti, ma chi lo esercitava doveva conoscere bene sia le tecniche che l'uso dei materiali. \nMaestri indiscussi, cui tutta la provincia riconosceva bravura e capacit\u00e0, erano \"li uttari gallipolini\".\nIl legno pi\u00f9 adatto per meglio conservare sia l'aroma che il colore era il rovere o il castagno.\nDai tronchi ben stagionati ne ricavavano delle doghe che venivano lavorate con l'ascia, poi incurvate e sagomate con vera maestria, in modo che, accostate le une alle altre, formassero un cerchio di legno e non si lasciasse filtrare una sola goccia di liquido.\nLe due estremit\u00e0 della botte \"li cuperchi\" o \"timpagni\" erano anch'essi fatti con fasce di legno.\nPer meglio tenere e far legare le fasce realizzava dei cerchi di ferro di diametro diverso che collocava con perizia sulla botte.\nL'utilizzazione di tinelle, \"utticeddre\", \"utti\" e \"uttuni\" era tanta in tutti i palmenti della Provincia perch\u00e9 l'esportazione del nostro vino in altre parti dell'Italia avveniva con questi contenitori.\nLa clientela era costituita da grandi proprietari e produttori di vino ma anche da singoli contadini\nLu Trainieri.\n\"Trainieri\" veniva definito chi, munito di traino, cavallo, o mulo, trasportava su richiesta qualunque tipo di materiale.\nGli incarichi pi\u00f9 frequenti erano di trasportare dalle \"tajate\" vicine \"li cuccetti\" per le diverse costruzioni \"la breccia\" o \"lu tufu\".\nDurante il periodo della vendemmia vi era chi collocava ai lati del traino \u201cle sponde\u201d e cos\u00ec poteva trasportare anche l'uva delle campagne ai diversi palmenti.\nSpesso lo si incontrava per le strade cantando e ritmando la canzone con \"lu scurisciatu\" che di tanto in tanto faceva schioccare con vera maestria.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne: \"SP49 Cutrofiano-Corigliano d'Otranto\", \"SP362 Galatina-Sogliano Cavour-Cutrofiano-Ruffano\", \"SP363 Aradeo-Cutrofiano-Maglie\", \"SP198 Cutrofiano-Collepasso\".\nFerrovie.\nLa stazione ferroviaria pi\u00f9 vicina \u00e8 quella di \"Corigliano d'Otranto\" posta lungo la linea Lecce-Otranto.\nAmministrazione.\nSindaci dall'Unit\u00e0 d'Italia\nElenco dei sindaci della citt\u00e0 dalla proclamazione della Repubblica:"}
{"id": "34437", "revid": "2219966", "url": "https://it.wikipedia.org/wiki?curid=34437", "title": "Cursi", "text": "Cursi (\u039a\u03bf\u03cd\u03c1\u03c4\u03c3\u03b5, traslitterato \"C\u00f9rze\" in griko e in dialetto salentino) \u00e8 un comune italiano di abitanti della provincia di Lecce in Puglia.\nSituato nella zona centrale della penisola salentina, \u00e8 uno dei principali comuni in cui si estrae la pietra leccese.\nAll'inizio del XIX secolo, insieme a Sogliano Cavour, Cutrofiano, Cannole ed agli odierni comuni della Grec\u00eca Salentina, formava parte dei Decatr\u00eda Chor\u00eda (\u03c4\u03b1 \u0394\u03b5\u03ba\u03b1\u03c4\u03c1\u03af\u03b1 \u03a7\u03c9\u03c1\u03af\u03b1), cio\u00e8 dei tredici paesi di Terra d'Otranto che conservavano la lingua e le tradizioni greche.\nGeografia fisica.\nTerritorio.\nIl territorio comunale, che occupa una superficie di , \u00e8 situato nella parte centrale della provincia di Lecce. Il nucleo abitativo sorge a e complessivamente il territorio risulta compreso fra gli 82 e i , con un'escursione altimetrica pari a 15 metri. Il comune di Cursi si trova in una fossa delimitata dalla Serra di Montevergine e sorge su un vasto banco calcareo marnoso, in un territorio ricco di cave a cielo aperto dalle quali si estrae la pietra leccese.\nDista circa dal capoluogo in direzione sud, da Otranto e da Santa Maria di Leuca e Gallipoli. Confina a nord con il comune di Castrignano de' Greci, a est con il comune di Bagnolo del Salento, a sud con il comune di Maglie, a ovest con il comune di Melpignano.\nClima.\nDal punto di vista meteorologico Cursi rientra nel territorio del Salento orientale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai , mentre quella del mese pi\u00f9 caldo, agosto, si aggira sui . Le precipitazioni, frequenti in autunno ed in inverno, si attestano attorno ai di pioggia/anno. La primavera e l'estate sono caratterizzate da lunghi periodi di siccit\u00e0.\nFacendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nOrigini del nome.\nIl toponimo potrebbe derivare dal nome del centurione Marco Curzio al quale fu assegnato in compenso il territorio in cui sorse \"Curtium\". Un'altra ipotesi farebbe derivare il toponimo dal latino \"diarii cursores\". Infatti in epoca romana il centro assolse la funzione di stazione di corrieri adibiti a comunicare e trasmettere dispacci militari (i diarii cursores). La stazione in seguito conserv\u00f2 il nome \"Cursiomnium\" da cui col tempo segu\u00ec il volgare Cursori e infine Cursi.\nStoria.\nLa zona fu frequentata sin da epoche remote, come attestano i menhir superstiti \"Croce di Bagnolo\" e \"Croce delle Tagliate\". Il centro vero e proprio sorse durante il periodo dell'Impero romano ed assolse la funzione di stazione per la comunicazione, mansio militaris di \"corrieri\", i quali trasmettevano i dispacci militari alle legioni dislocate a Lupiae e nel sud Salento. La cripta di santo Stefano attesta la presenza bizantina e poi normanna.\nDurante il periodo normanno Cursi entr\u00f2 a far parte del feudo della chiesa arcivescovile di Otranto fino all'arrivo degli Angioini che la divisero in tre parti. Nel corso del XIV secolo appartenne alla famiglia De Hugot e agli inizi del XVI secolo pass\u00f2 a Maria Quatrara, che lo eredit\u00f2 da Bellisario Maramonte. Nel 1534 Cursi fu infeudato alla famiglia Bellotti, pass\u00f2 poi ai Brayda e nel 1610 divenne nuovamente propriet\u00e0 dei Maramonte che l'anno successivo lo cedettero ai Ventura. Nel 1635 divenne possedimento di Girolamo Acquaviva, conte di Conversano. Nel 1661 il feudo fu eletto in principato ed acquisito dalla famiglia Cicinelli-Caracciolo, gi\u00e0 duchi di Grottaglie e baroni di Neviano, che furono gli ultimi feudatari fino all'eversione della feudalit\u00e0 avvenuta nel 1806.\nSimboli.\nDescrizione dello stemma:\nSociet\u00e0.\nEvoluzione demografica.\nNegli ultimi cento anni, la popolazione residente \u00e8 aumentata del 150 % rispetto all'anno 1911 .\nEtnie e minoranze straniere.\nAl 31 dicembre 2020 nel comune sono presenti 83 cittadini stranieri. La nazionalit\u00e0 pi\u00f9 rappresentata \u00e8 quella rumena con 13 residenti.\nLingua e dialetti.\nIl dialetto parlato a Cursi \u00e8 il dialetto salentino nella sua variante centrale che corrisponde al dialetto leccese. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nNel comune di Cursi hanno sede una Scuola dell'infanzia, una Scuola primaria e una scuola secondaria di primo grado, facenti parte del locale Istituto Comprensivo Statale. Esiste inoltre una Scuola dell'Infanzia Paritaria gestita dalle Suore di Carit\u00e0 dell'Immacolata Concezione d'Ivrea.\nEconomia.\nL'economia di Cursi \u00e8 da secoli strettamente connessa all'attivit\u00e0 dell'estrazione della pietra leccese, tanto da essere uno dei pochi centri del Salento a caratterizzarsi per un'economia industriale prima che agricola. Cursi \u00e8 considerato il pi\u00f9 importante bacino estrattivo della penisola salentina. Insistono infatti sul territorio comunale numerose cave tuttora attive. Importante \u00e8 anche il settore agricolo, con la produzione di frumento, olio, ortaggi e vino, e l'artigianato.\nInfrastrutture e trasporti.\nStrade.\nI collegamenti stradali che interessano il comune sono:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34438", "revid": "1516566", "url": "https://it.wikipedia.org/wiki?curid=34438", "title": "Stroppiana", "text": "Stroppiana (\"Strupian-a\" in piemontese) \u00e8 un comune italiano di abitanti della provincia di Vercelli in Piemonte. \u00c8 situato a met\u00e0 strada tra Vercelli e Casale Monferrato, al confine con la provincia di Alessandria.\nFa parte, con altri cinque comuni (Caresana, Costanzana, Motta de' Conti, Pertengo e Pezzana) dell'Unione Comuni Co.Ser. Bassa Vercellese.\nStoria.\nSimboli.\nLo stemma del Comune di Stroppiana \u00e8 stato concesso con decreto del presidente della Repubblica del 26 giugno 2006. \nEconomia.\nIn posizione baricentrica rispetto alle direttive che portano verso Milano, Torino e Pavia, il Comune \u00e8 un piccolo centro agricolo con il 90% di coltivazione a riso, ma che allo stesso tempo non manca dei servizi primari.\nInfrastrutture e trasporti.\nFra il 1886 e il 1935 la localit\u00e0 era servita da una fermata della tranvia Vercelli-Casale.Ora unicamente servizi di autobus che collegano con Vercelli e Casale Monferrato.\nSport.\nLa squadra di calcio locale \u00e8 la Stroppiana L.N. e gioca nel campionato di Serie A del CSI della provincia di Vercelli."}
{"id": "34439", "revid": "1516566", "url": "https://it.wikipedia.org/wiki?curid=34439", "title": "Tricerro", "text": "Tricerro (\"Tris\u00e8r\" in piemontese) \u00e8 un comune italiano di 669 abitanti della provincia di Vercelli in Piemonte.\nInfrastrutture e trasporti.\nFra il 1878 e il 1949 Tricerro era servita dalla tranvia Vercelli-Trino.\nAttualmente \u00e8 servita dalle linee extraurbane 60, 94 di Atap.\nAmministrazione.\nDal 26 giugno 2019 il sindaco di Tricerro \u00e8 Carlo Borgo.\nAttrattive turistiche.\n\u00c8 stato aperto nelle vicinanze del Comune un parco acquatico che attira un discreto turismo."}
{"id": "34440", "revid": "1444886", "url": "https://it.wikipedia.org/wiki?curid=34440", "title": "Trino", "text": "Trino (\"Trin\" in piemontese, talvolta anche Trino Vercellese) \u00e8 un comune italiano di abitanti della provincia di Vercelli, in Piemonte.\nSorge circa 17\u00a0chilometri a sud-ovest del capoluogo, poco discosto dalla riva sinistra del Po e ai piedi delle colline del Monferrato.\nGeografia fisica.\n\u00c8 il terzo comune della provincia per estensione territoriale (il sesto per popolazione), dopo Vercelli e Alagna Valsesia.\nA Trino venne introdotta per la prima volta, attorno al XV secolo, la coltivazione del riso che a tutt'oggi riveste un ruolo fondamentale nell'economia di tutta la regione.\nIl vasto territorio ospita il Parco naturale del Bosco delle Sorti della Partecipanza di Trino, raro esempio italiano di bosco planiziale e unico residuo di come la Pianura Padana si presentasse prima della trasformazione operata nei secoli a fini agricoli.\nOrigini del nome.\nIl nome ufficiale del comune \u00e8 \"Trino\" e non Trino Vercellese, ma il nome esteso con l'aggettivo Vercellese \u00e8 comunemente usato nel linguaggio parlato (e anche scritto). Si noti che l'aggettivo \"Vercellese\" \u00e8 presente anche sull'orario ufficiale e sulla denominazione della stazione delle Ferrovie dello Stato (anche se sul fabbricato viaggiatori compare solo la scritta TRINO), sull'ingresso dell'ufficio postale del comune medesimo, in alcuni cartelli stradali nelle vicinanze e in molti altri documenti ufficiali e no.\nStoria.\nIl primo insediamento \u00e8 di probabile origine celtica. Il toponimo originario, \"Rigomagus\", significa infatti \"mercato del re\" in tale lingua.\nDal II secolo a.C. Rigomagus fu sede di una \"mansio\" romana (una stazione di posta, citata nell'Itinerarium Burdigalense) di una certa importanza, strategicamente posizionata in prossimit\u00e0 del guado sul fiume Po, ed all'incrocio tra le vie militari che univano la Civitas Taurini (Torino) con Ticinum (Pavia) ed in seguito Augusta Praetoria (Aosta) con la Civitas Asta (Asti). \u00c8 stata sotto la signoria della famiglia ricca e nobile milanese dei Moriggia.\nNei secoli passati, la citt\u00e0 fu pi\u00f9 volte al centro di importanti manovre militari e politiche; nel XVII secolo fu anche elevata a Provincia sotto i Savoia.\nLa citt\u00e0 fu colpita duramente dall'alluvione del 1994, e pi\u00f9 ancora da quella del 2000.\nSimboli.\nLo stemma e il gonfalone del comune di Trino sono stati riconosciuti con decreto del capo del governo del 20 giugno 1936 riprendendo lo storico stemma documentato nel 1689.\nNello stemma antico erano raffigurati tre castelli di due torri merlate alla guelfa; le tre torri o castelli si riferiscono all'interpretazione del nome Trino come \"Trina castra\" (\"Tre castelli\"). Il rosso e l'argento sono i colori del Monferrato.\nNel 2018 il Comune ha presentato una nuova versione del proprio emblema civico per renderlo pi\u00f9 funzionale alle esigenze moderne e uniformarne l\u2019utilizzo.\nMonumenti e luoghi d'interesse.\nChiesa di San Michele in Insula.\nChiesa romanica che si erge fuori dall'abitato di Trino, in un sito che ancora mantiene l'antica denominazione di \"Insula\" in quanto era circondato da due rami del Po; conserva all'interno di affreschi del XII secolo.\nChiesa di San Bartolomeo.\nLa chiesa parrocchiale dedicata a San Bartolomeo, patrono della citt\u00e0, venne ricostruita integralmente negli anni 1634-1642; la facciata, in stile classicheggiante, \u00e8 il risultato dei rifacimenti intervenuti nel 1839. Tra le opere conservate al suo interno si segnalano una tavola di Gerolamo Giovenone, una tela di Pier Francesco Guala e gli affreschi al soffitto nella navata centrale di Luigi Morgari.\nChiesa di Santa Caterina d'Alessandria.\n\u00c8 nota anche come chiesa di San Domenico. La chiesa, a tre navate, in stile gotico faceva parte del complesso del convento dei frati domenicani (che oggi ospita la biblioteca civica e l'archivio storico comunale\nVi sono venerate reliquie della Beata Maddalena Panattieri.\nChiesa di San Lorenzo.\nLa chiesa, edificata nel XVIII secolo, in stile barocco, presenta una bella facciata in cotto. All'interno, dietro all'altare, \u00e8 posta una pregevole tela di Pier Francesco Guala. La seconda cappella a destra contiene la tomba della Beata Arcangela Girlani nata a Trino nel 1460.\nChiesa del Santissimo Nome di Maria detta Madonna delle Vigne.\nSulla collina tra Lucedio e Montarolo, frazioni del comune di Trino, sorge la chiesa del Santissimo Nome di Maria detta Madonna delle Vigne, la chiesa sorge su un lucus paleocristiano, il primo corpo della chiesa risale alla prima met\u00e0 del XVII secolo, \u00e8 infatti visibile nella cartografia dell'epoca in dimensioni molto ridotte rispetto a quanto vediamo oggi, sar\u00e0 l'abate di Lucedio Vincenzo Grimani, a predisporne l'ampliamento nella parte ottagonale, a cura di Antonio Bertola prima e Giovanni Battista Scapitta poi; della parte antica oggi rimane solo il coro ed i lavori terminano postumi all'abate, nel 1707 infatti, i Savoia entrano in possesso dei possedimenti di Lucedio e solo il 21 luglio del 1713, la chiesa pu\u00f2 essere benedetta dal parroco di Trino, Girolamo Risico, nella sua nuova livrea.\nConteneva al suo interno una statua lignea di Madonna con bambino eseguita da Carlo Giuseppe Plura.\nDagli anni settanta del 900 grava in stato di pesante degrado ed abbandono.\nIl cimitero di Darola.\nSi tratta di un cimitero dismesso, ubicato in aperta campagna nei pressi di Darola (). Dopo la sconsacrazione, nel cimitero le inumazioni continuarono fino agli anni sessanta del XX secolo; attualmente si trova in stato di abbandono. \nRiguardo al cimitero sono fiorite numerose leggende, che riferivano di culti satanici praticati nel 1684 da alcune novizie, e in seguito da alcuni monaci della vicina abbazia di Lucedio. Altri sabba si dice fossero celebrati nella vecchia chiesa della Madonna delle Vigne, in cui \u00e8 presente un dipinto raffigurante un organo a canne e uno spartito, denominato \"spartito del diavolo\", che, se sonato al contrario, evocherebbe il diavolo, mentre suonato in senso normale lo intrappolerebbe. L'11 maggio 2010 \u00e8 andato in onda un servizio su questo caso all'interno del programma \"Mistero\", con un sopralluogo di Marco Berry.\nLe leggende sono per\u00f2 ridimensionate o smentite da studiosi locali, come lo speleologo Luigi Bavagnoli.\nCultura.\nLa comunit\u00e0 giudaica di Trino.\nTrino \u00e8 stata sede, dal XVI secolo fino agli anni precedenti la seconda guerra mondiale, di una piccola ma fiorente comunit\u00e0 giudaica. A testimonianza della presenza ebraica rimangono l'edificio del ghetto in corso Italia (dove sorgeva la sinagoga) e un piccolo cimitero in via Battisti.\nEconomia.\nIn territorio trinese sorgono due impianti per la produzione di energia elettrica.\nLa centrale nucleare Enrico Fermi, costruita negli anni sessanta si trova sulla sponda sinistra del Po e fu per lunghi anni una delle pi\u00f9 avanzate del suo genere al mondo, tanto da annoverare alcuni record mondiali. L'impianto fu fermato a seguito dei referendum abrogativi in Italia del 1987 ed \u00e8 rientrato nel piano per lo smantellamento degli impianti nucleari.\nLa centrale termoelettrica Galileo Ferraris fu inaugurata nel 1998 e si trova presso la frazione Leri Cavour. Si compone di quattro turbine alimentate a gas metano e due turbine a vapore, ed eroga una potenza complessiva di circa 700\u00a0MW.\nDal 2008, a breve distanza dalla centrale Ferraris, ma situata nel territorio comunale di Livorno Ferraris, \u00e8 attivo un terzo impianto di produzione di energia elettrica a ciclo combinato, di propriet\u00e0 del gruppo tedesco E.ON.\nInfrastrutture e trasporti.\nLa stazione di Trino Vercellese, posta lungo la ferrovia Chivasso-Alessandria, \u00e8 servita da treni regionali svolti da Trenitalia nell'ambito del contratto di servizio stipulato con la Regione Piemonte.\nFra il 1878 e il 1949 Trino rappresent\u00f2 il capolinea meridionale della tranvia Vercelli-Trino.\nIl comune \u00e8 servito, inoltre, dalle linee extraurbane 59, 60, 95 di Atap.\nAmministrazione.\nGemellaggi.\nOgni anno avviene per una settimana lo scambio di alcuni alunni tra le scuole medie di Trino e di Chauvigny. Nel primo anno arrivano gli studenti francesi e nel secondo gli alunni italiani vanno in Francia."}
{"id": "34441", "revid": "848247", "url": "https://it.wikipedia.org/wiki?curid=34441", "title": "Tronzano Vercellese", "text": "Tronzano Vercellese (\"Tronsan\" in piemontese) \u00e8 un comune italiano di abitanti della provincia di Vercelli in Piemonte.\nGeografia fisica.\nTerritorio.\nTronzano Vercellese \u00e8 situato nella Pianura Padana a nord del fiume Po e al crocevia di tre importanti citt\u00e0: Vercelli, Biella e Torino.\nRicca zona pianeggiante percorsa da numerosi corsi d'acqua, tra i quali la Marcova e il Canale Cavour; questa abbondanza di acque permette l'irrigazione del territorio, indispensabile alla coltivazione del riso.\nClima.\nTronzano ha un clima temperato di tipo \"padano\". Gli inverni sono molto freddi e nebbiosi mentre le estati sono calde ed afose. Vedere le temperature medie di riferimento su Stazione meteorologica di Vercelli. Le precipitazioni sono pi\u00f9 frequenti in primavera ed autunno mentre in estate i temporali possono assumere carattere di forte intensit\u00e0.\nNegli ultimi decenni il fenomeno della nebbia si \u00e8 attenuato rispetto ad altre zone \"padane\" in quanto risente di correnti provenienti dalla Valle d'Aosta in particolare in presenza del vento di caduta \"F\u00f6hn\" Favonio.\nOrigini del nome.\nDall'analisi di antiche carte e documenti medioevali fino ad arrivare ai nostri giorni risultano, negli anni/secoli, diversi nomi, alcuni probabilmente influenzati dal linguaggio delle popolazioni locali nel corso della storia:\n\"Viculus et alter Viculus\" (epoca romana), \"Truentianum et alterum Truentianum\" (568-774), \n\"Trontianum et alterum Trontianum\", \"Loco Torencjano\" menzionato in documenti del 969, \"Tronsanum et alterum Tronsanum\", \"Tronsanum superior et Tronsanum Inferior\", \"Troncianum\", \"Tronsano\", Tronzano (1256).\nVarie sono le etimologie di Tronzano. \u00c8 lecito supporre che derivi dal latino \"struere\" o \"con-struere\" e significa costruire opere in muratura o anche sobborgo unito-costruito. \u00c8 lecito anche supporre che Tronzano derivi da Transitus Salicensis (transito o passaggio dei Salii), popolo che nel 590 a.C. occup\u00f2 e si stabil\u00ec in queste terre. Ma pi\u00f9 probabilmente si pu\u00f2 affermare che il nome Truentianum derivi da un aggettivo latino in 'anum', come da locum Terentianum, da Terentius, nome di qualche potente signore del luogo.\nStoria.\nEpoca romana.\nIl luogo di Tronzano anticamente era diviso in due, il primo denominato Superiore e l'altro Inferiore aventi ciascuno la sua Chiesa Parrocchiale, detta di S.Pietro l'una e di S.Maria l'altra. L'origine dei due borghi di Tronzano risale verosimilmente all'epoca romana: Viculus e Alter Viculus e dipendevano dalla romana Mansio Viae Longae (l'antica Santhi\u00e0). Presso il Viculus i Romani costruirono un munito castello che chiamarono Castrum Quirini.\nDopo la caduta dell'Impero Romano d'Occidente, pi\u00f9 precisamente durante il regno dei Longobardi (568-774), il Viculus e l'Alter Viculus presero il nome di Truentianum il primo e di Alter Truentianum il secondo. Il primo (cio\u00e8 Truentianum) fu occupato dai Longobardi conquistatori, seguaci della legge longobarda, mentre Alter Truentianum, fu lasciato agli Italo-romani quali proprietari del suolo e seguaci della legge romana.- Sotto il regno dei Franchi (774-888) i due borghi fecero parte della contea di Santhi\u00e0 oggi Santhi\u00e0.\nMedioevo.\nIl \"loco torencjano\" \u00e8 nominato gi\u00e0 in un documento di cambio di terreni tra il Vescovo Ingone con Adalfredo detto \"Buono di Tronzano\", in data 18 aprile 969. \u00c8 questo il documento pi\u00f9 antico che fa menzione del luogo di Tronzano.\nCaduto il regno dei Franchi (888) i due Truentianum fecero parte della marca di Ivrea. Quando sorse contesa tra Arduino, marchese di Ivrea, e Pietro, vescovo e conte di Vercelli (996), Tronzano parteggi\u00f2 per Ivrea con Livorno, Santhi\u00e0 e Carisio.\nDurante la guerra civile tra guelfi e ghibellini Tronzano fu coinvolta insieme a Vercelli e parteggiava per i guelfi resistendo validamente con le armi contro i ghibellini capitanati da tal Pietro Bichieri, ma fu costretto infine alla resa. Al fine di recuperare i luoghi conquistati fu necessario ai guelfi padroni di Vercelli di ricomprare (nel 1245) sia S.Germano che Tronzano. La distruzione del Borgo di Tronzano (se quello Superiore o quello Inferiore non \u00e8 dato di sapere con esattezza) avvenne durante l'ultimo regime del Podest\u00e0 di Vercelli Guglielmo Soresina verso la fine del 1245.\nNell'anno 1248 i Ghibellini rientrarono in Vercelli e i Guelfi scacciati. Si riaccese quindi la guerra tra le due parti che ebbe termine soltanto con la pace del 1254. Probabilmente proprio al 1254 risale l'unione delle due parrocchie di Tronzano e forse allora la parrocchiale fu dedicata ai SS. Apostoli Pietro e Paolo. Due anni dopo nel 1256 gli abitanti superstiti dei due Tronzano ottennero di fondare un nuovo borgo e di riunirsi in un nuovo borgo franco con atto del 12 febbraio 1256.\nBorgo franco di Tronzano.\nNascita del borgo franco dall'unione dei due Tronzano.\nI documenti antichi esistenti vanno dal 969 al 1256 ma sicuramente la carta che ha maggior importanza \u00e8 quella riguardante la costituzione del borgo franco di Tronzano. Siamo nel 1256, nel periodo pi\u00f9 fiorente dei Comuni della pianura padana, sei anni dopo la morte di Federico II di Svevia, il quale aveva tentato invano di risottometterli all'Impero. I Comuni, liberatisi sin dal secolo precedente nell'interno delle citt\u00e0, estendono la loro signoria sulla campagna esautorando gli antichi possessori, cio\u00e8 i piccoli \"\"feudatari\", con la formazione dei \"borghi franchi\"\". Il comune di Vercelli fu uno dei primissimi in Italia a iniziare tale politica. I servi della gleba, che si recano ad abitare nel nuovo borgo, cessano di essere servi diventano liberi e godono degli stessi diritti degli abitanti della citt\u00e0 fondatrice del borgo franco.\nLa carta di fondazione del borgo di Tronzano, dell'anno 1256, rivela che furono proprio gli abitatori dei due piccoli centri posti a breve distanza l'uno dall'altro, che fecero richiesta al comune di Vercelli chiedendo di fondare un nuovo borgo franco e met\u00e0 strada fra di essi. Dall'atto di fondazione risulta che il nuovo borgo fu diviso in due parti: due terzi divennero propriet\u00e0 degli abitanti (gi\u00e0 servi della gleba), il terzo rimanente rimase agli antichi feudatari appartenenti a due famiglie.\nSimboli.\nLo stemma del comune di Tronzano Vercellese \u00e8 stato riconosciuto con decreto del capo del governo del 4 ottobre 1934.\nInfrastrutture e trasporti.\nFerrovie.\nIl paese \u00e8 servito dalla propria stazione ferroviaria che si trova sulla Ferrovia Milano-Torino.\nIl 7 novembre 1945 si verific\u00f2 un grave Incidente Ferroviario: il treno diretto n. 182 da Milano per Torino and\u00f2 a urtare violentemente contro il terminale di un binario tronco della stazione a causa di un errato instradamento, per cui morirono 6 persone ed altre 22 rimasero ferite.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34442", "revid": "125380708", "url": "https://it.wikipedia.org/wiki?curid=34442", "title": "Valduggia", "text": "Valduggia (\"Valdugia\" in piemontese, \"La Val\" in dialetto valsesiano) \u00e8 un comune italiano di abitanti della provincia di Vercelli in Piemonte.\nValduggia \u00e8 un borgo di origine medievale situato nella bassa Valsesia, noto per aver dato i natali al pittore Gaudenzio Ferrari.\nStoria.\nL'origine del comune di Valduggia risale presumibilmente ai Galli (stando ad alcune fonti) oppure agli Uzzeni (secondo altre); in ogni caso l'etimologia del nome deriverebbe dalla parte pi\u00f9 antica del borgo, detta appunto \"Uggia\".\nProprio con un nome simile, \"Ucciae saltus et praedia\", il territorio di Valduggia \u00e8 gi\u00e0 citato, tra i territori posti nel \"pagus Vercellensis\", nelle tavole alimentari dell'imperatore Traiano del 108 d.C.\nFu capoluogo della Valle o Corte Inferiore della Valsesia ed ebbe statuti propri, denominati \"Forma Statutorum Vallis Utiae &amp; Monium Sexij Curiae Inferioris Vallis Sicidae\", approvati e confermati da Gian Galeazzo Visconti, signore di Milano, il 20 marzo 1387, e successivamente riuniti e stampati a Milano nel 1646 ed in vigore sino al 1770, anno dell'entrata in vigore nel territorio comunale delle \"Regie Costituzioni\" del Regno di Sardegna.\nEbbe un proprio tribunale fino al 1817, anno in cui le sue funzioni vennero indirizzate presso il Tribunale Provinciale di Varallo.\nAi giorni nostri \u00e8 un centro industriale di spicco per le apparecchiature idrauliche, in passato era conosciuto per le fonderie di campane.\nSimboli.\nLo stemma e il gonfalone del comune di Valduggia sono stati concessi con decreto del presidente della Repubblica del 22 settembre 1963. Vi \u00e8 raffigurato, in campo azzurro, un leone rampante posto tra due monti ai quali \u00e8 artigliata un'aquila di nero al volo spiegato, simbolo della Valsesia, sormontata da un cartiglio d'oro recante la divisa in caratteri neri: SEMPER EADEM NEC MUTOR IN FIDE.\nEconomia.\nArtigianato.\nMolto rinomata \u00e8 la produzione di campane.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34443", "revid": "1516566", "url": "https://it.wikipedia.org/wiki?curid=34443", "title": "Varallo", "text": "Varallo (\"Varal\" in piemontese e in dialetto valsesiano; in walser \"Vrol\"(\"titsch\" di Alagna Valsesia), \"Fral\" (\"tittschu\" di Rimella), \"Varoal\" (t\u00f6itschu)), noto anche come Varallo Sesia, \u00e8 un comune italiano di abitanti della provincia di Vercelli in Piemonte, situato in Valsesia. \u00c8 il secondo comune pi\u00f9 esteso della provincia di Vercelli.\nRiconosciuto come citt\u00e0, e come citt\u00e0 d'arte, sorge lungo le rive della Sesia ed \u00e8 diviso in due parti dal torrente Mastallone, suo affluente, che separa il centro storico, detto Varallo Vecchio, dalle aree pi\u00f9 recenti. Unisce attivit\u00e0 industriali e turistiche. \u00c8 dominato dal Sacro Monte di Varallo, uno dei maggiori luoghi di culto della chiesa cattolica del Piemonte, che attira annualmente migliaia di turisti.\nDal 1\u00ba gennaio 2018, tramite incorporazione, acquisisce il comune di Sabbia.\nGeografia fisica.\nTerritorio.\nVarallo si trova quasi allo sbocco della Valsesia nella pianura vercellese alla confluenza del Mastallone nella Sesia.\nIl territorio comunale culmina a nord con la Massa del Turlo (1960\u00a0m), tocca la quota minima sulla Sesia (398\u00a0m) al confine con Quarona e risale, sulla sponda opposta del fiume, fino ai 1827\u00a0m del Castello di Gavala e ai 1631\u00a0m della Res, che domina la cittadina da sud-ovest.\nOrigini del nome.\nL'etimologia del toponimo \u00e8 incerta. \u00c8 stata proposta, anche se probabilmente poco soddisfacente, una derivazione da *\"vararius\", con il significato di \u2018luogo incolto, aspro\u2019.\nIl pi\u00f9 antico documento relativo a Varallo, dove compare l'antica denominazione \"Varade\", risale al 10 giugno 1025: si tratta di un diploma con il quale il re di Germania Corrado II, detto il Salico, conferiva al vescovo Pietro di Novara alcuni beni sequestrati ai fratelli Riccardo e Uberto dei conti di Pombia, sostenitori di Arduino d'Ivrea, tra cui la val d'Otro (\"alpe de Otro\"), il ponte di Varallo (\"ponte de Varade\") e Roccapietra (\"Roccam Huberti\").\nLa stessa denominazione \"Varade\" compare anche in un successivo diploma di Enrico IV del 13 aprile 1060. In seguito per\u00f2 incominci\u00f2 ad affermarsi la denominazione \"Varale\", che compare la prima volta in un documento del 6 marzo 1083 con il quale il conte Guido di Pombia donava alcuni beni di sua propriet\u00e0 situati in Valsesia all'abbazia di Cluny, tra i quali un mulino che sorgeva \"in loco ubi dicitur Varale\"; questa denominazione, tanto nella forma \"Varale\" che in quella \"villam Varallis\", si diffuse definitivamente durante il XII secolo.\nStoria.\nVarallo tra il 12 settembre 1944 e il 25 aprile 1945 \u00e8 Comando \"zona militare Valsesia\" con Vincenzo (Cino) Moscatelli come Commissario di guerra, Eraldo (Ciro) Gastone come Comandante militare e Aldo (Aldo) Benoni Capo di stato maggiore. L'11 luglio 1944 viene proclamata la Repubblica partigiana della Valsesia, con capitale a Varallo.\nVarallo, per la Valsesia, \u00e8 tra le Citt\u00e0 decorate al valor militare per la guerra di liberazione in quanto insignita della Medaglia d'oro al valor militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale.\nSimboli.\nLo stemma di Varallo \u00e8 stato riconosciuto con decreto del capo del governo del 10 ottobre 1935.\nIl gonfalone municipale \u00e8 un drappo di azzurro ed \u00e8 stato concesso con regio decreto del 12 marzo 1931.\nOnorificenze.\nVarallo, per la Valsesia, \u00e8 tra le citt\u00e0 decorate al valor militare per la guerra di Liberazione, insignita della medaglia d'oro al valor militare il 14 luglio 1971, per i sacrifici delle sue popolazioni, per la sua attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nIl Sacro Monte.\nIl Sacro Monte di Varallo \u00e8 il pi\u00f9 antico dei Sacri Monti, essendo stato eretto a partire dal 1491 da Bernardino Caimi, frate Minore Osservante, gi\u00e0 custode in Terra santa. Nel 2003 questo straordinario complesso monumentale \u00e8 stato inserito dall'UNESCO nella Lista dei Patrimoni dell'Umanit\u00e0 insieme ad altri sei Sacri Monti piemontesi.\nFa parte dei poli museali dell'Ecomuseo della Valsesia.\nArchitetture religiose.\nTra i principali monumenti a Varallo nel capoluogo vanno ricordati\nCultura.\nEventi.\nL'Alp\u00e0a.\nL'Alp\u00e0a \u00e8 una mostra mercato nata nel 1977 che si tiene per 10 giorni della seconda settimana del mese di luglio nel comune. L'idea originaria era quella (nata in seno al comitato del Carnevale di Varallo Sesia) di espandere l'\"estate valsesiana\", il nome deriv\u00f2 dalla consuetudine valsesiana che prevedeva a inizio estate, il prendere forma di un mercato dei prodotti della pastorizia e dell'agricoltura montana.\nIl 16 e il 17 luglio 1977 si tenne la prima edizione dell'Alp\u00e0a presso il \"Parco della Consolata\" dove gli stand espositivi furono ricavati artigianalmente. Per sabato 16 il programma intrattenimenti consistette in una caccia al tesoro per le vie cittadine, un concerto del complesso vocale francese \"Absinthe\", la rappresentazione di \"Anfitrione di Plauto\".\nPer domenica 17 venne organizzata una sfilata di auto d'epoca, di numerosi gruppi folkloristici e in serata un concerto del \"Coro Varade\".\nIl successo registratosi port\u00f2 gli organizzatori a ripetere l'evento (alcune migliaia di persone nella sola giornata di domenica 17 luglio). Si pens\u00f2 di allargare il periodo da 2 a 9 giorni, includendo cos\u00ec due fine settimana allargando contestualmente gli spazi espositivi. Venne battezzato il primo logo dell'Alp\u00e0a, la \"Ribebba\".\nNel 1979 venne creata la \"Cooperativa Alp\u00e0a\" in quanto, grazie a una programmazione turistica articolata tra Borgosesia e Varallo si pot\u00e9 accedere a cospicui finanziamenti da parte della Regione Piemonte.\n Negli anni 1980 si opt\u00f2 per l'allargamento dell'esposizione per alcune vie cittadine, Piazza Garibaldi, Piazza del Dazio, Villa Durio. Gli spettacoli di intrattenimento, in quegli anni principalmente di Cabaret ospitarono tra gli altri Gigi Sabani, Fabio Fazio, Ezio Greggio, Edoardo Vianello, Giorgio Faletti, Francesco Salvi di \"Drive in\", Equipe 84, Teo Teocoli, Dik Dik, dall'edizione 1989 in poi cominci\u00f2 la collaborazione con la Festa dell'uva di Gattinara. Seguirono Ricchi e Poveri, Fiordaliso, Fausto Leali, Barbara Cola, Rita Forte, Luca Barbarossa, Riccardo Cocciante, Little Tony, Nino Frassica, Ivana Spagna, Paola Turci, Ron, Andrea Mingardi, Enrico Ruggeri, Fabio Concato, Fiorella Mannoia.\nSul finire degli anni '90 vennero stimate una media di 15.000 presenze ogni sera.\nL'affluenza di pubblico rimase sostenuta, complici cantanti e ospiti con concerti gratuiti, i lavori di riqualifica di Varallo, l'ingresso del Sacro Monte di Varallo come patrimonio UNESCO nel 2003 e la diffusione del web. L'apertura viene anticipata al venerd\u00ec, portando cos\u00ec a 10 le giornate dell'esposizione. Negli anni 2000 furono ospiti Roberto Vecchioni, Umberto Tozzi, Mietta, Monica Anderson, Raoul Casadei, Formula 3, Michele Zarrillo, Giorgia, Luca Barbarossa, Stadio, Luca Dirisio, Riccardo Fogli, Antonello Venditti, Milva, Pooh, Al Bano, Aida Cooper, Orietta Berti, Zero Assoluto, Paolo Belli, Fiorella Mannoia, Paolo Meneguzzi, Francesco Renga, Loretta Goggi, Cesare Cremonini, Marco Carta, Giusy Ferreri, Lucio Dalla, Ivan Cattaneo, Sabrina Salerno, Den Harrow, Morgan\nNel 2008, per contrastare il calo delle presenze si punt\u00f2 sui concerti spostandone alcuni al Sacro Monte, i concerti delle edizioni successive furono tenuti da Noemi, Irene Grandi, Patty Pravo, Pupo, Samuele Bersani, Mario Biondi, Raf, Ornella Vanoni, Karima, Alessandra Amoroso, Alex Britti, Francesco Renga, Emma, Davide Van de Sfroos, Mario Venuti, Billy Cobham, Arisa, J-Ax, Amii Stewart, Dolcenera, Malika Ayane, Max Pezzali, Eugenio Finardi, Giovanni Vernia, Silvia Mezzanotte, Chiara Galiazzo, Renzo Arbore, Antonello Venditti, Neffa, Annalisa, Fedez, Malika Ayane, Tiromancino, Casadei, Ron, Massimo Ranieri, Gigi D'Alessio, Emis Killa, Tony Hadley, Loredana Bert\u00e8, Luca Carboni, Irene Grandi, Startag, Rocking dolls, Gianluca Grignani, Al Bano, Subsonica, Le Orme, Blue Vomit, Moreno, Francesco De Gregori, Dear Jack, Cristina D'Avena, Free Music Band, The reyes family, Natalie Imbruglia, Fabri Fibra, Renzo Arbore, Cristiano De Andr\u00e9, Gemitaiz, Stadio\nIl Carnevale di Varallo.\nIl carnevale \u00e8 una delle tradizioni pi\u00f9 sentite a Varallo. Le manifestazioni si svolgono tutti gli anni dal giorno dell'Epifania (6 gennaio) al mercoled\u00ec delle ceneri, primo giorno di Quaresima. Durante questo periodo la citt\u00e0 \u00e8 governata dalla maschera Marcantonio Carlav\u00e9, re dei Dughi e dei Falchetti (cos\u00ec si chiamano i varallesi durante questo periodo). Accompagnato dalla maschera femminile (la Cecca, eletta ogni anno tra le ragazze pi\u00f9 belle della citt\u00e0), Marcantonio porta gioia e allegria nel corso di manifestazioni pubbliche, balli, cene e iniziative per bambini, anziani e disabili. Tra gli eventi pi\u00f9 partecipati ci sono la Veggia Pasquetta (celebrata sempre il 6 gennaio), il Ballo della Cecca, la Carneval\u00e0a 'nt la str\u00e0, la Giubiaccia, la Raccolta della Legna e il Bal \u00ebd la L\u00fcm. Il vertice del carnevale di Varallo si tocca il marted\u00ec grasso con la preparazione e la distribuzione alla popolazione della Paniccia, un minestrone di riso e verdure cotto sul fuoco dentro enormi pentoloni, che un tempo serviva come pasto caldo per poveri e carcerati. L'ultimo evento \u00e8 il Processo e il rogo a Marcantonio che cade il primo giorno di Quaresima chiudendo il calendario di iniziative. Il carnevale viene organizzato da un apposito Comitato che si costituisce in autunno e porta avanti le manifestazioni dell'anno successivo.\nGeografia antropica.\nFrazioni.\nannovera numerose frazioni: Aniceti, Arboerio, Balangera, Barattina, Camasco (CC B459), Cervarolo (CC C546), Crevola Sesia (CC D169), Dovesio, Locarno (CC E636), Morca (CC F714), Morondo (CC F741), Parone (CC G343), Pianebelle, Roccapietra (CC H381), Scopelle, Valmaggia (CC L635), Verz\u00ecmo, G\u00e8rbidi e Sabbia, alcune delle quali in precedenza erano comuni autonomi.\nEconomia.\nArtigianato.\nPer quanto riguarda l'artigianato, importante \u00e8 la lavorazione del puncetto, un pizzo ad ago usato per impreziosire vari oggetti quali tovagliette, fazzoletti e anticamente paramenti sacri e tradizionali costumi locali.\nAmministrazione.\nTra le note, da ricordare che l'ex sindaco Gianluca Buonanno, Lista Buonanno, alleata della Lega Nord, \u00e8 stato rieletto con l'81%. Lo stesso sindaco, alle elezioni del 13-14 aprile 2008, viene eletto alla Camera dei deputati.\nIl 6 marzo 2017 viene resa nota una trattativa tra l'Amministrazione di Sabbia e quella di Varallo che ha portato ad una \"fusione per incorporazione\", con cui Sabbia \u00e8 divenuta frazione di Varallo che, quale comune incorporante, non ha visto il decadimento della propria Giunta. L'avvio dell'iter avvenuto dopo le Amministrative che hanno coinvolto Varallo, \u00e8 terminato con la decisione della Regione Piemonte di procedere con la fusione, mediante Legge Regionale, approvata il 27 dicembre 2017.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34444", "revid": "1799940", "url": "https://it.wikipedia.org/wiki?curid=34444", "title": "Villarboit", "text": "Villarboit (\"Vilarb\u00f2it\" in piemontese) \u00e8 un comune italiano di 397 abitanti della provincia di Vercelli in Piemonte. Una parte del comune \u00e8 compresa nel Parco Naturale delle Lame del Sesia.\nGeografia fisica.\nIl territorio comunale \u00e8 pianeggiante ed \u00e8 attraversato da settentrione a meridione dal torrente Rovasenda, che ne lambisce il capoluogo. Il torrente Marchiazza segna invece il confine con Albano Vercellese, mentre il Cervo transita nella parte sudoccidentale del Comune.\nA poca distanza dal capoluogo transita anche il canale Cavour, che oltrepassa il Rovasenda e la Marchiazza con due ponti canale.\nOltre che nel capoluogo, che \u00e8 circondato da estese risaie e da cascine isolate, l'edificato si concentra anche nelle frazioni di San Marco e di Busonengo, situate rispettivamente a settentrione e a meridione del centro comunale.\nSempre nel comune di Villarboit passa l'Autostrada A4 e sono presenti due aree di servizio che prendono il nome dal paese.\nOrigini del nome.\nVillar \u00e8 formato dal suffisso latino \"villa\", che designava parte della tenuta. Ben presto ha assunto il significato di borgo. Allora, quello che abita nella frazione, in questo caso Boit deriverebbe da un patronimico.\nStoria.\nAnticamente era posto sotto la giurisdizione di Monformoso (ora semplicemente una cascina).Signori di Villarboit furono i Conti di Biandrate, gli Avogadro, i Langosco di Stroppiana, i Falletti di Barolo e i Solaroli di Briona.\nSimboli.\nLo stemma del Comune di Villarboit \u00e8 stato concesso con decreto del presidente della Repubblica del 16 gennaio 1995.\nInfrastrutture e trasporti.\nTra il 1890 e il 1933 la frazione di Busonengo fu servita dalla tranvia Vercelli-Biella."}
{"id": "34447", "revid": "1516566", "url": "https://it.wikipedia.org/wiki?curid=34447", "title": "Vocca", "text": "Vocca (\"Voca\" in piemontese) \u00e8 un comune italiano di 158 abitanti della provincia di Vercelli in Piemonte.\nGeografia fisica.\nVocca \u00e8 un piccolo paese del Piemonte situato nella parte nord-occidentale della provincia di Vercelli, nella Valsesia settentrionale, a pochi chilometri dal comune di Varallo. Il territorio comunale di Vocca, suddiviso in sette frazioni, presenta delle variazioni altimetriche molto accentuate: la parte pi\u00f9 bassa del fondovalle \u00e8 posta a circa 490 metri di quota, mentre il punto pi\u00f9 alto \u00e8 a 1827 m s.l.m.\nOrigini del nome.\nIl nome Vocca potrebbe derivare da \"Ovago\" (nord), in quanto, vista l'esposizione, alcune sue frazioni sono prive di sole per due mesi all'anno Secondo altri, invece, il nome deriverebbe dalla parola spagnola \"\"Oveja\", data la presenza di vari greggi nella zona, altri ancora sostengono che il toponimo pi\u00f9 antico sia \"Oveca\"\", per la presenza sul territorio di molti terrazzamenti anticamente coltivati a vite, che producevano un vino locale testimoniato in diverse guide della Valsesia.\nStoria.\nLe prime notizie di Vocca risalgono al XII secolo. In passato Vocca era parte della parrocchia di Varallo. Nei secoli si \u00e8 poi distinta per giurisdizione, devozione e contributi artistici: diverse sono le opere sacre di Antonio Orgiazzi, Deominici e Jan De \nSimboli.\nVi \u00e8 raffigurato il patrono san Maurizio a cavallo, mentre le stelle stanno a simboleggiare le sette frazioni in cui \u00e8 diviso il Comune.\nEconomia.\nLo storico ruolo dell'agricoltura, con il tempo, ha perso la sua rilevanza. Data la vicina presenza del fiume Sesia, nel corso degli anni Vocca \u00e8 diventato un centro turistico per gli appassionati di canoa e pesca sportiva.\nUn tempo Vocca, e in particolar modo la localit\u00e0 Mogliane, era divenuta piuttosto popolare per i suoi artigiani che erano abili nel realizzare con i trucioli di legno di tiglio vari cestini in legno, gerle e culle valsesiane."}
{"id": "34448", "revid": "125262800", "url": "https://it.wikipedia.org/wiki?curid=34448", "title": "Galatina", "text": "Galatina (\"San Pietro in Galatina\" fino al 1861, \u0391\u03c2 \u03a0\u03ad\u03c4\u03c1\u03bf, \"As P\u00e8tro\" in dialetto griko, \"San Pietru\" in dialetto locale) \u00e8 un comune italiano di abitanti della provincia di Lecce in Puglia.\nSituato nel Salento centrale, si fregia per regio decreto del titolo di citt\u00e0 dal 20 luglio 1793.\nGeografia fisica.\nTerritorio.\nLa citt\u00e0 sorge sul declivio orientale di una leggera altura, con il centro storico a 78 m s.l.m. costruito in modo da raccogliere in profonde cisterne scavate nel calcare l'acqua piovana che scende da ovest. Il territorio circostante degrada fino a 39 metri s.l.m. in direzione di Soleto mentre il punto pi\u00f9 alto raggiunge gli 84 metri s.l.m. in direzione di Galatone.\nL'abitato si estende per circa 5 chilometri sull'asse est-ovest essendo limitato a nord dalla ferrovia ed a sud-est dal cementificio e dal cimitero. La terra \"rossa\" \u00e8 molto fertile ed in alcuni punti anche argillosa. Le coltivazioni principali sono la vite e l'ulivo anche se con l'utilizzo dei pozzi artesiani \u00e8 stata possibile la produzione di primizie ortofrutticole. Oltre al tabacco vi si produce la tipica patata novella sieglinde da esportazione.\nIl territorio comunale, che si estende per 81,86\u00a0km\u00b2, confina a nord con i comuni di Copertino e Lequile, a est con i comuni di Soleto e Corigliano d'Otranto, a sud con i comuni di Sogliano Cavour, Cutrofiano, Aradeo e Secl\u00ec, a ovest i comuni di Galatone e Nard\u00f2.\nTerritorio pianeggiante caratterizzato dalla presenza di macchia mediterranea e colture di ortaggi (famosi i meloni). Nella zona est, per via dell'installazione intensiva di impianti fotovoltaici (vd. google map) negli anni 2008-2012 la macchia mediterranea e le colture sono scomparse.\nClima.\nSecondo i dati della stazione meteorologica di Lecce Galatina la zona, che rientra nel territorio del basso Salento, presenta tipico clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nStoria.\nIl primo documento storico che parla di Galatina \u00e8 un atto notarile del 1178 in cui viene citato il \"casale Sancti Petri in Galatina\". La tradizione vuole infatti che l'apostolo san Pietro si fermasse in questo luogo nel suo viaggio da Antiochia a Roma. Solo dopo l'Unit\u00e0 d'Italia, nel 1861, la citt\u00e0 riprese il suo nome originario di Galatina.\nNel medioevo faceva parte della contea di Soleto con Ugo e Raimondo del Balzo.\nDa questi pass\u00f2 al nipote Nicol\u00f2 Orsini e quindi al suo secondogenito Raimondello.\nQuesto magnifico principe vi fece costruire nel 1391 la chiesa di Santa Caterina d'Alessandria quale ex voto per essere tornato vittorioso dalla Terrasanta con una reliquia della santa.\nAnche il figlio di Raimondello, Giovanni Antonio Orsini Del Balzo, sepolto col padre nell'abside della chiesa, ingrand\u00ec e complet\u00f2 l'opera con l'annesso convento ed un ospedale dotandoli di cospicue rendite fondiarie.\nIl feudo di Aradeo prima e poi quelli di Bagnolo del Salento, Torrepaduli e Collemeto erano sotto la giurisdizione del convento di Santa Caterina tanto che fu necessario nominare un amministratore.\nVenne fin da allora fissato il mercato settimanale al gioved\u00ec, e la grande fiera di bestiame di Santa Caterina al cadere del 25 novembre di ogni anno. Entrambi si svolgevano nel largo Fontana, attuale piazza Alighieri, attirando visitatori e mercanti di bestiame da ogni parte del Meridione. Qui i forestieri, nelle notti precedenti il mercato, potevano riposare e dissetare i loro animali, fruire di essenziali servizi tra cui la fontana: un grande pozzo d'acqua sorgiva scavato al centro dello spazio.\nL'ospedale, i servizi civici, la chiesa di Santa Caterina, il mercato del gioved\u00ec e altre attivit\u00e0 commerciali permetteranno a San Pietro in Galatina di ingrandirsi velocemente. Tra il 1459 e il 1463, Galatina ha circa 2.900 abitanti contro i circa 1.100 di Soleto.\nDalla contea al ducato.\nAlla morte del principe Giovanni Antonio Orsini Del Balzo la citt\u00e0 si era cos\u00ec ingrandita da essere elevata a ducato nel 1485 quando fu data dal re di Napoli Ferrante d'Aragona a Giovanni Castriota II (in albanese Gjon Kastrioti), figlio di Giorgio Castriota, detto Scanderbeg, per i servizi resi nella battaglia di Otranto (1480-1481), nella guerra di Ferrara (1482-1484) contro la Repubblica di Venezia e nel recupero di Gallipoli nel giugno del 1484, sanguinosamente conquistata dalla Serenissima. Ferrante gli concesse il titolo di conte, assegnandogli per\u00f2, in cambio dei feudi, ereditati dal padre (San Giovanni Rotondo e di Monte Sant'Angelo), i feudi di Soleto e di San Pietro in Galatina, e senza confermargli gli eccezionali privilegi doganali e giurisdizionali di cui aveva goduto il padre.\nGiovanni e suo figlio Ferrante furono il primo e secondo duca di Galatina.\nSotto i Castriota si ebbe una fioritura culturale ed oltre al sorgere di una corte, videro i natali anche il \"canzoniere\" di Vernaleone, il cui figlio fu amico di Tommaso Campanella, il mistico Pietro \"Galatino\", i filosofi Marcantonio Zimara, Francesco Cavoti, gli scultori Nicola Ferrando e Nuzzo Barba e il misterioso pittore Lavinio Zappa.\nL'unica figlia legittima del duca Ferrante, Irene Castriota Scanderbeg (3\u00aa duchessa di San Pietro in Galatina), nata da Andreana Acquaviva d'Aragona dei duchi di Nard\u00f2, port\u00f2 il ducato di Galatina e la contea di Soleto nella famiglia Sanseverino dopo il suo matrimonio nel 1539 con il principe di Bisignano Pietro Antonio Sanseverino appartenente ad una nobile famiglia napoletana.\nA questo periodo risalgono le attuali porte e mura di Galatina. Delle originali cinque porte della citt\u00e0 \u00e8 possibile ammirare ancora oggi solo Porta Nuova (a nord), Porta Luce (a ovest) e Porta Cappuccini (a est), nulla \u00e8 rimasto, invece, della Porta di Santa Caterina (a sud) e di quella che si trovava all'imboccatura di piazza Alighieri (Porta della Piazza).\nQuello che rimane del castello ducale dei Castriota \u00e8 il palazzo che si affaccia in piazza Aligheri e che nel seicento faceva parte delle vecchie mura.\nRimaneggiato nei secoli XVIII-XX conserva solo poche tracce della costruzione originale.\nOspit\u00f2 il vescovo di Otranto Mons.Adarzo de Santander (1657-1674) che lo scelse come residenza mentre non vide quasi mai presenti i suoi possessori.\nDal XVII al XVIII secolo.\nNel 1565 Irene mor\u00ec a Cassano Calabro e nel 1569 il figlio Niccol\u00f2 Bernardino Sanseverino venne a Galatina con la moglie Isabella della Rovere principessa di Urbino.\nFurono accolti con \"archi trionfali, fochi artificiali e luminari per le strade\" (da G.Vacca - Un'inedita cronaca galatinese del cinquecento).\nNel 1615 Galatina e Noha furono cedute per i debiti degli eredi di Niccol\u00f2 Bernardino Sanseverino (Morano 1541-Napoli 1606), principe di Bisignano, Morano e Corigliano Calabro, alla nobile famiglia genovese Spinola banchieri del Regno.\nDell'ingresso di Giovan Battista Spinola e della moglie Maria nella citt\u00e0 di San Pietro in Galatina nel 1616 esiste una rappresentazione in argento sbalzato e cesellato facente parte della collezione della famiglia Spinola in Genova che assieme ad altre quattro costituiva uno degli elementi decorativi esterni di un cofanetto.\nIl figlio Giovan Filippo Spinola (1610-1660) commission\u00f2 all'olandese Mattheus Melijn l'esecuzione del manufatto in argento durante la sua permanenza a Genova dal 1630 al 1639 e spos\u00f2 nel 1656 la cugina Veronica Spinola erede del principato di Molfetta. A Giovan Battista Spinola succedettero prima il figlio Gio.Maria (1602-1666) e poi il nipote Francesco Maria Spinola (1659-1727) che, diventato duca di Sabbioneta nel 1693, lasci\u00f2 la residenza di Galatina al vescovo Santander. Da suo figlio Gio.Filippo (1677-1753) il titolo di duca di San Pietro in Galatina pass\u00f2 dapprima al primogenito Francesco Maria Spinola (1712-1754) e poi al secondogenito Gio.Giuseppe (1714-1784).\nNon avendo quest'ultimo avuto figli nel 1784 pass\u00f2 alla sorella Maria Teresa che nel 1741 aveva sposato il nobile milanese Gio.Battista Gallarati Scotti. Quest'ultimo nel 1731 aveva ereditato dal patrigno conte Scotti cognome e feudi e alle sue propriet\u00e0 lombarde aggiunse il Ducato di San Pietro in Galatina ed il principato di Molfetta ereditati dalla moglie.\nUltimo feudatario di Galatina il discendente Carlo Gallarati Scotti (1775-1840) fino al 1806 (anno in cui fu soppressa la feudalit\u00e0) ma che ebbe confermati i suoi titoli nobiliari dal governo austriaco nel 1816 per la parte lombarda e nel 1828 dal re di Napoli per quella pugliese.\nIl 20 luglio 1793 Galatina, con decreto di Ferdinando IV, fu dichiarata citt\u00e0.\nDal XIX al XX secolo.\nContribuirono alla diffusione della cultura, nell'Ottocento, alcuni istituti religiosi come i tre conventi di monaci, gli olivetani benedettini (gestori dell'ospedale detti \"bianchini\" per via dell'abito bianco), i cappuccini ed i padri delle Scuole Pie (scolopi).\nPer le ragazze c'era l'educandato civile, le scuole normali, l'orfanotrofio e infine l'educandato presso il monastero di Santa Chiara.\nVerso la fine dell'Ottocento vi era a Galatina un conservatorio e un convitto dal quale uscirono i cittadini pi\u00f9 illustri.\nIl convitto, la cui sede fu l'ex-convento delle Grazie, fu fondato nel 1854 dai Padri Scolopi con una duplice funzione, quella di convitto per studenti interni e quella di scuola per gli esterni.\nOltre alle scuole superiori Galatina deve la sua crescita demografica ed economica alla presenza di un grande ed efficiente ospedale.\nIl primo fu fatto costruire da Raimondello Orsini vicino alla chiesa di Santa Caterina (attualmente sede del Municipio), gestito dai frati francescani.\nDopo la sua morte, fu ampliato e potenziato dalla moglie e regina Maria d'Enghien cos\u00ec da diventare punto di riferimento per tutto il Salento.\nNel 1499, l'amministrazione pass\u00f2 ai padri Olivetani, chiamati dagli Aragonesi che avevano sostituito gli Orsini.\nNel 1848 fu istituito in via P. Siciliani l'ospedale civile che prese prima il nome di ospedale del Carmine in quanto la sede era quella dell'antico convento dei Carmelitani e poi chiamato nel 1925 \"Antonio Vallone\".\nAnche a Galatina vi furono moti carbonari a partire dal 1799 che si intensificarono dopo il 1815 con il ritorno dei Borboni a Napoli.\nLa \"vendita\" chiamata \"Novelli Bruti\" \u00e8 documentata da un diploma di affiliazione del 30 luglio 1820 rinvenuto tra le carte del barone di Corigliano d'Otranto, Giacomo Comi. Le riunioni periodiche dei carbonari galatinesi avvenivano in qualche casolare dell'agro.\nUna sede rimasta memorabile \u00e8 quella della \u00abTorre\u00bb, nella masseria omonima, in agro di Soleto, sulla via per Corigliano d'Otranto.\nIl 13 dicembre 1884 venne inaugurata la stazione ferroviaria sulla linea Lecce-Gallipoli e nel 1887 il nuovo cimitero.\nIl 19 aprile 1903, in seguito ad una rivolta dei contadini, i carabinieri intervenuti per sedare la sommossa sparano sui rivoltosi lasciando sul suolo 2 morti e 30 feriti. I caduti sono Angelo Gorgone e Lisi Oronzo detto \"Penna\". Questa \u00e8 da ritenere la prima rivolta contro i latifondisti dell'epoca.\nIl 21 aprile del 1921 alle ore 20, a Galatina, fu inaugurata la prima centrale elettrica galatinese realizzata grazie all'impegno del deputato e ingegnere galatinese Antonio Vallone, di Pietro Stefanelli e di Pantaleo Duma, progettista dell'impianto.\nIl 29 marzo 1930 viene inaugurato il maestoso Teatro Tartaro con la rappresentazione di un'opera lirica. Diventer\u00e0 poi cinema e verr\u00e0 chiuso nel 1984 per riaprire a nuova vita il 13 ottobre 2007, come Galleria Commerciale con all'interno sala cinematografica.\nIl 6 febbraio del 1947 venne inaugurata la sala da ballo del Cavallino Bianco (che all'epoca era una cantina) mentre il teatro fu inaugurato il 3 febbraio del 1949 con il \"Rigoletto\".\nChiuso nel 2001, \u00e8 stato acquistato dall'Amministrazione comunale e riaperto nel 2008 dopo la bonifica dall'eternit ed il suo ripristino a fini culturali. I lavori per la sua ristrutturazione sono iniziati nel maggio 2014.\nNel 1949 l'idea di una mostra mercato rilancia lo sviluppo economico della citt\u00e0 e dal 1984 La Fiera nazionale di Galatina ha una sua area espositiva permanente.\nNel territorio di Galatina \u00e8 ubicata dal novembre 1957 anche la scuola di volo basico per i piloti dell'Aeronautica Militare presso l'aeroporto di Galatina \"Fortunato Cesari\".\nL'aeroporto di Galatina \u00e8 un aeroporto militare situato a 10\u00a0km dalla citt\u00e0 di Galatina; \u00e8 aperto solo al traffico militare ed ospita il 61\u00ba Stormo e il 10\u00ba Reparto manutenzione velivoli dell'Aeronautica Militare.\nNel 1966 nacque l'ospedale Santa Caterina Novella (fu chiamato cos\u00ec per ricordare l'antico ospedale del XIV secolo).\nLa sua struttura imponente, che domina la collina dell'antico rione San Sebastiano ha oggi triplicato la sua superficie iniziale di circa 3000 metri quadrati.\nSimboli.\nProfilo araldico dello stemma:\nProfilo araldico del gonfalone:\nMonumenti e luoghi d'interesse.\nArchitetture religiose.\nLa costruzione, che presenta una planimetria a tre navate, doveva far parte di un antico Cenobio di Basiliani e doveva essere affrescata. All'esterno della cripta \u00e8 presente una nicchia con altorilievo cinquecentesco raffigurante due angeli che sorreggono un drappo che fa da sfondo a Sant'Anna e alla Vergine col Bambino. Una simile rappresentazione \u00e8 visibile anche nella lunetta del portale della chiesa di Santa Maria della Misericordia (o dei Battenti), opera questa del 1579.\nArchitetture civili.\nPalazzo Baldi.\nCorreva l'anno 1550 circa quando a Galatina le attivit\u00e0 economiche erano diventate tanto fiorenti, in particolare la concia delle pelli, da attrarre i finanzieri umbro \u2013toscani, Conti Cosimo e Nicola Baldi che edificarono il Palazzo Baldi. Nel cuore del centro antico di Galatina a met\u00e0 strada tra la Basilica di S.Caterina e la Chiesa matrice di S.Pietro e Paolo. Dal punto di vista culturale, nel 1600, la citt\u00e0 ospitava una sorta di \u201ccenacolo\u201d intellettuale a cui partecipavano note personalit\u00e0, tra le quali spiccava la figura del Vescovo di Otranto, Gabriele Adarzo de Santander. Questi aveva scelto come abitazione e dimora invernale proprio Palazzo Baldi, luogo ideale per la sua privacy. Il minuzioso restauro ha preservato al meglio le peculiarit\u00e0 e gli elementi di autenticit\u00e0 ed unicit\u00e0 presenti.\nPalazzo Baldi, unitamente a \"Palazzo Massa\" \"Palazzo Verdosci\" e \"Palazzo Vallone\" (risalenti ai secoli XVII, XVIII e XIX), si articolano in sequenza dando luogo ad un'isola architettonica, originalissima e tipica del Centro Antico denominata \u201cCorte Baldi\".\nPalazzo Baldi sfoggia al suo interno innumerevoli elementi tipici del XVI secolo come: epigrafi latine, affreschi religiosi, volte e chiavi di volta in pietra leccese, capitelli e passaggi segreti, pozzi e cisterne di raccolta dell'acqua piovana, osservatorio astronomico e agrumeto secolare di pertinenza.\nPalazzo del Sedile.\nPalazzo del Sedile, risalente al XV secolo, era l'antica sede della Municipalit\u00e0 e dell'Amministrazione della Giustizia. Presenta una sobria facciata con elementi decorativi rinascimentali e alcune iscrizioni commemorative, databili al XVIII secolo, che ricordano le trasformazioni dell'edificio e alcune vicende storiche.\nPalazzo Ducale.\nIl Palazzo, in origine castello, fu costruito durante la feudalit\u00e0 della famiglia Castriota-Scanderbeg dal Re Ferdinando I d'Aragona detto il Cattolico. Fu residenza dell'Arcivescovo di Otranto Adarzo de Santander (1654-1674). La facciata in Piazza Alighieri \u00e8 impostata sulle antiche mura e presenta un poderoso portale sormontato dallo stemma degli Spinola.\nPalazzo Orsini.\nIl palazzo Orsini \u00e8 sede del Comune. Venne edificato per volere di Raimondello del Balzo Orsini alla fine del XIV secolo. Annesso alla chiesa e al convento di Santa Caterina d'Alessandria, il palazzo aveva la funzione di ospedale destinato ad accogliere infermi, poveri e pellegrini. I lavori di costruzione si protrassero tra il 1384 e il 1391, data entro cui presumibilmente l'ospedale doveva essere completato. L'edificio fu successivamente rimaneggiato nel corso dei secoli a causa delle mutate esigenze estetiche e dalle diverse destinazioni d'uso.\nPalazzo Tafuri-Mongi\u00f2.\nCostruito nel 1580, come attesta l'iscrizione all'interno del cortile, fu abbellito nel piano superiore negli ultimi decenni del Settecento dall'architetto Emanuele Orfano di Alessano.\nTorre dell'Orologio.\nEdificata dopo l'Unit\u00e0 d'Italia (1861) \u00e8 dedicata a Vittorio Emanuele II, re d'Italia. Attualmente ospita la sede dell'Ufficio Informazioni Turistiche.\nAltro.\nLampada senza luce.\nIn prossimit\u00e0 della villa comunale e di fronte al monumento ai caduti \u00e8 presente una fontana bronzea nota come \"Lampada senza luce\" o \"La Pupa\", opera dello scultore locale Gaetano Martinez (1892-1951), che nel 1936 fu esposta alla Biennale di Venezia.\nArchitetture militari.\nMura e porte della citt\u00e0 vecchia.\nIl nucleo originario dell'abitato di Galatina era costituito da un agglomerato di case poste su un banco di argilla in prossimit\u00e0 di una falda freatica affiorante in superficie, che garantiva un adeguato approvvigionamento idrico. Si trattava di un insediamento disaggregato, privo di fortificazioni e strettamente legato all'area rurale. Col passare del tempo gli abitanti furono costretti a migrare in una zona pi\u00f9 alta per necessit\u00e0 difensive.\nNella prima met\u00e0 del XIV secolo il feudatario Raimondo del Balzo cinse di possenti mura il territorio urbano, continuamente minacciato dalle incursioni di milizie straniere. La sicurezza offerta dall'imponente cinta muraria richiam\u00f2 un gran numero di abitanti dai contadi vicini, favorendo un rapido inurbamento; la citt\u00e0 assunse un assetto urbanistico regolare e si svilupp\u00f2 a livello economico e sociale.Nella prima met\u00e0 del Cinquecento, l'incremento demografico e le conseguente crescita edilizia resero necessario un ampliamento del circuito murario; nel 1539, grazie a un privilegio ottenuto dal vicer\u00e9 Don Pietro di Toledo, la citt\u00e0 di Galatina, minacciata dalle invasioni turche, fu inclusa in un vasto programma di difesa del territorio salentino attuato da Carlo V. Le fonti tramandano che le mura trecentesche furono abbattute e che fu convocato in citt\u00e0 l'architetto militare Evangelista Menga, noto per aver costruito il castello di Copertino e le fortificazioni nell'isola di Malta, che avevano resistito all'attacco dei Turchi.\nLa nuova cinta muraria aveva la circonferenza di circa un miglio ed era rinforzata da quattro bastioni a base quadrangolare, detti di \"Santa Caterina\", \"Nachi-Veris\", \"Papadia\" e \"Capano\". Nel corso del Seicento e del Settecento furono attuati ulteriori ampliamenti del perimetro murario; verso la fine dell'Ottocento l'aumento della popolazione e l'espansione dell'abitato determinarono una progressiva demolizione delle mura e un conseguente sviluppo edilizio nella zona esterna ad esse.Fino alla prima met\u00e0 dell'Ottocento, lungo il circuito murario erano in uso cinque porte: a nord-ovest \"Porta della Piazza\", a ovest \"Porta Luce\", a nord \"Porta Nuova\", detta anche \"Porta San Pietro\", a sud \"Porta Santa Caterina\", a sud-est \"Porta dei Cappuccini\". Fortunosamente scampati alle trasformazioni urbanistiche, si conservano delle antiche mura brevi tratti su corso Maria D'Enghien e su via Giuseppina del Ponte. Sicuramente ridimensionati in altezza a causa del rialzo del piano stradale, essi rappresentano una spessa struttura muraria e sono caratterizzati da un andamento leggermente a scarpa chiuso alla sommit\u00e0 da una cornice a toro. Soluzione, questa, solitamente riscontrabile nelle opere difensive di fondazione spagnola.\nRimangono a testimonianza delle cinque porte d'ingresso alla citt\u00e0 vecchia:\nSituata sulla via omonima, ad ovest del centro storico, prende il nome dalla vicina chiesa e santuario della Madonna della Luce. Fu ricostruita nel 1795 e presenta un arco a tutto sesto sul quale \u00e8 impostato lo stemma della citt\u00e0 di Galatina.\n\"Porta Nuova\" conosciuta anche come \"Porta San Pietro\" per via della statua del santo che la sovrasta, \u00e8 posta in prossimit\u00e0 del nucleo pi\u00f9 antico della citt\u00e0. Ha subito vari rimaneggiamenti e ricostruzioni; l'aspetto attuale \u00e8 settecentesco e mostra un unico fornice inquadrato da due paraste impostate su alti basamenti. Una cornice leggermente aggettante percorre, con andamento spezzato, la superficie individuando due ordini. Nella parte superiore si sviluppa un timpano dal profilo mistilineo chiuso da due volute laterali, sulla cui sommit\u00e0 \u00e8 posta la statua raffigurante San Pietro. Al centro dell'arcata \u00e8 visibile lo stemma della citt\u00e0. L'intero stemma, circondato da eleganti volute, \u00e8 sormontato dalla corone concessa da Ferdinando IV di Borbone per l'elevazione di Galatina al rango di Citt\u00e0.\nIn origine nota come \"Porta San Giorgio\", \"Porta Cappuccini\" assunse il suo nome in quanto permetteva ai frati, che avevano il loro convento in questa zona fuori dalle mura, di raggiungere, attraverso uno stretto vicolo (oggi via Angelo d'Aruca), il Monte della Piet\u00e0 da essi fondato nel XVI secolo all'interno del circuito cittadino. L'attuale accesso fu aperto nel 1725, ma venne totalmente rimaneggiato nel 1803. Presenta un solo fornice a tutto sesto. La semplice superficie del prospetto principale, realizzata in conci di pietra, \u00e8 percorsa da una cornice leggermente aggettante riproposta anche nel coronamento. Il prospetto interno \u00e8, invece, arricchito da un camminamento delimitato da una balaustra con gruppi di tre pilastrini sagomati alternati a quelli decorati a motivi vegetali e floreali.\nSociet\u00e0.\nEtnie e minoranze straniere.\nAl 31 dicembre 2020 a Galatina risultano residenti 757 cittadini stranieri. Le nazionalit\u00e0 principali sono:\nDialetto.\nIl dialetto parlato a Galatina \u00e8 il dialetto salentino nella sua variante centrale che corrisponde al dialetto leccese. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nInsistono a Galatina:\nMedia.\nIl Galatino \u00e8 un quindicinale salentino d'informazione.\nIl filo di Aracne \u00e8 un periodico di cultura, storia e vita salentina edito dal circolo cittadino \u201cAthena\u201d di Galatina. \nGalatina24 \u00e8 un giornale online di informazione indipendente.\nEditoria.\nLa casa editrice Congedo, fondata nel 1968, conta numerose collane di archeologia, filologia, filosofia, linguistica, storia, storia dell'arte, storia della letteratura, storia patria e tradizioni, cultura locale. Particolarmente curato \u00e8 il settore Medioevo e Rinascimento. Una parte della produzione viene dedicata agli illustrati e all'editoria di taglio divulgativo e turistico.\nMusica.\nTipica, ma non solo di Galatina, \u00e8 la pizzica, legata storicamente al fenomeno del tarantismo.\nCucina.\nIl pane \u00e8 preparato in diverse varianti come le pucce, con olive nere o senza, le friselle.\nTipico piatto sono le verdure selvatiche inoltre sono le municeddhre (chiocciole), la carne di cavallo alla pignata (cucinata nelle tradizionali terrecotte), le \"cadde cadde\" (pagnottelle con ripieno di grano pestato e pizzaiola, o prosciutto e mozzarella).\nDolci tradizionali sono il pasticciotto (pasta frolla con all'interno crema pasticciera) e gli africani (biscotti fatti con tuorlo d'uovo e zucchero), mentre durante le festivit\u00e0 di Natale si preparano le carteddhrate e i porceddhruzzi e a Pasqua le cuddhrure, oltre a molti altri a base di pasta di mandorla. Particolarmente elaborati i dolci con riproduzioni di frutta come i fichi d'India, con o senza la foglia verde, o l'agnellino pasquale con la bandiera rossa della resurrezione. I vini tipici sono Negroamaro, Primitivo, Malvasia, Fiano e Chardonnay.\nEventi.\nLa Fiera campionaria di giugno, con le sue 58 edizioni, \u00e8 una vetrina espositiva per il commercio, l'industria e l'artigianato, finalizzata alla valorizzazione dei prodotti locali.\nLa prima Mostra mercato venne inaugurata il 26 giugno del 1949 dal prefetto Grimaldi alla presenza del sindaco di allora, l'onorevole Luigi Vallone.\nNel 1984, lasciata la vecchia sede di piazza Cesari, la Fiera nazionale di Galatina si trasferisce nella prestigiosa struttura del quartiere fieristico.\nNel 1995 la gestione della campionaria viene affidata all'Ente autonomo fiere di Verona. Nello stesso anno, per iniziativa dell'amministrazione comunale, viene istituito l'ente Fiera di Galatina e del Salento, con la partecipazione dell'amministrazione provinciale e della Camera di commercio.\nPresso il quartiere fieristico di Galatina si svolgono importantissime manifestazioni in tema di matrimoni e abiti da sposa di alta moda; qui nel 2007 si \u00e8 tenuta una delle pi\u00f9 significative tappe del Motor-show del Salento, con la partecipazione di numerosi piloti nazionali e internazionali e successo di pubblico, che ha assistito allo spettacolo offerto dalle auto sportive in gara.\nEconomia.\nL'economia \u00e8 basata prevalentemente sul commercio e sull'agricoltura (soprattutto olio d'oliva, vino e ortofrutta) anche se non mancano attivit\u00e0 industriali nel settore delle costruzioni (cementificio, piastrelle, mattoni forati), meccanica e tipografiche, oltrech\u00e9 attivit\u00e0 artigianali nel settore della tessitura, del ricamo, della ceramica e della lavorazione dei metalli.\nIl comune aderisce all'Associazione Nazionale Citt\u00e0 del Vino ed \u00e8 \"citt\u00e0 d'arte\".\nIl cementificio.\n\u00c8 una delle poche industrie esistenti nel territorio che danno lavoro soprattutto ad autisti di grossi camion ed a tecnici specializzati.\nGi\u00e0 FedelCementi, il cementificio galatinese \u00e8 divenuto in seguito parte del gruppo Colacem.\nLa presenza, a breve distanza, della pietra grigia di Soleto e dell'argilla di Cutrofiano hanno storicamente determinato il sito del cementificio a met\u00e0 strada tra Galatina e Corigliano d'Otranto.\nQuesto ha comportato per molti anni (durante il boom edilizio degli anni sessanta) la presenza in zona di una coltre di polvere che, cadendo dalle ciminiere dell'altoforno a ciclo continuo, ha \"disturbato\" la villeggiatura di non pochi galatinesi, che in contrada \"Piani\" avevano costruito le proprie ville estive.\nOra potenti filtri permettono di ridurre al minimo le emissioni di polveri e tutto il ciclo di produzione viene monitorato elettronicamente.\nSi \u00e8 inoltre sviluppato un notevole incremento delle esportazioni del prodotto finito, tramite il vicino porto di Otranto, verso Albania e paesi limitrofi.\nEnergia.\nNel 2003 \u00e8 stato inaugurato l'elettrodotto Italia-Grecia, una linea ad alta tensione in corrente continua (HVDC) tra Galatina e Aetos in Grecia. Attraverso un cavo sottomarino questa linea collega le due nazioni.\nInfrastrutture e trasporti.\nFerrovie.\nLa citt\u00e0 \u00e8 servita da una stazione ferroviaria posta sulla linea Zollino - Gallipoli delle Ferrovie Sud Est.\nStrade.\nVi si pu\u00f2 arrivare dalla strada statale 16 Adriatica che collega Lecce con Maglie, dalla strada statale 101 che collega Lecce con Gallipoli, dalla provinciale 362 da Lecce, dalla provinciale 47 da Soleto o da Galatone, dalla provinciale 41 da Collepasso-Noha, dalla provinciale 18 da Copertino-Collemeto e dalla provinciale 33 da Corigliano d'Otranto.\nAeroporti.\nL'aeroporto di Lecce-Galatina, situato 7 km a nord della cittadina e ricadente in gran parte nel territorio comunale, \u00e8 ad esclusivo uso militare: la struttura, inaugurata nel 1946 ed intitolata al tenente pilota Fortunato Cesari, medaglia d'oro al valor militare, \u00e8 utilizzata dall'Aeronautica Militare ed \u00e8 sede del 61\u00ba Stormo e del 10\u00ba Reparto Manutenzione Velivoli. Negli anni settanta, l'aeroporto venne aperto anche al traffico commerciale.\nSport.\nLa squadra di calcio locale \u00e8 stata la Pro Italia Galatina, che ha giocato nel locale stadio Giuseppe Specchia, e che ha raggiunto la serie C2 all'inizio degli anni ottanta.\nLa storica squadra di pallavolo locale \u00e8 la Showy Boys Galatina, fondata nel 1967. La Showy Boys nacque come una rappresentativa che riuniva gli atleti di squadre partecipanti ai campionati del Centro Sportivo Italiano (CSI). Nel 1970 divenne un'entit\u00e0 agonistica autonoma e con un proprio organico fisso. La pallavolo a Galatina prese il via proprio con la Showy Boys, per poi esprimersi a buoni livelli nazionali, anche in Serie A2, il massimo campionato disputato, nella stagione sportiva 1982-1983. Oggi il club prosegue la propria attivit\u00e0 nei campionati regionali e con la Scuola Volley rivolta al settore giovanile maschile e femminile. La Showy Boys \u00e8 Scuola Regionale di pallavolo, riconosciuto Centro Coni e premiata dalla Fipav con il Marchio d'Argento quale Certificazione di Qualit\u00e0 per l'attivit\u00e0 giovanile. Dal 2020 \u00e8 affiliata al Vero Volley Monza. www.showyboys.com\nAltre realt\u00e0 pallavolistiche della citt\u00e0 di Galatina sono l'Unione Sportiva Olimpia Galatina (Serie B) e la Salento Best Volley S.B.V. Galatina A.S.D. (Serie C). I due club si sono uniti creando nel 2013 la Olimpia SBV Galatina attualmente militante nel campionato di pallavolo di Serie A3.\nQuanto al tennis, tra il 1979 ed il 1983 si \u00e8 svolto il Galatina Challenger, un torneo professionistico a cadenza annuale."}
{"id": "34449", "revid": "1516566", "url": "https://it.wikipedia.org/wiki?curid=34449", "title": "Galatone", "text": "Galatone (pronuncia ; \"\u0393\u03b1\u03bb\u03ac\u03c4\u03c5\u03bd\u03b1\" in greco salentino) \u00e8 un comune italiano di abitanti della provincia di Lecce in Puglia.\nIl comune si fregia del titolo di citt\u00e0, conferito con Decreto del presidente della Repubblica del 24 febbraio 2005. Il suo territorio si affaccia sul mar Ionio con le localit\u00e0 La Reggia e Montagna Spaccata, di particolare interesse naturale e paesaggistico.\nLe origini della citt\u00e0 risalgono probabilmente al periodo greco-bizantino, quando, per la sua posizione strategica, assunse il ruolo di \"K\u00e0stron\" (\"castello\" in greco bizantino) e nel periodo normanno-svevo si svilupp\u00f2 in modo organico con l'amministrazione di un feudo che comprendeva i casali di Corillo, Feudonegro, Morice, Renda, San Cosma, Tabelle, Tabelluccio e Fulcignano.\nPatria del pi\u00f9 illustre umanista dell'Italia meridionale, Antonio De Ferrariis (conosciuto con il nome di Galateo), a Galatone \u00e8 stata viva la lingua greca fin oltre la fine del XV secolo, come anche la religione greca ortodossa e precisamente il Rito bizantino.\nIn passato \u00e8 stato uno dei centri agricoli pi\u00f9 importanti della provincia di Lecce.\nGeografia fisica.\nTerritorio.\nIl territorio comunale, che si estende nella parte centro-occidentale della penisola salentina per 46,54\u00a0km\u00b2, \u00e8 situato a 57 m s.l.m. e si affaccia lungo il litorale ionico con le localit\u00e0 di \"Montagna Spaccata\" e \"La Reggia\".\nDistante 24\u00a0km da Lecce e 13\u00a0km da Gallipoli, il centro urbano \u00e8 situato lungo la Strada statale 101 Salentina di Gallipoli che collega il capoluogo di provincia con la cittadina ionica.\nIl territorio del comune comprende i feudi di antichi casali medievali, ora abbandonati, di \"Tabelle\", \"Tabelluccio\", \"Fulcignano\", \"San Cosma\", \"Fumonegro Morice\" e \"Renda\" ed \u00e8 attraversato a nord dal torrente Asso, un antico corso fluviale che convogliava le acque provenienti da Cutrofiano e Neviano, a sud, per condurle, a nord, in territorio di Nard\u00f2.\nConfina a nord con i comuni di Nard\u00f2 e Galatina, a est con i comuni di Secl\u00ec e Neviano, a sud con il comuni di Gallipoli e Sannicola e a ovest con il mar Ionio.\nClima.\nDal punto di vista meteorologico Galatone rientra nel territorio del Salento meridionale che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25,1\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nSulla nascita del paese vi \u00e8 una duplice scuola di pensiero: quella che fa capo allo studioso Gerhard Rohlfs, che attribuisce l'origine al popolo dei Galati - gente di stirpe celtica cos\u00ec chiamata per la sua carnagione bianca come il latte (dal greco \u03b3\u03ac\u03bb\u03b1, cio\u00e8 \"latte\", e dunque \u0393\u03b1\u03bb\u03ac\u03c4\u03bf\u03c5\u03bd\u03b1, \"citt\u00e0 del latte\"), e quella che accoglie l'ipotesi dell'umanista concittadino Antonio De Ferrariis, vissuto dal 1444 al 1517, che attribuisce la provenienza al popolo dei Tessali (\"Da giovane lessi Livio e vi trovai Teuma e Galatana, due citt\u00e0 della Tessaglia, che erano state conquistate da Tito Quinzio Flaminio\"), che in questi luoghi si erano rifugiati per fondarvi la nuova Galatana dopo essere stati sconfitti dal console romano a Cinocefale il 197 a.C.\nSecondo Rohlfs, il borgo sarebbe menzionato in un documento del 1270 come \"casale Galatoni\", corrispondente a un tipo toponomastico frequente nella Calabria greca, ripetendosi in Gal\u00e0toni (casale di Taurianova), Con\u00ecdoni, Barbal\u00e0coni, Pann\u00e0coni, Stefan\u00e0coni o Sid\u00e8roni: con tali nomi s'indicavano i discendenti delle famiglie Galati, Conidi, Barbalaci, Pannaci, Stefanaci e S\u00eddero. In questa funzione la desinenza greca \u00e8 -\u03c9\u03bd\u03b5\u03c2 (traslitterato \"-\u014dnes\"): confronta \u03bf\u03b9 \u0393\u03b1\u03bb\u03ac\u03c4\u03c9\u03bd\u03b5\u03c2 (\"oi Gal\u00e0t\u014dnes\"), rispettivamente in greco medievale \u03bf\u1f31 \u0393\u03b1\u03bb\u03ac\u03c4\u03c9\u03bd\u03b1\u03b9 (\"oi Gal\u00e0t\u014dnai\", pronunciato \"oi Gal\u00e0t\u014dne\"), forma in Grecia pressoch\u00e9 scomparsa, ma viva ancora nella zona dell'Aspromonte.\nStoria.\nLa nascita di Galatone si fa risalire ai primi insediamenti umani nel periodo del Neolitico. I rinvenimento di utensili in selce e ceramica nel \"Villaggio Costante\" sulla Serra Campilatini, nella grotta \"Pinnella\", negli insediamenti \"Rizzi\" e \"Spisari\" e nella grotta rinvenuta in periferia, e precisamente a sud del paese, in via San Nicola di Pergoleto ne confermerebbe la datazione di origine.\nNel Medioevo il territorio fu soggetto a occupazioni e scorrerie da parte di Saraceni, Ungari, e Bizantini. Con la dominazione bizantina si svilupparono l'agricoltura e l'allevamento e si registr\u00f2 un notevole incremento demografico. Sorsero piccole comunit\u00e0 rurali (\"Chor\u00eda\") dedite all'agricoltura, \"Tabelle\", \"Tabelluccio\", \"Fulcignano\", \"San Cosma\", \"Fumonegro Morice\" e \"Renda\", le quali furono in seguito abbandonate e le popolazioni residenti si stanziarono nel casale di Galatone.\nNel XV secolo sub\u00ec l'assedio di Giovanni Antonio Orsini Del Balzo che rase al suolo una parte della cinta muraria. Dopo la morte dell'Orsini, avvenuta nel 1463, per Galatone segu\u00ec un lungo periodo di pace, interrotta dall'invasione turca del 1480 e dall'invasione dei veneziani quattro anni pi\u00f9 tardi. Agli Orsini successero i Branai (Granai) Castriota, discendenti di Vrana Konti. Il 4 febbraio del 1497, il figlio di quest'ultimo, Branai o Brana (italianizzato: Bernardo), venne nominato da Federico I, re di Napoli, 1\u00ba Barone di Galatone per i meriti da lui acquisiti nella lotta contro i francesi nel 1495. I Branai (Granai) Castriota governarono il feudo fino al 1549. L'estinzione della famiglia Branai Castriota determina il passaggio del feudo alla corona che lo vende a facoltosi genovesi stanziatisi nel Salento. Dal 1556 appartenne ai Squarciafico i quali diedero prosperit\u00e0 e crescita culturale costruendo nel 1570 un ospedale per poveri gestito dal clero. Nel XVII secolo il feudo fu retto dai Pinelli. Il XVIII secolo fu caratterizzato da una vita politica poco vivace a causa delle frequenti elezioni di Sindaci, sistematicamente esautorati da un governatore prepotente e accentratore.\nNel 1743 la storia di Galatone fu sconvolta da un terribile terremoto, che procur\u00f2 il crollo di parte delle mura cittadine, di porta San Sebastiano, del palazzo marchesale e di molte abitazioni, ma port\u00f2 anche nuova linfa nello sviluppo edilizio del paese.\nSimboli.\nDescrizione araldica dello stemma:\nDescrizione araldica del gonfalone:\nMonumenti e luoghi d'interesse.\nArchitetture religiose.\nCollegiata dell'Assunta.\nLa Collegiata dell'Assunta fu edificata tra il 1591 e il 1595 sulle rovine di una chiesa precedente demolita per le precarie condizioni statiche. Presenta un elegante prospetto in carparo scandito in tre ordini da trabeazioni poco aggettanti. Il primo ordine, inquadrato da semplici paraste, accoglie il portale d'ingresso. Il secondo ordine \u00e8 caratterizzato da una bifora centrale sormontata da una trabeazione con timpano spezzato e da due monofore laterali incastonate tra lesene e sormontate da architravi. Il terzo ordine \u00e8 ingentilito da due nicchie con balaustre in pietra. Adiacente al prospetto \u00e8 il campanile, a tre piani a forma di prismi sovrapposti, innalzato in epoche differenti fra il 1599 e il 1750. L'interno, ad aula a croce latina, ospita altari con dipinti di Donato Antonio D'Orlando. Nel cappellone di san Sebastiano \u00e8 conservata una copia settecentesca del \"Martirio di San Sebastiano\" di Mattia Preti e un armadio con pregevoli reliquiari. Sull'altare maggiore troneggia un seicentesco Cristo ligneo.\nSantuario del Santissimo Crocifisso della Piet\u00e0.\nIl Santuario del Santissimo Crocifisso della Piet\u00e0 fu costruito fra il 1683 e il 1694 da diverse maestranze salentine dopo il crollo della precedente chiesa. Per l'apparato decorativo contribu\u00ec anche l'architetto leccese Giuseppe Zimbalo. Fu elevato a Santuario nel 1796 da papa Pio VI. La facciata barocca, realizzata in carparo e pietra leccese, \u00e8 divisa in tre ordini ed \u00e8 arricchita da nicchie con statue. Sul portale d'ingresso troneggia la scultura lapidea di Ges\u00f9 Crocifisso osannato da quattro cherubini. L'interno, a croce latina, si compone del presbiterio, del transetto e della navata in cui si aprono tre cappelle per lato ospitanti altari barocchi. In corrispondenza del transetto si innalza una cupola ottagonale affrescata con il tema del ritrovamento della Croce da parte di sant'Elena imperatrice. L'altare maggiore, decorato con colonne tortili e bassorilievi raffiguranti le virt\u00f9 cardinali, custodisce l'icona del Santissimo Crocifisso della Piet\u00e0 del XIV secolo.\nChiesa di San Sebastiano e San Rocco.\nLa chiesa di San Sebastiano e San Rocco, attigua al convento dei Domenicani, venne edificata nel 1500 per volont\u00e0 del feudatario Giovanni Branai (Granai) Castriota e ricostruita in stile barocco nel 1712. La facciata, che ingloba pezzi scultorei del precedente tempio, \u00e8 realizzata interamente in carparo ed \u00e8 scandita in tre ordini. Il primo ordine, tripartito da paraste con capitelli ionici, accoglie il cinquecentesco portale d'ingresso, sormontato da una piccola statua lapidea di san Sebastiano e affiancato da due leoni stilofori. L'interno, ad unica navata con presbiterio, presenta quattro altari barocchi dedicati alla Presentazione di Ges\u00f9 al Tempio, alla Madonna Immacolata, alla Madonna del Rosario e a sant'Antonio di Padova. Gli altari, realizzati in calcareniti locali (pietra leccese e \"tufo\") nel 1732, sono arricchiti da tele di pregevole fattura, fra cui una \"Madonna del Rosario\" del pittore neretino Donato Antonio D'Orlando.\nChiesa di San Giovanni Battista.\nLa chiesa di San Giovanni Battista, sede della Confraternita dell'Immacolata Concezione, fu costruita fra il 1635 e il 1653 dai maestri Ortensio e Cesare Pugliese con l'intento di collegarla ad un monastero di Clarisse, mai realizzato per carenze finanziarie.\nLa chiesa presenta un prospetto racchiuso fra due paraste ioniche angolari. Le linee decorative sono quelle barocche con un richiamo catalano-durazzesco nel fastigio ospitante la nicchia con la statua dell'Immacolata. Il semplice e spoglio portale \u00e8 sormontato da una lunetta semicircolare affrescata, posto in asse con il finestrone centrale con grate in pietra traforata. Sul lato sinistro dell'edificio vi \u00e8 una nicchia con la statua di san Giovanni Battista.L'interno, a navata unica rettangolare, accoglie un fastoso altare maggiore in pietra leccese, realizzato nella seconda met\u00e0 del XVII secolo dallo scalpellino di Ambrogio Martinelli da Copertino. Degno di nota \u00e8 l'ottocentesco organo in legno recante la data 1877.\nChiesa di San Francesco d'Assisi.\nLa chiesa di San Francesco d'Assisi fu edificata tra la fine del 1599 e la fine del 1600 in posizione adiacente al convento dei frati Cappuccini per volere del duca Cosimo Pinelli e di sua madre Livia Squarciafico, nella quale destinarono una cappella a sepoltura della propria famiglia. L'edificio rispecchia le caratteristiche di sobriet\u00e0 delle chiese degli ordini mendicanti. La facciata, dalle linee essenziali, \u00e8 priva di qualsiasi elemento decorativo, eccezion fatta per lo stemma dei Pinelli riccamente scolpito. L'interno, costituito da un'unica navata tripartita con archi, \u00e8 decorato con stucchi barocchi e altari. L'altare maggiore \u00e8 realizzato in legno e racchiude al centro una tela del pittore napoletano Fabrizio Santafede raffigurante \"San Francesco d'Assisi che riceve le stigmate\". Ai lati i dipinti di sant'Antonio da Padova e santa Chiara. Un'epigrafe ricorda la consacrazione del tempio avvenuta il 29 novembre 1703 ad opera di Carlo Francesco Giocoli, l'allora arcivescovo di San Severo.\nChiesa della Madonna della Grazia.\nLa chiesa della Madonna della Grazia venne edificata tra il 1591 e il 1595 per accogliere l'icona bizantina della \"Vergine della Grazia\" (XIV secolo). Nel 1674 venne costruito l'attiguo convento degli Alcantarini, ora dei Frati Minori, in cui inizi\u00f2 la sua vita religiosa sant'Egidio Maria da Taranto. La facciata \u00e8 scandita in due ordini da una balaustra in pietra e termina con un timpano triangolare sul quale \u00e8 collocato un medaglione a rilievo raffigurante la Madonna della Grazia. Il portale e la finestra, posti in asse, sono affiancati da nicchie con le immagini affrescate di san Pietro d'Alc\u00e1ntara, san Pasquale Bayl\u00f3n, san Francesco d'Assisi e sant'Antonio da Padova. L'interno, a navata unica con copertura a crociera, termina con un piatto presbiterio in cui \u00e8 custodita l'icona della \"Vergine\". La chiesa fu elevata a Santuario l'8 settembre 1956 dal vescovo Corrado Ursi.\nChiesa dell'Annunziata.\nLa chiesa dell'Annunziata, popolarmente detta di Santa Lucia, risale al XVIII secolo. Fu ricostruita sul posto di un edificio sacro medievale. La facciata, racchiusa tra due paraste d'angolo lisce, accoglie al centro un semplice portale con architrave modanata poco aggettante e un cartiglio che porta la lapide con l'anno di ricostruzione 1724 in numeri romani. L'interno si compone di un'unica navata con le pareti bipartite da pilastri addossati. Sulla parete destra un dipinto murale, appartenente alla prima chiesa, raffigura il \"Crocifisso della Piet\u00e0\". L'unico altare, di forme molto controllate, \u00e8 quello del presbiterio ed ospita due statue di angeli su piedistalli terminali, la tela che raffigura l'episodio dell'Annunciazione e in sommit\u00e0, incorniciata, la tela di Santa Lucia.\nChiesa della Madonna Odigitria.\nLa chiesa della Madonna Odigitria risale al XII secolo. La chiesa \u00e8 in realt\u00e0 la parte absidale dell'originario edificio in stile catalano-durazzesco, di cui si conservano le strette monofore laterali strombate e il piccolo oculo posto a nord. La cappella presenta tracce di un preesistente tetto esterno a capanna, mentre internamente \u00e8 voltata a botte. Sull'abside, secondo campiture rettangolari, vi sono scene della passione di Ges\u00f9. Al centro la Madonna Odigitria che indica la via della salvezza in suo figlio Ges\u00f9. Altri affreschi raffigurano Santi della liturgia orientale.\nAbbazia di San Nicola di Pergoleto.\nL'Abbazia di San Nicola di Pergoleto, chiamata nei documenti \"San Nicola dei Pargoletti\", risale al IX secolo e fu fondata dai monaci basiliani i quali la ressero fino alla conquista normanna del Salento, in seguito alla quale pass\u00f2 sotto il controllo e la guida dei Benedettini. In epoca bizantina fu un importante centro di diffusione della cultura greca e orientale.\nTra il XVI e il XVII secolo l'abbazia fu trasformata in masseria e sub\u00ec radicali trasformazioni e rifacimenti come la ricostruzione della chiesa nel 1613.\nAbbazia di Sant'Angelo della Salute.\nL'Abbazia di Sant'Angelo della Salute \u00e8 di origine basiliana e fu edificata tra la fine del XII e l'inizio del XIII secolo. Del complesso abbaziale, appartenuto in seguito ai monaci Benedettini, rimane la chiesa di stile romanico orientata secondo l'asse est-ovest. Presenta un prospetto a spioventi con rifacimenti seicenteschi nel portale e nel piccolo rosone centrale. Un campanile a vela \u00e8 posto in corrispondenza dell'abside. L'interno, a navata unica con volta a botte a sesto leggermente acuto, venne rimaneggiato nel XVII secolo con l'aggiunta di nuovi affreschi. Nella parte absidale \u00e8 raffigurata la Deposizione di Ges\u00f9, sul lato sinistro vi \u00e8 l'immagine di san Michele Arcangelo mentre sul lato destro \u00e8 raffigurato san Nicola di Bari nell'atto di intercedere presso la Madre di Dio. Sono inoltre visibili tracce degli originari affreschi e alcune incisioni latine.\nArchitetture militari.\nPorta di San Sebastiano.\nCostruita intorno al 1500, delle porte urbiche poste sulla cinta muraria aragonese, \u00e8 l'unica superstite. L'architettura, risalente al 1748, \u00e8 dovuta alla ricostruzione avvenuta dopo il rovinoso terremoto del 1743. L'apparato murario, in carparo, \u00e8 diviso in tre parti da quattro colonne di stile dorico. Al centro un arco a tutto sesto sormontato da una lunetta ad arco ribassato che contiene gli stemmi dei feudatari Pinelli-Pignatelli. La struttura \u00e8 conclusa da un cornicione stretto ed aggettante, in asse con le colonne delle cuspidi lapidee ansate. Sull'arco, sopra ad un piedistallo con volute, la statua in pietra leccese del protettore della citt\u00e0 san Sebastiano, opera di Pantaleo Larini di Galatone che la complet\u00f2 nel 1859. Sul retro uno stemma lapideo con la fiamma civica.\nPalazzo marchesale Belmonte-Pignatelli.\nIl Palazzo Marchesale, sede dei feudatari di Galatone gi\u00e0 dal XVI secolo, fu voluto dalla famiglia Squarciafico. L'edificio venne edificato in corrispondenza di una torre di epoca angioina a cui si addoss\u00f2 uno sfarzoso portale cinquecentesco. La torre, a pianta tronco-piramidale alla base e cubica nella parte finale, non presenta importanti linee architettoniche in quanto le forme sono quelle essenziali dell'architettura militare romanica. Il palazzo possiede un elegante prospetto ingentilito da finestre decorate con mascheroni e motivi floreali di gusto tardo-cinquecentesco. Nell'angolo occidentale della facciata sono presenti gli stemmi araldici delle famiglie feudatarie degli Squarciafico, dei Pinelli, dei Pignatelli e dei Grillo. Gli ambienti interni, danneggiati e rimaneggiati in seguito al terremoto del 1743 che caus\u00f2 il crollo della parte nord della struttura, comprende le stalle e i locali della servit\u00f9 al piano terra, le stanze della nobilt\u00e0 al piano superiore.\nCastello di Fulcignano.\nIl Castello di Fulcignano, realizzato tra il XII e il XIV secolo dai Normanni, sorge nella periferia sud dell'abitato e apparteneva all'antico casale di Fulcignano abbandonato nel XV secolo. Ci\u00f2 che rimane \u00e8 la cinta quadrilatera fortificata con mura in pietra calcarenitica (\"tufo\") alte circa 8\u00a0m e spesse 2,60. Il recinto \u00e8 rafforzato da alcune torri quadrangolari caratterizzate internamente da una pianta circolare. L'ingresso principale, orientato ad est, presenta un portale a sesto acuto sormontato da un elegante fregio. Il primo vano dopo l'ingresso possiede una volta a crociera a sesto acuto con interessanti decorazioni, un sedile in muratura lungo il lato destro e un camino. Dal vano d'ingresso si accede, oltre che al giardino, a due vani con volta a botte.\nDal secondo vano, da una porticina sia accede ad un terzo locale privo di pavimentazione caratterizzato da diversi elementi architettonici.\nSiti archeologici.\nMenhir Coppola.\nIl \"menhir Coppola\", (tra i monumenti megalitici della provincia di Lecce), si trova in contrada Coppola tra secolari piante di olivo, ed \u00e8 un'importante testimonianza dell'et\u00e0 del bronzo. Si presenta in calcare duro con un'altezza di circa 2,35 metri. Spezzato in sommit\u00e0, la parte apicale \u00e8 appoggiata ai piedi; si differenzia dagli altri menhir salentini per la sua forma irregolare.\nSociet\u00e0.\nEtnie e minoranze straniere.\nAl 31 dicembre 2020 a Galatone risultano residenti 247 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Galatone \u00e8 il dialetto salentino nella sua variante centrale, che corrisponde al dialetto leccese. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nHanno sede a Galatone cinque scuole dell'infanzia, quattro scuole primarie, due scuole secondarie di primo grado, la sezione associata dell'Istituto Professionale per i Servizi Commerciali con sede centrale a Galatina, l'Istituto di Istruzione Secondaria Superiore \"Enrico Medi\", comprendente l'Istituto Tecnico Industriale (indirizzi: Informatica e Telecomunicazioni - Elettronica ed Elettrotecnica - Grafica e Comunicazione), e il Liceo Scientifico opzione Scienze Applicate.\nEventi.\n\u00c8 su un imponente carro (alto 5 metri, lungo 7 e largo 3,5 - trainato da 3 maestosi cavalli) che Sant'Elena, interpretata da una giovane donna di Galatone, regge la Croce ritrovata. Le fanno corona quattro \"damigelle\" e uno stuolo di angeli (cira 40 bambini vestiti di bianco)\nla freccia potrebbe non raggiungere la campana ed allora l'anno che sta per iniziare non sar\u00e0 dei migliori. \nEconomia.\nL'economia di Galatone si basa prevalentemente sull'agricoltura (olio, vino, ortaggi) e sull'artigianato. Sviluppato \u00e8 il turismo, condizionato, oltre che dalla vicinanza al litorale ionico, anche dalla presenza sul territorio di importanti insediamenti di rilievo storico-artistico. Il territorio \u00e8 ricco di uliveti, vigneti, mandorleti e alberi di fico. Fino al primo dopoguerra, Galatone era uno snodo di scambi commerciali tra agricoltori e grossisti che acquistavano e rivendevano i prodotti locali nel nord della Puglia. Commercianti e contadini si davano appuntamento al limite della citt\u00e0, a un crocevia che segnava il confine tra la citt\u00e0 e la campagna e qui si svolgevano le trattative. Tra i prodotti pi\u00f9 apprezzati c'era l'albicocca di Galatone, una rara e preziosa cultivar galatea che proprio a ragione della sua unicit\u00e0 \u00e8 stata inserita tra i \"Presidi Slow Food\".\nPer le sue bellezze architettoniche, tra cui risaltano particolarmente quelle medievali e del barocco leccese, la citt\u00e0 \u00e8 stata inserita nell'associazione Borghi Autentici d'Italia\nInfrastrutture e trasporti.\nGalatone \u00e8 interessata dalla strada statale 101 Salentina di Gallipoli.\nIl comune \u00e8 servito dall'omonima stazione ferroviaria posta sulla linea Novoli-Gagliano del Capo gestita dalle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa Green Volley Galatone (GVG) \u00e8 la principale societ\u00e0 sportiva di Galatone."}
{"id": "34450", "revid": "1516566", "url": "https://it.wikipedia.org/wiki?curid=34450", "title": "Sabbia (Varallo)", "text": "Sabbia (\"Sabia\" in piemontese) \u00e8 una frazione di Varallo in provincia di Vercelli, comune autonomo fino alla sua soppressione avvenuta il 1\u00ba gennaio 2018.\nStoria.\nRilievi archeologici testimoniano la presenza di popolazioni celte prima della nascita di Cristo. Molti sono i massi \"coppellati\", lavorazioni che servivano per riti propiziatori delle tradizioni religiose delle trib\u00f9. Secondo alcuni studi la Val Sabbiola venne popolata prima nella parte alta, (a causa di flussi migratori provenienti dalla Valstrona) dove oggi si trovano alpeggi abbandonati come l\"Alpe Palazzo\", l\"Alpe Ghiaccio\" e l\"Alpe della Francesca\". Solo successivamente le persone si spostarono pi\u00f9 a valle, dove ora sorge l'abitato principale. Ci\u00f2 sembra dovuto ad una forma di difesa contro le scorribande dei predoni che avvenivano in pianura.\nLa parrocchia di Sabbia si rende indipendente da quella di Cravagliana nel 1514 per volere degli abitanti locali, vista una crescente corrente di emancipazione che attravers\u00f2 la piccola Valle in quegli anni. Dopo la costruzione di una prima chiesa (ora diventata municipio) \u00e8 stato costruito un secondo oratorio dedicato a san Giovanni Battista. \u00c8 stato il primo comune della Val Mastallone, a costruire un cimitero pubblico.\nDate le caratteristiche del territorio, molto impervio e con vie di comunicazioni scarse, la municipalit\u00e0 ha, dalla sua fondazione, sempre mantenuto la sua autonomia, anche in periodi di grandi cambiamenti come la Restaurazione o il Ventennio.\nFino alla prima guerra mondiale il comune ha vissuto una costante espansione delle attivit\u00e0 pastorizie tipiche del luogo e ad una crescita della popolazione, nonostante i flussi migratori elevati. A partire dagli anni venti ha subito un graduale ma inarrestabile spopolamento, dovuto alle condizioni di vita molto dure, alle poche comunicazioni e all'industrializzazione avvenuta pi\u00f9 a valle. Questo fenomeno pare essersi arrestato negli ultimi anni.\nA met\u00e0 degli anni settanta le frazioni erano praticamente abbandonate e quasi tutti gli alpeggi inutilizzati. Fu proprio in questo periodo che i discendenti dei pastori degli alpeggi e degli abitanti delle frazioni, hanno ripopolato, anche se non stabilmente, i paesi, rendendoli luogo di villeggiatura del fine settimana. La \"Val Sabbiola\" si distingue per le sue tradizioni secolari e nella culinaria.\nIl paese \u00e8 raggiungibile dalla \"Strada Provinciale 9\". Oltre al municipio sono presenti le Poste italiane ed una struttura ricettiva attualmente chiusa.\nNonostante le piccole dimensioni Sabbia \u00e8 andata pi\u00f9 volte alla ribalta delle cronache nazionali. Negli anni '60 infatti una troupe della RAI sal\u00ec fino alla frazione di Erbareti per intervistare l'ultimo abitante rimasto, in un documentario chiamato l\"'Eremita di Erbareti\". Le telecamere della RAI sono tornate nel 2016 in tre diverse occasioni, per una puntata di \"Tg2 Dossier\" andato in onda il 13 novembre, per un collegamento con il programma La vita in diretta andato in onda il 9 dicembre e per una puntata del \"TgR Piemonte\" andata in onda il 21 dicembre. Si \u00e8 voluto sottolineare i problemi dei paesi di montagna dovuti allo spopolamento a causa della carenza di servizi e delle gravi difficolt\u00e0 finanziarie che colpiscono questi piccoli Enti negli ultimi anni, che faticano ad erogare anche i servizi minimi essenziali.\nIl 6 marzo 2017 viene resa nota una trattativa tra l'Amministrazione di Sabbia e quella di Varallo che ha portato ad una \"fusione per incorporazione\". L'iter \u00e8 stato avviato dopo la tornata elettorale del giugno 2017 ed \u00e8 terminato il 27 dicembre 2017, quando la Regione Piemonte ha deciso, votando la Legge Regionale di fusione per incorporazione con il comune di Varallo. Dal primo gennaio 2018 Sabbia \u00e8 ufficialmente diventata una frazione. \nSimboli.\nLo stemma di Sabbia era stato concesso con D.P.R. del 10 luglio 1970.\nSociet\u00e0.\nEvoluzione demografica.\nTra il 1911 ed il 2017 il comune ha perso oltre il 95% della popolazione residente.\nGeografia antropica.\nLocalit\u00e0 della Val Sabbiola.\nLe maggiori localit\u00e0 posseggono un consorzio di riferimento dove si amministra l'essenziale. Ogni anno, in onore del santo patrono di ogni centro abitato viene organizzata una festa campestre. Attualmente le frazioni risultano quasi tutte disabitate. Alcune non sono raggiungibili con l'auto e non vi \u00e8 copertura internet adeguata.\nAmministrazione.\nI sindaci succeduti dal dopoguerra sono stati:\nL'ultima amministrazione comunale \u00e8 stata presieduta da Carlo Stragiotti, che con i suoi 25 anni alla data dell'elezione \u00e8 stato uno dei sindaci pi\u00f9 giovani d'Italia ed il pi\u00f9 giovane del Piemonte (della provincia di Vercelli al momento del termine anticipato del suo mandato dovuto alla cessazione del comune).\nIl comune faceva parte della Comunit\u00e0 Montana Valsesia, dell'Unione dei Comuni Montani della Valsesia e del \"Consorzio dei comuni della Val Mastallone\"."}
{"id": "34452", "revid": "2219966", "url": "https://it.wikipedia.org/wiki?curid=34452", "title": "Giurdignano", "text": "Giurdignano \u00e8 un comune italiano di abitanti della provincia di Lecce in Puglia.\nSituato nel Salento orientale, a ridosso del Capo d'Otranto, possiede una delle pi\u00f9 grandi concentrazioni di dolmen e menhir d'Italia ed \u00e8 per questo conosciuto come il \"giardino megalitico d'Italia\".\nGeografia fisica.\nTerritorio.\nIl territorio del comune di Giurdignano, che si estende su una superficie di 13,75\u00a0km\u00b2, dista 45\u00a0km da Lecce, in direzione sud-est, ed \u00e8 posto in prossimit\u00e0 del Capo d'Otranto, il punto pi\u00f9 orientale d'Italia.\nIl territorio risulta compreso tra i 29 e i 97 m s.l.m. con un'escursione altimetrica complessiva pari a 68\u00a0m. Confina a nord con il comune di Otranto, a est con il comune di Uggiano la Chiesa, a sud con il comune di Minervino di Lecce, a ovest con i comuni di Giuggianello e Palmariggi.\nClima.\nDal punto di vista meteorologico Giurdignano rientra nel territorio del Salento meridionale che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +16,59\u00a0\u00b0C, mentre quella del mese pi\u00f9 caldo, agosto, si aggira sui +28,6\u00a0\u00b0C. Le precipitazioni medie annue, che si aggirano intorno ai 274\u00a0mm, presentano un minimo in autunno-inverno ed un picco in primavera-estate.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nIl toponimo potrebbe essere di origine messapica; il termine era usato nel canto della guerra che le popolazioni intonavano prima delle battaglie, durante la preparazione del combattimento. Potrebbe derivare anche da un nome di persona latino non ben identificato, segno questo della dominazione romana del territorio. Inoltre, potrebbe trovare la sua radice nella parola latina \"junctus\" che significa \"unito\", \"stretto\".\nStoria.\nIl territorio fu abitato sin dall'et\u00e0 del bronzo come testimoniano i numerosi monumenti megalitici sparsi nell'abitato e nelle campagne circostanti. Il centro fu anticamente un castello di Otranto ed ospit\u00f2 un quartiere d'inverno dell'esercito romano. Segni della presenza romana a Giurdignano sono i resti di una necropoli di et\u00e0 imperiale del II-III secolo d.C. Con la dominazione bizantina del Salento, fu frequentata dai basiliani che introdussero il rito greco.\nCon i Normanni, Tancredi d'Altavilla concesse il feudo a Niccol\u00f2 De Noha. Nella prima meta del XIII sec. il feudo fa parte della dote maritale di Riccarda da Giurdignano che va in moglie a Glicerio di Matino. Nel 1269 alla morte di Glicerio, il feudo andr\u00e0 all'angioino Anselin de Toucy, cugino di Carlo I d'Angi\u00f2, avendo sposato una figlia di Glicerio e Riccarda, Sibilia. Il De Toucy mori nel 1273 senza lasciare eredi. Il feudo pass\u00f2 quindi alla Regia Corte fin quando Filippo I d'Angi\u00f2 lo consegn\u00f2 a Giacomo Pipino, suo medico personale, al quale succedette Guidone Sambiasi. In seguito furono feudatarie le famiglie Santacroce e Venturi.\nNel 1439 Giovanni Antonio Orsini Del Balzo cedette il feudo, sottratto ai Venturi, a Margherita Dell'Acaya che lo compr\u00f2 in qualit\u00e0 di tutrice del figlio Buzio De Noha. Fra il XVI secolo e il XVII secolo pass\u00f2 ai Rondachi, ai Matino, ai Santabarbara, ai Vignes (Baroni di Pisignano) e ai Prototico. Maddalena Prototico spos\u00f2 il barone Carlo Alfarano Capece al quale port\u00f2 in dote il feudo. Benedetto Alfarano Capece, che successe nel 1793 al padre Francesco, fu l'ultimo feudatario di Gurdignano che lo mantenne fino all'eversione della feudalit\u00e0 nel 1806.\nSimboli.\nDescrizione araldica dello stemma:\nDescrizione araldica del gonfalone:\nMonumenti e luoghi d'interesse.\nArchitetture religiose.\nChiesa madre della Trasfigurazione del Signore.\nLa chiesa madre della Trasfigurazione del Signore sorge sui resti di due strutture pi\u00f9 antiche dedicate a San Salvatore. L'attuale edificio fu costruito fra il 1756 e il 1763 e fu intitolato inizialmente a san Rocco il quale, secondo i racconti popolari, salv\u00f2 Giurdignano dalla peste del XVII secolo.Presenta una sobria facciata, divisa in due ordini da un'aggettante trabeazione. Il primo ordine, spartito in tre zone da lesene, \u00e8 caratterizzato da un portale d'ingresso sormontato da tre statue, e da due nicchie laterali contenenti le statue di sant'Ambrogio e di sant'Agostino. Il secondo ordine presenta una finestra centrale e termina con un frontone curvilineo.L'interno, a croce latina con una sola navata, si distingue per l'esuberanza barocca degli stucchi e degli arredi. Nelle brevi cappelle della navata e nel transetto sono custoditi pregevoli altari e statue in cartapesta e in legno. Nell'area absidale, delimitata da una balaustra, \u00e8 ospitato l'altare maggiore in pietra leccese finemente scolpito. Consistente \u00e8 la quadreria conservata. Le tele pi\u00f9 importanti sono quelle raffiguranti la Madonna del Rosario attribuita a Giandomenico Catalano, l'Immacolata Concezione di Oronzo Tiso e il sant'Antonio da Padova del pittore ruffanese Saverio Lillo.\nChiesa della Madonna del Rosario.\nLa chiesa della Madonna del Rosario sorge sui resti della trecentesca chiesa della Madonna delle Grazie. Ricostruita negli anni cinquanta del Novecento, dopo i crolli subiti nella prima met\u00e0 del XX secolo, fu ristrutturata stilisticamente in occasione del Giubileo del 2000 e venne riconsegnato al culto nel 2001, dopo tre anni di lavori. All'interno si conserva una statua in cartapesta della Madonna del Rosario e una seicentesca statua lapidea di sant'Antonio da Padova. \nCripta di San Salvatore.\nLa cripta di san Salvatore risale all'VIII-X secolo. Scavata interamente nel banco tufaceo, \u00e8 impostata su una pianta a tre navate con absidi circolari e iconostasi. I quattro pilastri centrali quadrilobati dividono l'invaso in nove campate riconoscibili anche per la diversa forma delle coperture. Il soffitto \u00e8 caratterizzato da volte scolpite in maniera tale da simulare una cupola con croce greca nell'area presbiteriale e un rivestimento a cassettoni nell'aula, a imitazione delle chiese in superficie. La cripta era in origine interamente affrescata come si evince dalle tracce pittoriche rimaste. Nell'abside centrale trova spazio la raffigurazione della \"Vergine col Bambino affiancata da due Angeli\" risalente al XII secolo. Anche nella nicchia che si apre sul lato destro rimangono frammenti di figure, tra cui un santo vescovo. Nel 1780 sulla cripta \u00e8 stata edificata la piccola chiesa dedicata a san Vincenzo Ferreri caratterizzata da una lineare facciata a capanna e da un semplice portale.\nAbbazia di Centoporte.\nL'abbazia di Centoporte, in alcuni documenti denominata \"Sant'Arcangelo de Casulis\", \u00e8 una costruzione medievale appartenuta dapprima ai monaci basiliani e in seguito ai benedettini. Il nome deriva dalle numerose finestre ancora visibili nei suoi ruderi.\nI resti della basilica fanno ritenere che essa sia stata costruita sul modello della chiesa monastica di San Giovanni di Studion in Costantinopoli. Una serie di indizi suggeriscono che fosse dedicata ai santi Medici Cosma e Damiano, particolarmente venerati da Giustiniano.\nFu edificata come chiesa basilicale a tre navate con abside poligonale e nartece, intorno alla prima met\u00e0 del VI secolo. Ci\u00f2 che rimane dell'abbazia \u00e8 una parte dell'abside, costruita con massi di pietra arenaria locale e i ruderi dei muri perimetrali. Questo imponente edificio, lungo oltre 31 metri e largo quasi 11, era dotato di un vestibolo all'ingresso.\nLa copertura, costituita da tegole, era a spioventi, con una parte pi\u00f9 alta che copriva la navata centrale e due pi\u00f9 basse nelle navate laterali. Le navate erano divise da una fila di colonne, cos\u00ec come si nota da alcune fotografie scattate prima del 1961. L'impianto della chiesa otrantina deve riconnettersi ad una committenza proveniente direttamente da Bisanzio. La planimetria dei Santi Cosma e Damiano mostra tangenze dirette con la basilica di Butrinto del VI-VII sec. nell'attuale Albania a tre navate con abside estradossata, la cui forma esterna si presenta poligonale come nella Basilica di Giurdignano.\nArchitetture civili.\nPalazzo baronale.\nIl Palazzo baronale, situato in piazza Municipio, risale agli inizi del XVI secolo e fu edificato come luogo fortificato contro le incursioni dei Saraceni. Nel 1600 fu addossato un nuovo corpo di fabbrica e fu dotato di fossato. Abitato dalle varie famiglie che si succedettero nel corso dei secoli, dal XIX secolo fu dimora dei feudatari \"Alfarano Capece\". Attualmente \u00e8 di propriet\u00e0 del Comune.\nIl palazzo si presenta con un portale bugnato ad arco a tutto sesto, sormontato da uno stemma reso illeggibile dagli agenti atmosferici. Superato l'ingresso, si accede nel cortile interno caratterizzato da due arcate che reggono una lunga balconata barocca. Mediante una ripida scala si accede ai piani nobili, le cui stanze sono finemente decorate con stucchi e affreschi.\nSiti archeologici.\nMenhir.\n\u00c8 posto nelle immediate vicinanze dell'omonima chiesetta. Alto circa 3\u00a0m, presenta dimensioni di base pari a \u00a0m 0,33 x 0,29 e le facce pi\u00f9 larghe orientate sull'asse est-ovest. In pietra leccese, sorge su di un rialto roccioso ed \u00e8 leggermente inclinato di 15\u00b0 circa verso N. Il menhir ha le facce smussate e si rastrema verso l'alto. In sommit\u00e0 termina con uno zoccolo parallelepipedo, probabile base per una croce che attesta la cristianizzazione del monolite. Numerose tacche sono visibili sugli spigoli.\nIl menhir San Paolo \u00e8 alto circa 2,25\u00a0m, ha dimensioni di base pari a \u00a0m 0,35 x 0,29 e presenta le facce smussate. L'orientamento delle facce pi\u00f9 larghe \u00e8 sull'asse est-ovest. Sorge su uno sperone roccioso entro il quale \u00e8 stata scavata la cripta di San Paolo. Lo spigolo a N presenta sette tacche a distanza regolare. In sommit\u00e0 \u00e8 visibile una buca di circa 25\u00a0cm probabile alloggio di una croce.\nIl suo nome deriva dalla sottostante grotta bizantina dedicata a san Paolo. Interessante \u00e8 tale sovrapposizione di monumenti che denota anche la stratificazione e l'integrazione nei secoli a usi religiosi e credenze popolari: nella grotticella \u00e8 visibile un affresco che rappresenta la taranta, il famoso ragno velenoso che ammorba con il suo morso le donne, le \"Tarantate\" di cui san Paolo \u00e8 il protettore.\n\u00c8 un residuo molto piccolo di menhir. Si trova in contrada \"Pustacchi\", a circa 3\u00a0km dal paese, quasi all'incrocio con la statale Maglie-Otranto. Di questo esemplare ne rimane un masso alto 50\u00a0cm e le facce 30 x 20\u00a0cm. Le pi\u00f9 strette sono orientate secondo l'asse Est-Ovest. Venne trovato dal Palumbo nel 1951.\nSi tratta di due menhir adiacenti quasi identici, abbattuti e successivamente restaurati e ricollocati in piazzetta Vico Nuovo. Quello di sinistra \u00e8 rotto in tre blocchi e sbozzato in sommit\u00e0, con evidenti segni di restauro. \u00c8 alto 250\u00a0cm e presenta un fusto ottagonale con lati di 10 e 13\u00a0cm. Il menhir di destra \u00e8 rotto in due blocchi e mostra evidenti segni di restauro e numerosi licheni. Di pianta quadrata (28 x 28\u00a0cm), si eleva per 2,4\u00a0m.\nIl menhir prende il nome da una grotta adiacente, catalogata da Cosimo De Giorgi. \u00c8 collocato al centro di uno slargo in via San Cosma su uno sperone roccioso alto 2\u00a0m, dal quale si eleva di ulteriori 3,10\u00a0m. Profondamente attaccato da formazioni di licheni, presenta una forma di parallelepipedo allungato con le facce di dimensioni 58 x 20\u00a0cm. \u00c8 lungo l'asse nord-sud.\nIl menhir San Vincenzo \u00e8 uno dei monumenti megalitici pi\u00f9 alti del territorio giurdignanese. Alto circa 3,50\u00a0m, poggia su un banco roccioso e misura alla base cm 45 x 30. \u00c8 posto nel centro del paese a poca distanza dalla cripta bizantina di San Salvatore. Presenta una sommit\u00e0 rastremata con una fasciatura metallica di consolidamento.\n\u00c8 un menhir posto presso l'omonima masseria, lungo la linea ferroviaria Lecce-Otranto. Alto 3,50\u00a0m, misura alla base \u00a0cm 50 x 35; presenta numerose smussature lungo gli spigoli e una croce graffita sul lato est.\nDifficilmente riconoscibile come menhir a causa della sua trasformazione in colonna votiva ottagonale con scalanature. Il monumento presenta segni di precedente rottura in tre tronconi ed \u00e8 alto 300\u00a0cm circa. La base quasi rettangolare (34 x 36\u00a0cm) si raccorda col fusto ottagonale scanalato.\nIl menhir prende il nome da un casale rupestre denominato Vicinanze. \u00c8 alto circa 3\u00a0m e ha dimensioni di base pari a \u00a0m 0,42 x 0,30. L'orientamento delle facce pi\u00f9 larghe \u00e8 sull'asse est-ovest. Il menhir certamente \u00e8 stato utilizzato nel medioevo come \"Osanna\", come si pu\u00f2 facilmente evincere dalla presenza di un incasso alla sommit\u00e0 che doveva accogliere una croce. Questo particolare, attesta la cristianizzazione dei menhir: intorno a queste strutture si svolgevano funzioni di tipo religioso. La Domenica delle Palme, infatti, si svolgevano delle processioni che terminavano dinanzi ai menhir. Sulla faccia anteriore, inoltre, sono visibili due croci che attestano una pratica particolarmente diffusa in et\u00e0 medievale.\nNei pressi del menhir sono visibili 5 silos, definiti fogge: si tratta di buche scavate nel banco roccioso, dalla caratteristica forma a bottiglia o a campana che servivano per lo stoccaggio delle granaglie.\nIl menhir si eleva di 300\u00a0cm su uno sperone roccioso, a sua volta alto 150\u00a0cm e sorge in prossimit\u00e0 del menhir Vicinanze 1. Ha dimensioni di base pari a \u00a0m 0,32 x 0,37. Le facce si presentano smussate, in parte molto probabilmente dai segni del tempo.\nIl Palumbo, studioso locale, cos\u00ec scrive di questo menhir: \"L'avevo visto in piedi nel 1930 ma quando il 20 maggio 1931 tornai sul luogo per fotografarlo, lo trovai spezzato in due avendo ceduto, come mi dissero, agli agenti atmosferici. In seguito e propriamente il 24 maggio 1951, fotografai i due frammenti. Questa colonna fu risollevata dopo oltre 22 anni, il 19 giugno 1953 per interessamento da me svolto presso la Soprintendenza alle Antichit\u00e0 della Puglia e del Materano. Lo fotografai cos\u00ec rimesso in piedi il 29 stesso mese di giugno e detti notizia del suo ripristino a mezzo della stampa, come ho sempre fatto...\"'\nDolmen.\nSi tratta di due dolmen contrapposti a distanza di 140\u00a0cm l'uno dall'altro, di cui uno solo risulta essere ancora integro. Il dolmen dell'area a N presenta il lastrone di copertura crollato all'interno della cella e una conseguente rotazione degli ortostati dalla posizione originale. Il megalite a S, invece, ha la lastra di copertura intera (190 x 150\u00a0cm) e poggiante su pietre sovrapposte e su un piedritto monolitico a E. Tale dolmen alto 90\u00a0cm presenta un ingresso a N.\nDi questo imponente dolmen crollato su se stesso, \u00e8 ben visibile il lastrone di copertura (220 x 180\u00a0cm) con uno spessore medio di 20\u00a0cm. Dei sette ortostati segnalati dal De Giorgi oggi ne sono visibili solo tre. L'ingresso del dolmen presentava un'apertura orientata a NE.\nIl dolmen \u00e8 stato rinvenuto da \"Micalella\" e \"Maggiulli\" nel 1910 mimetizzato in un'area piena di banchi rocciosi affioranti. Del dolmen rimangono visibili solo due ortostati e il lastrone di copertura (200 x 160\u00a0cm) con spessore variabile dai 12 ai 20\u00a0cm, sulla cui superficie \u00e8 ben visibile sul suolo accanto ad un ortostato, quello ad W, invece, su un affioramento roccioso. L'apertura \u00e8 orientata a SW.\nDel megalite rimane la parte terminale e la lastra di copertura rotta in due parti. Met\u00e0 di tale lastrone poggia su uno sperone roccioso affiorante e su due piedritti a pietre sovrapposte, mentre l'altra met\u00e0 \u00e8 al suolo insieme ad alcuni ortostrati. L'altezza del dolmen \u00e8 di 100\u00a0cm e l'ingresso \u00e8 orientato a NE.\nIl dolmen, come descritto dal De Giorgi nel 1911, poggia su due macigni e su un terzo piedritto composto di pietre in sovrapposizione. Si eleva di 70\u00a0cm dal piano di campagna e presenta una lastra di copertura irregolare (160 x 200\u00a0cm). L'ingresso \u00e8 orientato a N.\nAltro.\nColonna di San Rocco.\nLa colonna votiva di san Rocco, situata nella centrale piazza Municipio, fu eretta nel 1772. \u00c8 realizzata in pietra leccese e accoglie alla sommit\u00e0 una statua policroma di san Rocco. Secondo la tradizione locale fu voluta dal capitano di una nave che la edific\u00f2 come ex voto per aver avuto in salvo la vita dopo una terribile pestilenza che aveva decimato il suo equipaggio.\nTrappitello del Duca.\nIl Trappitello del Duca \u00e8 un antico frantoio ipogeo realizzato nel 1518. Utilizzato per oltre tre secoli e mezzo, cess\u00f2 la sua attivit\u00e0 solo nel 1940. All'ambiente sotterraneo si accede attraverso una scalinata coperta da volta a botte. Il grande vano ipogeo accoglie ancora tutti gli strumenti tradizionali utili alla produzione dell'olio (macina, sciave, torchi, ecc...).\nSociet\u00e0.\nEtnie e minoranze straniere.\nAl 31 dicembre 2020 a Giurdignano risultano residenti 51 cittadini stranieri. La nazionalit\u00e0 pi\u00f9 rappresentata \u00e8:\nLingue e dialetti.\nIl dialetto parlato a Giurdignano \u00e8 il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nTradizione e folclore.\nTavole di San Giuseppe.\nLe Tavole di San Giuseppe si allestiscono il 18 e il 19 marzo in occasione della festa di san Giuseppe. Le famiglie devote approntano delle grandi tavole imbandite con grossi pani circolari a forma di ciambella, raffiguranti alcuni simboli (il giglio, il rosario, etc.) che rappresentano i \"santi\" che fanno parte della tavola. Il numero dei \"santi\" \u00e8 sempre dispari e va da un minimo di tre (la Madonna, San Giuseppe e Ges\u00f9 bambino) ad un massimo di tredici e vengono interpretati da persone care alla famiglia che allestisce. La sera del 18 marzo, dopo la processione e la benedizione delle tavole, a tutti i visitatori, sono offerte le tradizionali \"pucce\" benedette. A mezzogiorno del 19 marzo avviene la consumazione delle pietanze. Il devoto che ha allestito la tavola bacia per primo i grossi pani, che dovranno essere poi baciati dal \"San Giuseppe\" prima di essere consegnati ai \"santi\". Anche le altre pietanze sono servite prima a colui che interpreta \"San Giuseppe\" e poi agli altri \"santi\". Per tradizione la Madonna deve essere interpretata da una ragazza nubile.\nQueste tavole vengono realizzate a Giurdignano e nei paesi vicini di Uggiano la Chiesa, Casamassella, Cocumola, Minervino di Lecce e Giuggianello. L'usanza \u00e8 praticata anche nei comuni tarantini di Lizzano e San Marzano di San Giuseppe.\nCultura.\nIstruzione.\nScuole.\nNel comune di Giurdignano hanno sede una Scuola dell'infanzia, una Scuola primaria e una scuola secondaria di primo grado, facenti parte dell'Istituto Comprensivo Statale di Uggiano la Chiesa.\nEventi.\nFesta di San Rocco.\nLa festa di San Rocco, protettore del paese, si svolge annualmente il 17 agosto. Durante i giorni di festa le strade e la piazza del paese vengono addobbate con le caratteristiche luminarie delle ditte artigianali locali. Sono previsti concerti bandistici e l'esibizione di un noto cantante nazionale.\nFesta e fiera della Madonna del Rosario.\nI festeggiamenti in onore della Madonna del Rosario si svolgono durante il primo fine settimana di ottobre. Sono presenti numerosi stand gastronomici e si esibiscono vari gruppi musicali. Nella mattinata di Domenica \u00e8 attivo il mercato tipico, istituito nel 1955, in cui si vendono il bestiame, attrezzi agricoli e oggetti vari.\nEconomia.\nNell'economia della Puglia Giurdignano incide prevalentemente nel settore agricolo e turistico. In particolare l'agricoltura si basa sulla coltivazione dell'ulivo e del grano. Nell'aprile del 2011 \u00e8 stato dichiarato comune ad economia turistica dalla Regione Puglia. La favorevole posizione, a pochi chilometri dalla costa adriatica di Otranto, ha contribuito alla crescita e allo sviluppo di strutture e servizi legati al settore turistico. \u00c8 particolarmente frequentato per la presenza del parco megalitico di menhir e dolmen.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne:\nFerrovie.\nIl comune \u00e8 servito dall'omonima stazione ferroviaria, situata fuori dal centro abitato, posta sulla linea locale Lecce-Otranto delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34454", "revid": "1318658", "url": "https://it.wikipedia.org/wiki?curid=34454", "title": "Palazzo Bianco", "text": "Palazzo Bianco, detto anche Palazzo di Luca Grimaldi, o palazzo Brignole Sale, \u00e8 un edificio sito in via Garibaldi al civico 11 nel centro storico di Genova, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dell'UNESCO.\nOspita una sezione dei Musei di Strada Nuova, che comprendono anche palazzo Rosso e palazzo Doria-Tursi, specificamente dedicata alla pittura a Genova e in Liguria tra XVI e XVIII secolo, e con importanti sezioni di arte italiana, fiamminga e spagnola.\nStoria.\nIl palazzo oggi conosciuto come Palazzo Bianco, in contrapposizione al seicentesco Palazzo Rosso che sorge di fronte, precedentemente appartenuto alla stessa famiglia Brignole Sale, occupa il sito della dimora costruita tra il 1530 e il 1540 da Luca Grimaldi, membro di una delle pi\u00f9 importanti famiglie genovesi, e in molti documenti fra cui l'iscrizione nel Patrimonio dell'umanit\u00e0 dell'UNESCO \u00e8 tutt'ora indicato come Palazzo di Luca Grimaldi. Dal 1658 essa pass\u00f2 in propriet\u00e0 alla famiglia Franchi de Candia e nel 1711 venne ceduta, dagli eredi di Federico De Franchi, a Maria Durazzo Brignole-Sale, loro principale creditrice.\nLa nuova proprietaria, che intendeva destinarlo al nipote cadetto Gio. Giacomo, commission\u00f2 una radicale ristrutturazione del palazzo, che da allora fu denominato \"Bianco\" per il colore chiaro dei paramenti esterni. La ristrutturazione avvenne ad opera dell'architetto Giacomo Viano fra il 1714 ed il 1716, su ispirazione dell'adiacente Palazzo Tursi. L'architetto, autore delle facciate settecentesche che oggi si possono ammirare, spost\u00f2 su Strada Nuova (odierna Via Garibaldi) l'ingresso principale che precedentemente si trovava sulla salita di san Francesco di Castelletto, in quanto il palazzo di Luca Grimaldi fu edificato precedentemente all'apertura di Strada Nuova.\nNel 1889, alla morte di Maria Brignole Sale De Ferrari, duchessa di Galliera, ultima discendente della famiglia Brignole Sale, il palazzo venne ereditato dal Municipio e, per volere di quest'ultima, destinato a galleria pubblica. Il Museo fu inaugurato in occasione del quattrocentenario della scoperta dell'America nel 1892. \nA seguito delle pesanti distruzioni dovute al bombardamento alleato del 1942, fu riaperto al pubblico nel 1950 dopo un totale riordino delle collezioni dovuto alla direttrice Caterina Marcenaro e al riallestimento razionalista dell'architetto Franco Albini.\nLa galleria di Palazzo Bianco.\n\u00ab\"Per la formazione di una pubblica galleria\"\u00bb: con queste parole, nel testamento del 1884, si trova l'intenzione della duchessa di Galliera di adibire il palazzo a museo civico, corroborata dalla destinazione a quella sede di un nucleo delle proprie raccolte. A partire dal 1892 si arricch\u00ec di altri legati e donazioni private e il municipio stesso intervenne con un'oculata politica di acquisti.\nDapprima ospit\u00f2 diverse collezioni del Comune di Genova (oltre a dipinti e sculture, anche reperti archeologici, storici...) di cui un primo tentativo di riordino fu avviato da Gaetano Poggi, primo Assessore alle Belle Arti del Comune (1906-1908), ma solo quando la direzione venne assunta da Orlando Grosso (1928) si pot\u00e9 procedere al primo vero allestimento museale, sia trasferendo altrove le collezioni storiche, sia riordinando con criteri moderni e aggiornati tutte le opere delle collezioni artistiche. A seguito dei gravissimi danni riportati nel corso della Seconda guerra mondiale, e della ricostruzione ad opera del Genio Civile, Caterina Marcenaro, direttore alle Belle Arti del Comune, elabor\u00f2 un nuovo ordinamento avallato da una commissione composta da Orlando Grosso, Carla Mazzarello, assessore alle Belle Arti del Comune di Genova, Mario Lab\u00f2, architetto, e da Franco Albini, architetto, il cui intervento per l'allestimento delle opere \u00e8 considerato una delle opere pi\u00f9 significative del razionalismo italiano. Il palazzo venne riaperto alla cittadinanza nel 1950.\nNel 1970 la stessa Caterina Marcenaro oper\u00f2 una nuova radicale trasformazione: in vista della costituzione del Museo di Sant'Agostino, destinato alle sculture e agli affreschi, Palazzo Bianco venne completamente riallestito esclusivamente come pinacoteca. In quell'occasione il direttore - grande \"manager\" ma storico dell'arte dalle troppe e infondate certezze - present\u00f2 come sue nuove scoperte una serie di tele attribuite a Rubens e Van Dyck che, invece, erano solo delle copie tardo seicentesche di opere di quei maestri.\nSuperato da tempo quel marchiano errore, la pinacoteca offre oggi una panoramica della pittura europea dal Cinquecento al Settecento, con una grande prevalenza di pittori genovesi, fiamminghi, francesi, spagnoli. Sono esposti dipinti cinquecenteschi di Filippino Lippi, Giorgio Vasari, Paolo Caliari detto il Veronese, Luca Cambiaso e un'importante collezione di pittura fiamminga e olandese dal XVI al XVIII secolo, con capolavori di Hans Memling, Gerard David, Jan Matsys, Pieter Paul Rubens e Antoon Van Dyck. \nTra gli autori francesi e spagnoli del Sei-Settecento vi sono Francisco de Zurbar\u00e1n, Bartolom\u00e9 Esteban Murillo, Jusepe de Ribera e Simon Vouet.\nL'attivit\u00e0 degli autori del barocco genovese del XVII e XVIII secolo \u00e8 documentata tra gli altri dalle opere del Grechetto, Bernardo Strozzi, Valerio Castello, Domenico Piola e dei figli Anton Maria e Paolo Gerolamo, Gregorio De Ferrari e Alessandro Magnasco. \u00c8 presente inoltre dal 2009 la celeberrima scultura di Antonio Canova, la \"Maddalena penitente\", e che \u00e8 stata collocata nell'adiacente Palazzo Tursi che, in collegamento diretto con Palazzo Bianco, accoglie le ultime sale del percorso di visita dei Musei di Strada Nuova."}
{"id": "34456", "revid": "1652635", "url": "https://it.wikipedia.org/wiki?curid=34456", "title": "Solido platonico", "text": "In matematica, in particolare in geometria solida, il termine solido platonico \u00e8 sinonimo di solido regolare e di poliedro convesso regolare, e indica un poliedro convesso che ha per facce poligoni regolari congruenti (cio\u00e8 sovrapponibili esattamente) e che ha tutti gli spigoli e i vertici equivalenti. Ne consegue che anche i suoi angoloidi hanno la stessa ampiezza.\nIl nome di ogni figura \u00e8 derivata dal numero delle sue facce, rispettivamente 4, 6, 8, 12, e 20.\nStoria.\nLe regolarit\u00e0 dei solidi platonici sono straordinariamente suggestive: questo ha fatto s\u00ec che venissero ampiamente studiati fin dall'antichit\u00e0, spesso cercando in essi significati nascosti e attribuendo loro valori esoterici.\nEssi furono oggetto di studio di Pitagora e Platone. Quest'ultimo, nel \"Timeo\", associ\u00f2 a ognuno di essi uno dei quattro elementi: al tetraedro il fuoco, al cubo la terra, all'ottaedro l'aria, all'icosaedro l'acqua, mentre nel \"Fedone\" ritenne che il dodecaedro fosse la forma dell'universo: \nPlatone rinveniva in questi solidi la presenza di una razionalit\u00e0 superiore nascosta nella comune realt\u00e0, assegnando loro la funzione di intermediari tra la perfezione del mondo iperuranio e la mutevolezza dei fenomeni naturali, potendo cos\u00ec affermare che \u00abDio geometrizza sempre\u00bb.\nA Teeteto, discepolo del matematico Teodoro e scolaro di Platone, \u00e8 attribuita la dimostrazione e la costruzione dei cinque poliedri regolari e la scoperta di due di essi: l'ottaedro e l'icosaedro.\nI poliedri regolari furono poi studiati dai geometri greco-alessandrini. Le costruzioni di questi solidi sono contenute nel Libro XIII degli \"Elementi\" di Euclide. La proposizione 13 descrive la costruzione del tetraedro regolare, la proposizione 14 \u00e8 dedicata all'ottaedro regolare, la proposizione 15 al cubo, la proposizione 16 all'icosaedro regolare e la proposizione 17 al dodecaedro regolare.\nL'interesse per i solidi platonici fu vivo anche tra matematici e artisti rinascimentali: ne studiarono le propriet\u00e0 metriche Piero della Francesca (nel trattato \"De corporibus regularibus\"), Luca Pacioli (che li inser\u00ec nel suo \"De Divina Proportione\") e successivamente Niccol\u00f2 Tartaglia e Rafael Bombelli.\nPure Keplero, nella sua opera \"Mysterium cosmographicum\", riprese, in termini diversi, l'indagine di Platone attorno al senso dei poliedri regolari nella struttura del mondo: sostenne, infatti, che i poliedri platonici fossero strettamente connessi alle armoniose proporzioni che lo caratterizzano.\nAnche l'arte presenta numerosi rinvii ai solidi platonici: tra gli esempi pi\u00f9 celebri, vi sono Salvador Dal\u00ed (che ne fece uso in \"Corpus Hypercubus\" e nella sua \"Ultima Cena\", ambientata proprio in un dodecaedro) e Maurits Cornelis Escher, che ne sfrutt\u00f2 le propriet\u00e0 geometriche per eseguire alcune delle sue tassellature.\nPerch\u00e9 sono solo cinque?\nI poliedri regolari non possono essere pi\u00f9 di cinque.\nDimostrazione con l'angoloide.\nSoltanto il triangolo equilatero, il quadrato e il pentagono regolare possono essere facce di poliedri regolari. La spiegazione ci viene data da Euclide negli \"Elementi\":\n\u00c8 in questo modo che si ottengono i cinque solidi platonici possibili.\nDimostrazione geometrica.\n\u00c8 possibile dimostrare che non esistono pi\u00f9 di cinque poliedri regolari anche a partire dalla relazione di Eulero. Sia dato un poliedro con \"F\" facce, ognuna delle quali \u00e8 un poligono regolare con \"n\" lati e nel quale, a ogni vertice, si incontrano \"r\" spigoli, i quali sono in totale \"S\".\nMoltiplicando il numero dei lati di ogni faccia per il numero delle facce del poliedro si ottiene il doppio della totalit\u00e0 degli spigoli (ogni spigolo viene contato due volte, una sulla prima faccia e una sulla faccia attaccata alla prima per quello spigolo):\ninoltre, la totalit\u00e0 degli spigoli moltiplicata per due equivale al numero dei vertici \"V\" moltiplicati per il numero \"r\" di spigoli che si incontrano in essi, perch\u00e9 ogni spigolo collega tra loro due vertici:\nquindi si ottiene\ne sostituendo questi valori nella caratteristica di Eulero-Poincar\u00e9:\ne, dividendo per \"2S\", si arriva a\nEntrambi \"n\" e \"r\" devono essere maggiori o uguali a tre, poich\u00e9 un poligono deve avere almeno tre lati e almeno tre lati devono incontrarsi nel vertice di ciascuno degli angoloidi di un poliedro.\nInoltre \"n\" e \"r\" non possono essere entrambi uguali a quattro, poich\u00e9 in tal caso il primo membro dell'equazione sarebbe uguale a 0, mentre 1/\"S\" \u00e8 positivo. Se \"n\" e \"r\" fossero poi contemporaneamente maggiori di tre, \"S\" dovrebbe essere negativo; questa possibilit\u00e0 \u00e8 quindi esclusa, e almeno uno deve essere tre.\nSe \"n \"= 3, si ha\ne quindi \"r\" pu\u00f2 essere uguale solo a 3, 4, oppure 5, casi che corrispondono rispettivamente al tetraedro, all'ottaedro e all'icosaedro.\nAllo stesso modo, se \"r \"= 3, allora \"n\" pu\u00f2 assumere solo i valori 3, 4, oppure 5. Si pu\u00f2 scartare 3 perch\u00e9 lo abbiamo considerato nel caso precedente; restano i casi 4 e 5, che corrispondono al cubo e al dodecaedro.\nNon ci sono altri casi possibili, e quindi esistono al pi\u00f9 cinque poliedri regolari.\nPropriet\u00e0 combinatorie.\nUn poliedro convesso \u00e8 un solido platonico se:\nOgni solido platonico pu\u00f2 essere anche connotato da una notazione {\"p\", \"q\"} dove\nLa sigla {\"p\", \"q\"}, chiamata notazione di Schl\u00e4fli, d\u00e0 una descrizione combinatoria del poliedro. La notazione di Schl\u00e4fli \u00e8 esplicata nella tabella sottostante.\nPropriet\u00e0 metriche dei solidi platonici.\nLa tabella seguente raggruppa alcune delle principali propriet\u00e0 metriche dei solidi platonici, la misura dello spigolo di un poliedro essendo posta uguale a formula_10.\nAngoli fra facce poliedri regolari (utili per costruzione modelli con materiali di spessore non trascurabile)\nPer cubo \u2013 soluzione banale \u2013 angolo 90\u00b0\nPer gli altri poliedri la soluzione \u00e8 ottenibile considerando uno dei vertici come cuspide di una piramide retta regolare che ha come base il poligono ottenuto congiungendo fra loro i vertici adiacenti a quello scelto in precedenza e valutando l\u2019angolo \u03b2 fra le altezze condotte ad un medesimo spigolo laterale di tale piramide.\nTetraedro: \u2192 \u03b2 \u2248 70\u00b0,53 \u2248 70\u00b0 32\u2019\nOttaedro: \u2192 \u03b2 \u2248 109\u00b0,47 \u2248 109\u00b0 28\u2019\nDodecaedro: \u2192 \u03b2 \u2248 116\u00b0,57 \u2248 116\u00b0 34\u2019\nIcosaedro: \u2192 \u03b2 \u2248 138\u00b0,19 \u2248 138\u00b0 11\u2019\nDualit\u00e0 e simmetrie dei solidi platonici.\nLa dualit\u00e0 poliedrale, cio\u00e8 la trasfigurazione di un poliedro in un secondo poliedro che presenta rispettivamente i vertici, gli spigoli e le facce corrispondenti alle facce, agli spigoli e ai vertici del primo e che presenta le conseguenti relazioni di incidenza fra questi tre tipi di oggetti, \u00e8 una involuzione che trasforma tetraedri in tetraedri e scambia cubi con ottaedri e dodecaedri con icosaedri.\nLa elevata regolarit\u00e0 di solidi platonici si rispecchia nel fatto che ciascuno di essi ha associato un esteso gruppo di simmetria. Questi gruppi si possono considerare sottogruppi dei gruppi di simmetria dei vertici o dei gruppi di simmetria degli spigoli o dei gruppi di simmetria delle facce. I gruppi di simmetria di due solidi platonici duali sono isomorfi: infatti per dualit\u00e0 le permutazioni dei vertici di un poliedro diventano permutazioni delle facce del poliedro duale (mentre le permutazioni degli spigoli di un poliedro diventano permutazioni degli spigoli del duale).\nIl gruppo di simmetria del tetraedro viene indicato con Td,\nil gruppo di simmetria del cubo e dell'ottaedro con Oh,\nil gruppo di simmetria dell'icosaedro e del dodecaedro con Ih.\nSolidi platonici e cristalli.\nAlcuni cristalli assumono la forma di solidi regolari: ad esempio il cloruro di sodio, il comune sale da cucina, si dispone in cristalli cubici, mentre il fluoruro di calcio, cio\u00e8 la fluorite, si presenta in forma di ottaedri regolari. Sono poi molti i cristalli che si dispongono seguendo composizioni e varianti dei solidi platonici; questo equivale a dire che i rispettivi reticoli cristallini presentano spiccate propriet\u00e0 di simmetria. Tali propriet\u00e0 hanno un ruolo fondamentale per la loro classificazione."}
{"id": "34459", "revid": "125259063", "url": "https://it.wikipedia.org/wiki?curid=34459", "title": "Lequile", "text": "L\u00e8quile (\"L\u00e8cule\" in dialetto salentino; \u03c4\u03b1 \u039b\u03ad\u03ba\u03bf\u03c5\u03bb\u03b1, \"ta L\u00e8kula\" in greco salentino) \u00e8 un comune italiano di abitanti della provincia di Lecce in Puglia.\nSituato nel territorio della Valle della Cupa, \u00e8 uno dei comuni della prima cintura urbana di Lecce dal cui centro dista 5\u00a0km in direzione sud. Comprende anche la frazione di Dragoni e Paladini.\nGeografia fisica.\nTerritorio.\nIl paese di Lequile si estende lungo la vecchia via provinciale che collegava Lecce con Gallipoli.\nIl territorio comunale, la cui estensione \u00e8 di 36,36\u00a0km\u00b2, \u00e8 caratterizzato da una morfologia prevalentemente pianeggiante; l'altitudine raggiunge l'altezza massima di 69 m s.l.m. Ricade nella Valle della Cupa, ossia in quella porzione di pianura, intorno al capoluogo leccese, caratterizzata da una grande depressione carsica. Il territorio lequilese ospita numerose masserie, oggi prevalentemente disabitate, tra cui si segnala la masseria \"Tramacere\" nei pressi dell'aeroporto militare della confinante Galatina, aerodromo le cui piste sono situate nel territorio del comune di Lequile.Confina a nord con i comuni di Monteroni di Lecce e Lecce, a est con i comuni di San Cesario di Lecce e San Donato di Lecce, a sud con i comuni di Soleto e Galatina, a ovest con i comuni di Copertino e San Pietro in Lama.\nDista circa 7\u00a0km dal centro del capoluogo.\nClima.\nDal punto di vista meteorologico Lequile rientra nel territorio del Salento meridionale che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25,1\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nStando a un recentissimo studio, come per Lequio Berria e Lequio Tanaro in provincia di Cuneo, sembra che \u00abl'etimo di Lequile sia da annodarsi all'espressione 'ad leucum', per cui in origine, dove ora sorge il paese, poteva esserci un \"lucus\", ossia una luminosa radura...; o un \"lacus\", ovvero un limpido specchio d'acqua\u00bb.\nStoria.\nNella storia del Salento le origini cittadine sono fatte risalire per tradizione all'epoca romana, quando si stabil\u00ec nella zona il centurione \"Leculo\", il quale eresse una villa da cui sorse poi un villaggio.\nDall'XI secolo al 1463, il casale di Lequile fece parte della Contea di Lecce e del Principato di Taranto. Nel 1291 ne fu signore Ugo di Brienne; nei secoli XIV e XV appartenne ai Bonomine, ai De Marco, ai Sambiase, ai Santabarbara e ai Marescallo. Nel 1433 Maria d'Enghien, contessa di Lecce, principessa di Taranto e regina di Napoli, lo concesse in feudo al barone Guarini di San Cesario, alla cui famiglia appartenne fino al 1531. Successivamente dal Doria, divenutone signore nel 1554, venne ceduto al Pansa; da questi alla nipote della famiglia Dell'Anna, e quindi al Graffoglietti, ai Venato, agli Imparato, ed infine ai principi Saluzzo che ne serbarono il possesso dal 1690 al 1806, data di abolizione della feudalit\u00e0.\nSimboli.\nDescrizione dello stemma:\nMonumenti e luoghi d'interesse.\nArchitetture religiose.\nChiesa madre.\nLa chiesa matrice, dedicata a \"Maria SS. Assunta\", fu ricostruita nel 1746 sull'area della precedente, probabilmente su disegni di Mauro Manieri.\nSi presenta con il prospetto incompleto, privo del fastigio finale. La facciata, divisa in due ordini da una cornice marcapiano, \u00e8 percorsa nell'ordine inferiore da sei lesene terminanti con capitelli finemente scolpiti, che racchiudono quattro nicchie conchigliate nei catini. Nell'ordine superiore altre quattro lesene prive di capitelli racchiudono due nicchie vuote e il finestrone centrale decorato con una ricca cornice.L'interno, a croce latina, presenta sei cappelle ospitanti altari riccamente decorati, due dei quali attribuiti a Mauro Manieri, con pregevoli tele, tra cui si distingue quella della \"Vergine Immacolata con i SS. Francesco d'Assisi e Caterina da Siena\", riconducibile alla mano del pittore gallipolino Gian Domenico Catalano. Nella navata sono collocati gli altari delle \"Anime del Purgatorio\", dell'Immacolata e della Vergine del Rosario, a sinistra, del Cuore di Ges\u00f9, del Presepe e di Sant'Oronzo, a destra. Il transetto ospita poi altri due altari, dedicati all'Addolorata e al patrono \"San Vito Martire\". Nella zona absidale vi \u00e8 la statua l'ignea dell'Assunta, opera dello scultore locale Oronzo Rossi.La chiesa \u00e8 sormontata da una cupola la cui superficie interna \u00e8 decorata con motivi geometrici realizzati nel XX secolo. La lanterna superiore all'esterno \u00e8 fiancheggiata da un alto campanile di cinque piani, sormontato da una cupoletta piramidale e fu portato a termine nel 1896 dall'architetto Russo di San Cesario di Lecce, mentre l'ordine basamentale ed il primo piano sono riferibili al XVIII secolo.\nChiesa e Convento dei Francescani.\nIl Convento dei Francescani, tipico convento della riforma francescana, fu costruito tra il 1613 e il 1619 da maestranze locali. La chiesa, seicentesca, presenta una facciata lineare, con portale sormontato da un timpano triangolare, in asse con il finestrone centrale. L'interno, a navata unica rettangolare, ospita otto cappelle contenenti gli altari della Madonna del Carmine, di Sant'Antonio da Padova, del Sacro Cuore di Ges\u00f9, dell'Immacolata, dei Santi Medici e di Sant'Elisabetta e le nicchie, nelle prima cappella di destra e di sinistra, di San Francesco d'Assisi e di Sant'Egidio Maria da Taranto. Pregevole \u00e8 l'altare maggiore arricchito da un tabernacolo ligneo.\nIl chiostro ospita un pozzo centrale, mentre sulle pareti, undici affreschi datati 1692, rappresentano la Via Crucis. Il refettorio \u00e8 stato realizzato dai \"legnanioli riformati\" (per quanto concerne la parte lignea), tra il 1692 ed il 1695, mentre sconosciuta rimane l'identit\u00e0 dei frescanti delle scene dipinte sugli schienali e quelle degli affreschi sulle pareti, rappresentanti il \"Capitolo delle Stuoie\" e \"L'incontro di San Francesco e San Domenico\" sulla parete dell'ingresso e \"La cena del Signore\" sulla parete frontale.\nLa biblioteca, intitolata a San Francesco, rientra nel circuito delle \"Biblioteche di Terra d'Otranto\". Fu costruita nel 1695 e conserva un fondo antico di 2093 volumi, tra cui cinquecentine cinquecentine, seicentine e settecentine di vari tipografi veneziani, romani, napoletani, francesi, etc...\nChiesa di San Nicola.\nLa chiesa di San Nicola o del Redentore, \u00e8 databile alla fine del XVII secolo e fu opera, molto probabilmente dell'architetto Salvatore Miccoli.L'edificio si presenta con una facciata arricchita da pronao con fronte a lesene binate, terminanti con capitelli corinzi. Il fornice a tutto sesto \u00e8 sormontato da un timpano semicircolare, raccordato al corpo inferiore tramite volute. Il corpo principale \u00e8 diviso da lesene lisce e termina con balaustra a colonnine e pilastri.\nLa cupola, con rivestimento a palmette ceramicate restaurato tre il 1983 e il 1984, \u00e8 sostenuta da un alto tamburo con finestra a sesto ribassato, raccordato con volute e sormontato da balaustra.\nL'interno, a croce greca, ospita l'altare maggiore della prima met\u00e0 del Settecento, con quattro colonne poggianti su alti plinti e altre due colonnine corinzie tortili, anch'esse riccamente decorate. Al centro dell'altare \u00e8 posizionato un affresco del 1692 raffigurante il Crocifisso.\nChiesa di San Vito.\nLa chiesa di San Vito, patrono della cittadina, \u00e8 una costruzione barocca edificata tra il 1661 ed il 1670 su progetto di Salvatore Miccoli.Presenta un elegante prospetto diviso in due ordini da una cornice aggettante. Nell'ordine inferiore uno zoccolo funge da base per quattro lesene terminanti con capitelli corinzi legati fra loro da ghirlande di frutta. Due nicchie vuote fiancheggiano il portale centrale, il cui timpano triangolare \u00e8 sormontato dalla statuetta di San Vito. In quello superiore quattro pilastri racchiudono due nicchie ospitanti le statue di San Pietro, con in mano le chiavi del paradiso, e di San Paolo, con in mano la spada. Al centro il finestrone con eleganti cornici sagomate, al di sopra del quale \u00e8 posto il cartiglio con la dedica del popolo lequilese al suo patrono: \"D.O.M. DIVO PATRONO LEQUILENSIUM PIETAS AUGUSTIUS INSTAURAVIT A.D.1670\". Il prospetto termina con un frontone semicircolare e con una balaustra che delimita tutta la terrazza. La grande cupola emisferica, poggiante su un alto tamburo percorso da lesene e finestre, \u00e8 ricoperta da mattonelle di ceramica policroma disposte a squame. All'interno presenta una pianta a croce greca con otto altari e nove grandi tele che raffigurano storie di Santi.\nChiesa di Santa Maria della Consolazione.\nLa chiesa di Santa Maria della Consolazione, conosciuta anche con il titolo di Santa Susanna, fu edificata nel 1601 come si evince da un'epigrafe interna. In stile barocco, presenta una facciata scandita in tre parti da alte lesene. Al centro \u00e8 il portale d'ingresso posto in asse con il finestrone; ai lati si aprono due nicchie con le statue di due santi. La facciata termina con un timpano triangolare spezzato con al centro la statua della Vergine posta su un capitello ionico. L'interno \u00e8 ad aula unica e custodisce un antico affresco della Madonna con il Bambino.\nChiesa di Santa Maria di Loreto.\nLa chiesa di Santa Maria di Loreto fu edificata nel 1597 cos\u00ec come riporta l'iscrizione sulla porta d'ingresso. L'edificio presenta un portale architravato inquadrato da due colonne con capitelli corinzi; al centro dell'architrave vi \u00e8 uno stemma raffigurante un leone rampante. Il prospetto, dotato di finestra rettangolare, termina con un timpano spezzato. L'interno, a una sola navata, conserva due tele raffiguranti il \"Transito di San Giuseppe\" e il \"Transito di Sant'Ignazio\" e le statue in pietra di Santa Chiara e San Michele Arcangelo.\nCappella di San Donato.\nLa cappella di San Donato, databile ai primi anni del XVII secolo, presenta una struttura simile alla chiesa di Santa Maria di Loreto con portale e finestra posti in asse e timpano spezzato. Nell'architrave semicircolare vi \u00e8 scolpita l'immagine di . L'interno, voltato a stella, conserva una statua in cartapesta del santo e un elaborato tabernacolo settecentesco in pietra. L'edificio \u00e8 dotato di un piccolo campanile a vela.\nArchitetture civili.\nPalazzo dei Principi Saluzzo.\nPalazzo dei Principi Saluzzo (oggi De Palma) si presenta con ampie finestre e vasto loggiato. Notevole per i suoi vasti ambienti e per le numerose sale che lo compongono, l'attuale edificio venne probabilmente ampliato nella prima met\u00e0 del XVII secolo, con oratorio nel piano superiore e una biblioteca privata che custodisce preziosi incunaboli e diverse stampe antiche pugliesi. Al piano terra \u00e8 annessa una cappella dedicata a San Giorgio.\nPalazzo Caiaffa.\n\u00c8 un edificio bipiano con una raffinata balconata a colonnine che corre lungo tutta la facciata, prolungandosi anche su un ampio terrazzo. La stessa balconata \u00e8 sostenuta da numerosi mensolini antropomorfi e con decorazioni vegetali. Risale al XVII secolo.\nAltro.\nGuglia di San Vito.\nLa Guglia di San Vito, realizzata nel 1694 in pietra leccese sul modello del barocco napoletano, \u00e8 opera dello scultore locale Oronzo Rossi. Ha pianta piramidale con elementi floreali e vegetali e termina con la statua di San Vito.\nSiti archeologici.\nTra i monumenti megalitici della provincia di Lecce \u00e8 presente nel territorio comunale il Menhir Aia della Corte\nScoperto nel 1922, \u00e8 un parallelepipedo (45 x 35\u00a0cm) collocato sul banco di roccio di un'aiuola in uno slargo alla fine della via Vecchia San Nicola, alle spalle dell'omonima chiesa. Il \"Palumbo\" che ne effettu\u00f2 per primo i rilievi lo descrive in pietra leccese e con profonde incisioni, tutt'oggi visibili prevalentemente sulle facce a S e ad E. Le tre facce a N, W e E presentano delle croci graffite. L'altezza complessiva \u00e8 di 285\u00a0cm e a 170\u00a0cm da terra il menhir presenta, per pochi centimetri, una riduzione di sezione a 30\u00a0cm.\nNon \u00e8 chiaro l'uso e la destinazione di questi monumenti che, sin dai tempi antichi, nel Salento, hanno avuto funzioni rituali. Recenti studi hanno dimostrato come queste \"Pietre Fitte\", sia per la forma, per la posizione e per l'orientamento, potrebbero essere cippi per delimitare le centuriazioni romane.\nSociet\u00e0.\nEtnie e minoranze straniere.\nAl 31 dicembre 2020 a Lequile risultano residenti 386 cittadini stranieri. Le nazionalit\u00e0 principali sono:\nDialetto.\nIl dialetto parlato a Lequile \u00e8 il dialetto salentino nella sua variante centrale che corrisponde al dialetto leccese. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nGeografia antropica.\nFrazioni.\nDragoni e Paladini\nEconomia.\nNell'ambito dell'economia della Puglia il paese, che in passato era esclusivamente vocato ad economia agricola (ortaggi, tabacco e olive), si \u00e8 spostato sul commercio, sull'artigianato, sulla piccola e media impresa e, da qualche anno, anche sul turismo culturale.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne \"SP11 Lequile-San Pietro in Lama-Monteroni di Lecce\", \"SP10 Lequile-San Cesario di Lecce-Cavallino\".\nFerrovie.\nLa stazione ferroviaria pi\u00f9 vicina \u00e8 quella di \"San Cesario di Lecce\" posta sulla linea Lecce-Otranto delle Ferrovie del Sud Est. La stazione di Lecce \u00e8 situata a circa 6\u00a0km.\nAeroporti.\nL'aeroporto di Lecce-Galatina, in uso all'Aeronautica Militare, \u00e8 in parte in territorio di Lequile, oltre che in quello del comune di Galatina.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34461", "revid": "2219966", "url": "https://it.wikipedia.org/wiki?curid=34461", "title": "Lizzanello", "text": "Lizzanello (\"Lizzanieddhu\" in dialetto salentino) \u00e8 un comune italiano di abitanti della provincia di Lecce in Puglia.\nSituato nel Salento centro-settentrionale, dista 6\u00a0km dal centro del capoluogo provinciale in direzione sud e comprende anche la frazione di Merine, distante 2\u00a0km in direzione nord.\nGeografia fisica.\nTerritorio.\nIl territorio del comune di Lizzanello, che si estende su una superficie di 18,01\u00a0km\u00b2, \u00e8 caratterizzato prevalentemente da un terreno calcareo di tipo sabbioso e roccia sedimentaria (marna). Nella parte settentrionale del feudo \u00e8 individuabile invece un terreno calcareo compatto.\nLa cittadina, circondata da rigogliosi oliveti secolari, sorge a sud-est di Lecce nella pianura che si estende a nord delle Serre di Galugnano denominata Valle della Cupa. Tale pianura \u00e8 caratterizzata da una grande depressione carsica la cui altitudine varia dai 18 ai i 45 metri sul livello del mare.\nConfina a nord con il comune di Lecce, a est con il comune di Vernole, a sud con i comuni di Castri di Lecce e Caprarica di Lecce, a ovest con il comune di Cavallino.\nClima.\nDal punto di vista meteorologico Lizzanello rientra nel territorio del Salento orientale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +24,7\u00a0\u00b0C. Le precipitazioni, frequenti in autunno e in inverno, si attestano attorno ai 626\u00a0mm di pioggia/anno. La primavera e l'estate sono caratterizzate da lunghi periodi di siccit\u00e0.Facendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nStoria.\nIl territorio fu sicuramente frequentato sin dall'et\u00e0 del bronzo come testimoniavano alcuni monumenti megalitici esistenti nelle campagne circostanti fino a pochi decenni fa. La data di fondazione dell'abitato non \u00e8 accertata. Diverse sono le ipotesi fra le quali le pi\u00f9 accreditate sono quelle degli storici \"Giacomo Arditi\" e \"Cosimo De Giorgi\". Il primo fa risalire la nascita al \"sacco di Lecce\" operato da Ottone IV di Sassonia nel 1210. I profughi, scampati al saccheggio, fondarono una nuova citt\u00e0 dandole il nome di \"Licyanellus\", ossia \"Piccola Lecce\". Tale ipotesi \u00e8 anche confermata dallo stemma cittadino simile a quello della citt\u00e0 capoluogo. Il De Giorgi ritiene invece che la nascita di Lizzanello \u00e8 conseguenza della distruzione dei vicini casali medievali di \"Cigliano\", \"Fornello\" e \"Scaranzano\".\nA partire dal XIV secolo il feudo fu assoggettato a vari signori. \"Cecilia Marescallo\", nobile leccese, lo detenne fino al 1335 quando fu ceduto a \"Guglielmo Garzia\". I \"De Bilancis\" ne furono feudatari per circa mezzo secolo. Nel XV secolo entr\u00f2 a far parte della Contea di Lecce e appartenne a \"Maria d'Enghien\" che lo vendette nel 1436 alla famiglia Paladini, la quale lo possedette per oltre duecento anni. Ai Paladini succedettero i \"D'Afflitto\", i \"Chiurlia\" e infine i \"Lotti\".\nSimboli.\nDescrizione araldica dello stemma:\nDescrizione araldica del Gonfalone:\nMonumenti e luoghi d'interesse.\nArchitetture religiose.\nChiesa di San Lorenzo Nuovo.\nLa chiesa di San Lorenzo Nuovo, costruita nel XVI secolo, si suppone sia sorta sul sito di una pi\u00f9 antica struttura o con un ampliamento di una prima chiesa che comprendeva solo l'odierna parte centrale. Nel XVI secolo l'edificio coincideva con il braccio pi\u00f9 lungo di quella che oggi \u00e8 la croce latina. Lo stile architettonico proprio del secolo si pu\u00f2 notare nelle linee della porta del lato meridionale della chiesa e nelle finestre a guisa di saettiere.Nel XVII secolo la costruzione fu ampliata: furono costruite le cappelle di Sant'Anna, oggi di San Giuseppe, il cui altare fu fatto costruire dal conte \"Placido D'Afflitto\" nel 1740-1741, e della Vergine del Rosario, sul cui altare si legge la data 1700, e furono realizzati il coro e la crociera. Contemporaneamente i terrazzi furono armati di saettiere e di petriere, dando alla costruzione la funzione di fortilizio. Nel 1651 fu realizzata la porta esterna del transetto di sinistra. Le parti verticali della cornice di detta porta risultano ricavate da due blocchi monolitici, forse antichi menhir. Le pareti interne della chiesa sono state pi\u00f9 volte rifatte, rivestite di stucchi e coperte di fregi barocchi. La facciata principale \u00e8 del XVIII secolo e presenta ai lati due torri campanarie. Sulla porta d'accesso, in seguito ai lavori di pulitura effettuati nel 1993, \u00e8 stata riportata alla luce un'epigrafe risalente al 1547 e da cui si evince che la chiesa originariamente era dedicata a \"Santa Maria della Piet\u00e0\". L'edificio cambi\u00f2 denominazione e divenne chiesa di San Lorenzo Nuovo nel XIX secolo quando and\u00f2 in rovina l'antica chiesa romanica di San Lorenzo Vecchio di cui rimangono i resti fuori dal centro abitato.\nL'interno, oltre all'altare maggiore in pietra leccese, ospita sei altari laterali: altare dell'Immacolata rifatto nel 1775, altare della Madonna del Carmine, altare della Nativit\u00e0 della Vergine, altare della Madonna Assunta, altare della Vergine dello Spasimo o dell'Addolorata, altare di Sant'Antonio da Padova realizzato nel 1741. Attiguo all'altare di Sant'Antonio \u00e8 il monumento sepolcrale di \"Giorgio Antonio Paladini\", signore di Lizzanello e Melendugno. Costituivano patrimonio della chiesa quattro tele raffiguranti rispettivamente San Giovanni Battista, la Madonna del Carmine, la Madonna Assunta e la Madonna Addolorata, attribuite a Oronzo Tiso, e un'altra, la pi\u00f9 importante, raffigurante il martirio di San Lorenzo attribuita a Pacecco De Rosa. Di queste, tutte trafugate, \u00e8 stata recuperata solo la tela del Pacecco.\nCappella dell'Immacolata.\nLa cappella dell'Immacolata, gi\u00e0 di Santa Maria di Costantinopoli, risale ai primi anni del XVII secolo e fu ampliata nel XVIII secolo per volere della Confraternita dell'Immacolata e del Crocifisso che ivi officia. Presenta un semplice prospetto i cui unici elementi decorativi risiedono nel finestrone e nel portale architravato. L'interno, a due navate, possiede un altare maggiore settecentesco e tre altari laterali dedicati alla Trasfigurazione (1834), a \"Santa Maria di Costantinopoli\" (XVIII secolo) e a Santa Lucia (1950). Fra le opere artistiche si distinguono la tela seicentesca della Madonna di Costantinopoli, e le statue dell'Immacolata, di San Biagio e di San Vito Martire.\nCappella dell'Annunziata.\nLa cappella dell'Annunziata fu costruita nel XVI secolo per volere del conte Francesco Paladini. L'edificio si presenta con una semplice facciata rettangolare inquadrata da paraste con una piccola finestra posta in asse con il portale d'ingresso. Termina con una croce al centro e con un piccolo campanile a vela a sinistra. L'interno, ad aula unica, ospita un altare maggiore sormontato dalla tela della Titolare. Sul lato destro del prospetto \u00e8 presente lo stemma dei \"Paladini\".\nChiesa di San Lorenzo Vecchio.\nA sud-est dell'abitato rimangono i resti della chiesetta romanica di San Lorenzo Vecchio, di struttura arcaica, risalente all'XI secolo e molto probabilmente sorta su fondazioni pi\u00f9 antiche. A tre navate, la chiesa si trovava nel feudo del casale di Cigliano, oggi scomparso. L'edificio presentava nella parte inferiore una costruzione formata da grossi parallelepipedi informi, mentre la parte superiore era costituita da pietre informi utilizzate soprattutto nei muretti a secco.\nArchitetture militari.\nPalazzo baronale Paladini.\nIl palazzo baronale Paladini \u00e8 di origine quattrocentesca e fu edificato originariamente come castello. Modificato una prima volta nel Cinquecento, fu trasformato in residenza signorile da Giovanni Paladini nel XVII secolo. Ha subito arricchimenti e modifiche nel corso dei secoli seguenti, in particolare in epoca neoclassica.\nDella struttura originaria rimane, nella parte posteriore, una torre in pietra leccese. La torre possiede una base tronco-conica e si sviluppa con una pianta cilindrica. L'interno custodisce lo stemma dei Paladini consistente in uno scudo diviso in quattro parti, con due gigli bianchi su corpo rosso e due rossi su corpo bianco: la targa \u00e8 sormontata da un cimiero e riposa sulla croce di Malta. Seicentesca \u00e8 anche la circolare torre colombaia posta alle spalle del palazzo.Lo stile architettonico tardo-rinascimentale del palazzo, costruito molto probabilmente con la consulenza di Gian Giacomo dell'Acaya, fu stravolto verso la fine dell'Ottocento con la trasformazione della facciata e del giardino in stile neoclassico. Il prospetto, che conserva ancora la base scarpata, \u00e8 caratterizzato da un austero allineamento di grandi finestre e da una portale trapezoidale sormontato dallo stemma dei \"Lotti\", ultimi feudatari di Lizzanello.\nNulla \u00e8 rimasto delle numerose opere d'arte che rendevano lussuoso l'edificio in quanto vendute a privati o trasferite a Napoli nel palazzo partenopeo dei Lotti. Non esistono pi\u00f9 neanche le cappelle interne dell'Annunziata e di San Salvatore, intitolata successivamente a San Gregorio. Restano tuttavia un frantoio ipogeo e una torre casamatta munita di petriere e saettiere.\nAltro.\nMonumento di San Lorenzo.\nIl monumento di San Lorenzo, situato nella centrale piazza omonima, \u00e8 dedicato al santo patrono. Fu realizzato nel 1869, come ricorda l'epigrafe incisa, in ricordo della violenta epidemia di colera che interess\u00f2 la cittadina nel 1867. La fine dell'epidemia fu attribuita a San Lorenzo. Il monumento, in pietra leccese, fu scolpito in stile barocco dai maestri Michele, Antonio e Raffaele Rizzo di Casarano. \u00c8 costituito da un basamento con fregi barocchi su cui si eleva una colonna quadrangolare sulla cui sommit\u00e0 \u00e8 posizionata la statua del Santo con in mano la graticola, simbolo del martirio subito.\nSociet\u00e0.\nEtnie e minoranze straniere.\nAl 31 dicembre 2020 a Lizzanello risultano residenti 311 cittadini stranieri. Le nazionalit\u00e0 principali sono:\nDialetto.\nIl dialetto parlato a Lizzanello \u00e8 il dialetto salentino nella sua variante centrale che corrisponde al dialetto sancesariano e dialetto leccese. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: Messapi, Greci, Romani, Bizantini, Longobardi, Normanni, Albanesi, Francesi, Spagnoli.\nCultura.\nI luoghi.\nCentro Polifunzionale \"E. De Giorgi\".\n\u00c8 presente sul territorio comunale un centro polifunzionale dedicato a Ennio De Giorgi, nipote dello scienziato Cosimo. Gi\u00e0 cinema, nel 2003 \u00e8 stato ristrutturato dall'Amministrazione Stabile e ridestinato come centro polifunzionale: al suo interno vengono svolti convegni, riunioni, seminari ma anche recite teatrali: la sala che fu dell'ex cinema prevede 200 posti a sedere compreso un loggione. Intitolata a Oscar Poleti, odontoiatria di Lizzanello, vede svolgersi al suo interno anche il Consiglio Comunale.\nLaboratorio Urbano.\nSito in piazza della Libert\u00e0, sorge il Laboratorio Urbano ribattezzato tale dall'Amministrazione Pedone che lo ha restituito alla comunit\u00e0 dopo la sua dismessa funzione di \"mercato coperto\". Inaugurato con il progetto \"AllRight - Arte e Diritti Umani\", il Laboratorio Urbano \u00e8 teatro di presentazioni di libri, mostre artistiche e convegni inerenti il progetto \"AllRight\", con partnership dell'Universit\u00e0 del Salento.\nIstruzione.\nScuole.\nEsistono a Lizzanello una scuola dell'infanzia, una scuola primaria e una scuola secondaria di I grado. Ogni scuola presenta una doppia sede, sia nel Comune sia nella frazione.\nEconomia.\nL'agricoltura produce tabacco, olive, frumento, legumi e ortaggi. Vi operano frantoi oleari, molini e aziende per la lavorazione del legno. Degno di nota l'allevamento dei bovini.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne: \"SP25 Lizzanello-Castri di Lecce\", \"SP136 Lizzanello-Merine\", \"SP229 Lizzanello-Pisignano\", \"SP241 Lizzanello-Lecce\". Il centro di Lizzanello \u00e8 raggiungibile anche dal confinante abitato di Cavallino attraverso la \"strada provinciale 24\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34465", "revid": "5", "url": "https://it.wikipedia.org/wiki?curid=34465", "title": "Clitemnestra", "text": ""}
{"id": "34467", "revid": "287204", "url": "https://it.wikipedia.org/wiki?curid=34467", "title": "Domenico Trezzini", "text": "Biografia.\nNato ad Astano, che attualmente si trova nel Cantone Ticino, Domenico Trezzini si form\u00f2 a Roma. Fu chiamato nel 1703 a San Pietroburgo dallo zar Pietro il Grande (1682-1725) e incaricato insieme all'architetto francese Jean-Baptiste Alexandre Le Blond di elaborare i piani generali della nuova capitale dell'Impero. In qualit\u00e0 di supervisore e progettista, pianific\u00f2 e realizz\u00f2 una serie di interventi, caratterizzati da uno stile barocco, il cosiddetto barocco petrino, sobrio e razionale di carattere occidentale. Molto stimato per l'opera prestata alla corte dello zar, disegn\u00f2 e realizz\u00f2, tra l'altro, una serie di modelli abitativi per differenti classi sociali."}
{"id": "34469", "revid": "1983214", "url": "https://it.wikipedia.org/wiki?curid=34469", "title": "Martignano (disambigua)", "text": ""}
{"id": "34472", "revid": "400694", "url": "https://it.wikipedia.org/wiki?curid=34472", "title": "Fotografia lesbica", "text": ""}
{"id": "34473", "revid": "123307844", "url": "https://it.wikipedia.org/wiki?curid=34473", "title": "Melissano", "text": "Melissano (\"Milissanu\" in dialetto salentino) \u00e8 un comune italiano di abitanti della provincia di Lecce in Puglia.\nSituato nel versante occidentale del basso Salento, dista 52,7\u00a0km dal capoluogo provinciale. \u00c8 un importante centro per la produzione di vino e uva da tavola; a livello industriale fa parte del polo calzaturiero di Casarano. Dal 2003 si fregia del titolo di citt\u00e0.\nGeografia fisica.\nTerritorio.\nIl comune di Melissano presenta una morfologia pianeggiante ed \u00e8 compreso tra i 46 e i 59 metri sul livello del mare. L'intero abitato \u00e8 situato geologicamente sullo zoccolo calcaritico detto \"Calcare di Melissano\". La natura carsica del territorio favorisce la creazione di lunghi fiumi sotterranei che alimentano le falde acquifere; talvolta l'affioramento della falda freatica superficiale forma piccoli bacini idrici come nel caso del \"laghetto Cellini\" situato nella parte settentrionale del territorio comunale. Occupa una superficie di 12,42\u00a0km\u00b2 nella parte sud-occidentale della penisola salentina. Confina a nord con il comune di Matino, a est con il comune di Casarano, a sud con il comune di Ugento, a ovest con i comuni di Taviano e Racale.\nClima.\nDal punto di vista meteorologico Melissano rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25,1\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da sud-est favoriscono l'incremento delle precipitazioni, in questo periodo, rispetto al resto della penisola.\nStoria.\nLa prima attestazione dell'insediamento risale al 1269 (dai registri angioini), ma l'agglomerato dovrebbe essere nato in epoca bizantina, quando esisteva la vicina abbazia di Santa Maria del Civo, posta sul triconfinio Melissano, Racale e Taviano. Il suo territorio fu interessato in epoca romana da alcuni insediamenti rurali, ma tracce ancora pi\u00f9 antiche della presenza umana sono riconducibili alla presenza di una specchia databile all'et\u00e0 del bronzo.\nDa un'epigrafe del XII secolo, posta nella chiesa madre di Racale e oggi scomparsa, si apprendeva che il casale di Melissano apparteneva, in epoca sveva, a Giordano Sicecte. Con l'avvento dei Normanni, il re Tancredi d'Altavila concesse il feudo a Niccol\u00f2 Amendolia. Nel 1384 pass\u00f2 ai Della Ratta, ai quali succedettero nel 1491 i Del Balzo. Nel Cinquecento si avvicendarono i De Capua e i Brayda (1589). Dopo lo smembramento della contea di Alessano e del marchesato di Specchia, il casale fu venduto dai Trane ai De Franchis, marchesi di Taviano, che lo detennero sino al 1723, anno in cui pass\u00f2 sotto il controllo dei principi Caracciolo. I Caracciolo furono gli ultimi feudatari di Melissano (1806).\nCon l'abolizione della feudalit\u00e0 e la creazione dei comuni, il borgo di Melissano, che contava solo 500 abitanti, fu aggregato al comune di Taviano. Nel 1850 un primo tentativo di richiesta per l'autonomia amministrativa fu rigettata per l'estrema miseria della popolazione. Il 1\u00ba gennaio 1885 la frazione fu staccata da Taviano e annessa al comune di Casarano, dal quale ottenne l'autonomia nel 1922. Dal 2003 si fregia del titolo di citt\u00e0.\nSimboli.\nDescrizione araldica dello stemma:\nDescrizione araldica del gonfalone: \nMonumenti e luoghi d'interesse.\nArchitetture religiose.\nChiesa della Beata Vergine del Rosario.\nLa chiesa della Beata Vergine del Rosario, attuale chiesa madre e sede dell'omonima parrocchia, fu costruita a partire dal 1885 e inaugurata l'8 febbraio 1902. Progettata dall'architetto leccese Ferdinando Campasena, presenta uno stile neorinascimentale e una pianta basilicale dalle linee cinquecentesche.Il prospetto \u00e8 interamente in pietra leccese costituito da due ordini separati da una spessa cornice aggettante. Il primo, scandito in tre zone da lesene terminanti con capitelli corinzi, ospita tre porte corrispondenti alla tre navate interne; il secondo, tripartito come il primo, \u00e8 caratterizzato da una bifora centrale e da due nicchie laterali; il tutto termina con un frontone triangolare.L'interno, a croce latina con tre navate e transetto, presenta una volta a stella e ospita sei altari intitolati alla Madonna del Carmelo, a san Giuseppe, alla Madonna del Rosario, nella navata destra, a san Vito, alla Deposizione di Ges\u00f9, a sant'Antonio di Padova, nella navata sinistra. Il presbiterio accoglie l'altare maggiore in marmo di Carrara, realizzato nel 1901, e un organo a canne del XVIII secolo proveniente dall'originaria chiesa parrocchiale. Dell'antico edificio si conserva anche una tela seicentesca e una statua settecentesca di sant'Antonio.\nChiesa dell'Immacolata.\nLa chiesa dell'Immacolata risale alla seconda met\u00e0 del XVII secolo e sorge sopra l'antica chiesa parrocchiale di san Pietro. Fu radicalmente rimaneggiata e ampliata nel corso dell'Ottocento con l'aggiunta della zona absidale, della navata destra e di una campata della navata principale che comport\u00f2 l'abbattimento del prospetto seicentesco.L'attuale facciata si presenta scarsamente elevata, con uno sviluppo orizzontale; il corpo principale \u00e8 scandito da quattro lesene che sorreggono un cornicione sul quale si apre un finestrone semicircolare. L'interno, con copertura a stella, si compone di due navate fra di loro comunicanti con tre archi. La navata centrale termina nel presbiterio che ospita un marmoreo altare maggiore realizzato nel 1816; l'altare custodisce due tele raffiguranti l'Immacolata (XVIII secolo) e una \"Madonna col Bambino\" (XVIII secolo). Un modesto altare, dedicato alla Madonna del Carmelo, \u00e8 posizionato nella navata laterale.La chiesa \u00e8 ricca di statue conservate nelle relative nicchie: Madonna dei Fiori (manichino XVIII secolo), Addolorata (manichino XIX secolo), Immacolata (legno XVIII secolo), Madonna del Miracolo (legno XVIII secolo), Immacolata (cartapesta seconda met\u00e0 XX secolo), San Vito (legno e cartapesta XVIII secolo).\nEx chiesa di Sant'Antonio.\nL'ex chiesa di Sant'Antonio, la cui prima attestazione risale al 1575, fu costruita a partire dal 1569 e sorgeva adiacente all'antichissima chiesa di san Nicola, oggi scomparsa e gi\u00e0 allora ridotta in rudere. L'edificio, rimaneggiato una prima volta nel 1612 e successivamente nel 1778, fu interdetto al culto nel 1910. Attualmente \u00e8 adibito a centro culturale.Il prospetto \u00e8 spoglio di qualsiasi decorazione ed \u00e8 costituito da una piccola finestra centrale posta in asse con il portale d'ingresso, leggermente rialzato rispetto al piano stradale. L'interno, ad unica navata, termina con un presbiterio semicircolare ricoperto da una elegante volta a stella. Sui muri laterali, sono addossati cinque altari barocchi in pietra leccese decorati con sfarzose composizioni floreali e puttini a bassorilievo. Di rilevante pregio artistico sono gli altari intitolati alla Madonna del Rosario (1575) e a sant'Antonio da Padova, nonostante siano privi dell'originaria pala. Interessanti sono i resti di due affreschi, un \"Sant'Antonio\" e una \"Madonna col Bambino\", posti sulla controfacciata e che fanno ipotizzare una datazione anteriore e un'orientazione diversa dell'edificio, con l'altare posto in prossimit\u00e0 dell'entrata.\nAbbazia di Santa Maria del Civo.\nQuasi niente \u00e8 rimasto di quella che era una delle pi\u00f9 importanti abbazie italo-greche edificata fra l'XI-XII secolo. La sua prima attestazione risale al 1120 quando nella chiesa abbaziale fu sepolto Gilberto Siniscalco, figlio del conte normanno di Nard\u00f2. Dell'abbazia, caduta in commenda sul finire del XV secolo, rimase solo la chiesa dedicata all'Annunziata di cui, da un documento del 1714, si apprende che era costituita da un'unica navata con tre altari; il maggiore possedeva una tela raffigurante la Titolare mentre i due laterali erano dedicati a sant'Ignazio di Loyola e alla Madonna delle Grazie. Nella seconda met\u00e0 del Novecento la chiesa si presentava semidistrutta e i pochi ruderi rimasti furono definitivamente abbattuti nel 1973. Oggi della struttura \u00e8 possibile osservare solo alcune pietre e i resti di un'antica necropoli. Dalla tesi di laurea in topografia medievale di Stefano Cortese sono emerse tracce di frequentazione antropica che va dall'epoca eneolitica, sino all'et\u00e0 romana, per poi ospitare il monastero italo-greco.\nAree naturali.\nLaghetto Cellini.\nIl laghetto Cellini \u00e8 un bacino di piccolissime dimensioni alimentato dalle acque sorgive della falda freatica. Occupa una superficie di 3.000\u00a0m\u00b2 e presenta una profondit\u00e0 massima di tre metri. Il lago ospita una modesta variet\u00e0 faunistica, costituita prevalentemente da rane e pesci rossi; in alcuni periodi dell'anno \u00e8 meta di diverse specie di uccelli migratori che si stanziano temporaneamente sulle rive ricoperte da fitti canneti. L'area \u00e8 situata a nord di Melissano, al confine con il feudo del comune di Taviano.\nSociet\u00e0.\nEtnie e minoranze straniere.\nAl 31 dicembre 2017 a Melissano risultano residenti 105 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Melissano \u00e8 il dialetto salentino nella sua variante meridionale. Il dialetto salentino si presenta carico di influenze riconducibili alle dominazioni e ai popoli stabilitisi in questi territori lungo i secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nMelissano \u00e8 sede di un \"Istituto Comprensivo\" (infanzia, primaria, secondaria di I grado) e di una scuola dell'Infanzia privata.\nEconomia.\nIl settore agricolo \u00e8 caratterizzato da rilevanti produzioni di uva da vino e da tavola e il territorio rientra nell'area di produzione dell'olio di oliva DOP Terra d'Otranto. Sul territorio \u00e8 presente una cantina cooperativa fondata nel 1940 in nome di re Vittorio Emanuele III.\nIl comune \u00e8 dotato di un'area industriale realizzata a nord del centro abitato in cui sono presenti aziende di piccole e medie dimensioni impegnate nei settori alimentare (produzione di vini e olii), tessile (calze), dell'abbigliamento e dei materiali da costruzione.\nInfrastrutture e trasporti.\nStrade.\nI collegamenti stradali principali sono rappresentati da:\nFerrovie.\nLa citt\u00e0 \u00e8 servita da una stazione ferroviaria posta sulla linea Gallipoli-Casarano delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLo sport \u00e8 legato principalmente al calcio e alla pallavolo. La squadra di calcio di Melissano milita in Seconda Categoria. La squadra di pallavolo, denominata \"A. S. Volley Citt\u00e0 di Melissano\", milita in II Divisione."}
{"id": "34474", "revid": "122242002", "url": "https://it.wikipedia.org/wiki?curid=34474", "title": "Melpignano", "text": "Melpignano (\"Lipignana\" in griko, \"Merpignanu \"in dialetto salentino) \u00e8 un comune italiano di abitanti della provincia di Lecce in Puglia.\nSituato nel Salento, 26,3\u00a0km a sud del capoluogo provinciale, appartiene alla storica regione della Grec\u00eca Salentina, un'isola linguistica di nove comuni in cui si parla il griko, un antico idioma di origine greca.Fa parte dei Borghi Autentici d'Italia e dell'Associazione Comuni Virtuosi per la gestione ecosostenibile del territorio. Melpignano ospita ogni anno, nel mese di agosto, il concertone finale della Notte della Taranta, il pi\u00f9 grande Festival musicale dedicato al recupero e alla valorizzazione della pizzica salentina.\nGeografia fisica.\nTerritorio.\nIl territorio del comune di Melpignano, che si estende nella parte centrale della provincia di Lecce per 10,93\u00a0km\u00b2, presenta una morfologia totalmente pianeggiante con un profilo orografico uniforme: risulta compreso tra i 76 e i 97 m s.l.m. con un'escursione altimetrica complessiva pari a 21 metri; il centro urbano sorge a 89 m s.l.m. Il centro di Melpignano, situato a sud della serra di Martignano, si trova sopra i depositi calcarei del Miocene costituenti la pietra leccese. L'alta permeabilit\u00e0 del terreno, che assorbe la maggior parte delle precipitazioni piovose, determina l'assenza di corsi d'acqua superficiali. Le acque vanno ad alimentare la falda profonda che nel territorio di Melpignano si colloca a oltre 80\u00a0m.\nConfina a nord con il comune di Castrignano de' Greci, a est con il comune di Cursi, a sud con il comune di Maglie, a ovest con i comuni di Cutrofiano e Corigliano d'Otranto.\nClima.\nDal punto di vista meteorologico Melpignano rientra nel territorio del Salento orientale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +24,7\u00a0\u00b0C. Le precipitazioni, frequenti in autunno ed in inverno, si attestano attorno ai 626\u00a0mm di pioggia/anno. La primavera e l'estate sono caratterizzate da lunghi periodi di siccit\u00e0.Facendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nOrigini del nome.\nIl toponimo potrebbe essere di origine prediale e derivare dal nome latino di persona \"Melpinius\" con l'aggiunta del suffisso \"anus\" (\"praedium Melpinianus\" era la terra di Melpinius). Considerando la fondazione leggendaria del paese il toponimo deriverebbe dal nome della musa \"Melpomene\". Alcune ipotesi azzardano la derivazione dalla parola miele, la cui produzione costituiva in passato una rilevante fonte redditizia.\nStoria.\nLa presenza di menhir e dolmen individua nell'Et\u00e0 del bronzo l'origine dei primi insediamenti nell'area. La nascita vera e propria del centro resta incerta: le diverse ipotesi la farebbero risalire ai Greci del Peloponneso venuti con Enotrio Arcade o che sarebbe stata fondata da Melpinius, un centurione che ottenne in sorte queste terre dopo l'occupazione romana dell'allora \"Calabria\" (l'attuale Salento) nel 267 a.C. Un'ipotesi mitologica lega la fondazione del paese alla musa Melpomene.\nColonizzata certamente dai Romani, cadde per oltre cinque secoli sotto la dominazione greco-bizantina che ne influenz\u00f2 radicalmente gli usi, i costumi e la lingua locale. La cultura greca persiste ed \u00e8 rinvenibile ancora oggi nelle tradizioni e nel folklore.\nCon l'avvento dei Normanni, Tancredi d'Altavilla assegn\u00f2 il feudo a Giambattista Lettere nel 1190. Nel 1396 pass\u00f2 a Raimondo Orsini del Balzo e nella seconda met\u00e0 del XV secolo, attraverso il re Ferrante d'Aragona, fu ceduto agli Aiello Tarantini. Nei secoli alla guida del feudo si succedettero varie famiglie feudatarie: i Mosco, i Ramirez, i Branai (Granai) Castriota (1632-1667), discendenti di Vrana Konti, gli Acquaviva d'Aragona. Nel 1757 divenne propriet\u00e0 dei marchesi De Luca che furono gli ultimi feudatari.\nCon l'eversione della feudalit\u00e0 nel 1806, Melpignano fu aggregato a Castrignano de' Greci che insieme costituirono un unico comune fino al 1\u00ba gennaio 1837, quando i due comuni divennero autonomi.\nSimboli.\nDescrizione dello stemma:\nProfilo araldico del gonfalone:\nMonumenti e luoghi d'interesse.\nSiti archeologici.\nTra i monumenti megalitici della provincia di Lecce diversi menhir e dolmen figurano nella zona di Melpignano: \nSociet\u00e0.\nEtnie e minoranze straniere.\nAl 31 dicembre 2019 a Melpignano risultano residenti 34 cittadini stranieri.\nLe nazionalit\u00e0 maggiormente rappresentative provengono da:\nLingue e dialetti.\nA Melpignano, comune della Grec\u00eca Salentina, oltre al dialetto salentino (nella sua variante \"centrale\") si parla il Griko, il quale oggi per\u00f2 viene usato o anche solo compreso da un numero ormai esiguo di abitanti.\nIl \"grecanico\" o \"griko\" (anche \"grico\") \u00e8 un dialetto (o gruppo di dialetti) di tipo neo-greco residuato probabilmente di una pi\u00f9 ampia e continua area linguistica ellenofona esistita anticamente nella parte costiera della Magna Grecia. I greci odierni chiamano la lingua \"Katoitali\u00f3tika\" (Greco: \u039a\u03b1\u03c4\u03c9\u03b9\u03c4\u03b1\u03bb\u03b9\u03ce\u03c4\u03b9\u03ba\u03b1, \"Italiano meridionale\"). La lingua, scritta in caratteri latini, presenta punti in comune con il neogreco e nel contempo vocaboli che sono frutto di evidenti influenze leccesi o comunque neolatine.\nCultura.\nIstruzione.\nScuole.\nNel comune di Melpignano hanno sede una Scuola dell'infanzia, una Scuola primaria e una scuola secondaria di primo grado, facenti parte dell'Istituto Comprensivo Statale di Maglie.\nEventi.\nLa Notte della Taranta \u00e8 un festival di musica popolare salentina, dedicato al recupero e alla valorizzazione della pizzica salentina, che si svolge in vari comuni della provincia di Lecce e della Grec\u00eca Salentina e si conclude con il grande concerto finale di Melpignano. L'evento si svolge nel piazzale antistante l'ex convento degli Agostiniani. Alla manifestazione partecipano musicisti di varia fama nazionale e internazionale.\nEconomia.\nNell'enonomia pugliese Melpignano \u00e8 importante per l'estrazione e la lavorazione della pietra leccese perch\u00e9, insieme a Cursi, \u00e8 considerato il pi\u00f9 importante bacino estrattivo del Salento. Sul territorio comunale sono presenti numerose cave, alcune attive. Di rilievo anche l'agricoltura, l'artigianato e l'allevamento. La presenza turistica nel periodo estivo \u00e8 legata in particolar modo all'evento della Notte della Taranta.\nInfrastrutture e trasporti.\nStrade.\nI collegamenti stradali che interessano Melpignano sono:\nFerrovie.\nIl comune \u00e8 servito dall'omonima stazione ferroviaria posta sulla linea Lecce-Otranto gestita dalle Ferrovie del Sud Est.\nAviosuperfici.\nOspita l'aviosuperficie Corte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34476", "revid": "399", "url": "https://it.wikipedia.org/wiki?curid=34476", "title": "Monteroni di Lecce", "text": "Monteroni di Lecce (\"Muntr\u00f9ni\" in dialetto salentino) \u00e8 un comune italiano di abitanti della provincia di Lecce in Puglia.\nSituato nel Salento centrale, dista 7\u00a0km dal centro del capoluogo provinciale e fa parte del Parco del Negroamaro. Nel suo territorio ricade parte della struttura \"Ecotekne\", sede di alcune facolt\u00e0 dell'Universit\u00e0 del Salento. Dal 2003 si fregia del titolo di citt\u00e0.\nGeografia fisica.\nTerritorio.\nIl territorio comunale, che si estende su una superficie di 16,49\u00a0km\u00b2, \u00e8 caratterizzato da una morfologia prettamente pianeggiante; l'altitudine raggiunge l'altezza massima di 48 m s.l.m. Ricade nella Valle della Cupa, ossia in quella porzione di pianura, intorno al capoluogo leccese, caratterizzata da una grande depressione carsica. \u00c8 situato a met\u00e0 strada fra il mare Ionio e il mare Adriatico da quali dista circa 20\u00a0km.\nConfina a nord con il comune di Arnesano, a est con i comuni di Lecce e Lequile, a sud-est con il comune di San Pietro in Lama, a sud-ovest con il comune di Copertino.\nClima.\nSecondo i dati della stazione meteorologica di Lecce Galatina Monteroni (che rientra nel territorio del Salento orientale) presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +8,4\u00a0\u00b0C, mentre quella del mese pi\u00f9 caldo, agosto, si aggira sui +32,5\u00a0\u00b0C. Le precipitazioni, frequenti in autunno ed in inverno, si attestano attorno ai 288\u00a0mm di pioggia/anno. La primavera e l'estate sono caratterizzate da lunghi periodi di siccit\u00e0. Di tanto in tanto in inverno la temperatura minima pu\u00f2 scendere a 0\u00a0\u00b0C o di rado a -1\u00a0\u00b0C. Al contrario in estate pu\u00f2 superare i 45\u00a0\u00b0C.Facendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nOrigini del nome.\nIl toponimo potrebbe derivare da \"Mons Tyronum\" cio\u00e8 \"campo di addestramento\" delle reclute romane che, all'epoca delle lotte di questi ultimi con le popolazioni salentine, si erano qui stanziate, e pi\u00f9 precisamente nella vicina localit\u00e0 detta \"San Fili\" posta pi\u00f9 in alto rispetto al territorio circostante. Tale ipotesi troverebbe conferma da alcuni ritrovamenti, in particolare monete, risalenti a quell'epoca.Pi\u00f9 attendibile appare l'ipotesi formulata da \"Gaetano Barbarulo\", che ha studiato la forma toponomastica Tirone/Monterone, presente in gran parte del territorio italiano (\"Le denominazioni Monterone e Tirone nella toponomastica medievale napoletana\", in \"Archivio Storico per le Provincie Napoletane\" 1996). Secondo tale studioso, si tratterebbe di un composto di monte, derivato dal latino \"mons\", e tirone, esito del latino tardo toro -onis, vocabolo dal significato di \"altura\". L'apparente duplicazione si spiegherebbe con una perdita di coscienza in et\u00e0 medievale del significato originario del vocabolo tirone, che avrebbe acquisito la valenza di nome proprio e si sarebbe cos\u00ec sentita l'esigenza di anteporgli il nome comune \"monte\".\nStoria.\nMonteroni, come tutta l'area della provincia, ha origini legate alla preistoria, perch\u00e9 l'intera Puglia ha avuto insediamenti umani sin dal periodo paleolitico. Coi Normanni fece parte della contea di Lecce e successivamente, nel 1250, Federico II cedette il casale ai feudatari \"De Cremona\" ai quali succedettero i \"Monteroni\" che lo detennero sino ai primi del Cinquecento. A questa famiglia si deve la costruzione del primo nucleo dell'attuale Palazzo Baronale, ampliato successivamente dai \"Lopez Y Royo\", cui si deve anche la costruzione della torre dell'orologio e di due cappelle della Chiesa Matrice. Il feudo venne soppresso nel 1806 con l'eversione della feudalit\u00e0 e da allora il Comune di Monteroni segu\u00ec le vicende della storia nazionale.\nSimboli.\nDescrizione araldica dello stemma:\nDescrizione araldica del gonfalone:\nMonumenti e luoghi d'interesse.\nArchitetture civili.\nVille e casini nobiliari.\nDal XV secolo ai primi anni del Novecento varie ville e casini patriziali furono costruiti nella campagna circostante l'abitato di Monteroni e pi\u00f9 precisamente nella cosiddetta \"Valle della Cupa\", vasta depressione del terreno che abbraccia vari comuni a sud-ovest di Lecce e da quest'ultima panoramicamente ben visibile. Tra queste costruzioni vanno menzionate:\nSociet\u00e0.\nEtnie e minoranze straniere.\nAl 31 dicembre 2019 a Monteroni di Lecce risultano residenti 787 cittadini stranieri. Le nazionalit\u00e0 principali sono:\nDialetto.\nIl dialetto parlato a Monteroni di Lecce \u00e8 il dialetto salentino nella sua variante centrale che corrisponde al dialetto leccese. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nA Monteroni di Lecce hanno sede due scuole pubbliche dell'infanzia, tre scuole primarie e due secondarie di primo grado. Vi \u00e8 inoltre un istituto privato comprendente una scuola dell'infanzia e una primaria.\nIl territorio comunale di Monteroni di Lecce ospita una parte del Complesso Ecotekne dell'Universit\u00e0 del Salento.\nNel Campus hanno sede le Facolt\u00e0 di Economia, Giurisprudenza, Ingegneria, Scienze Matematiche, Fisiche e Naturali. Il Campus \u00e8 attrezzato con un Centro Congressi, istituti per la ricerca e laboratori. All'interno del campus non mancano le strutture sportive e le aree attrezzate per eventi.\nCucina.\nLa cucina locale non si differenzia in modo significativo dalla cucina del Salento.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne: \"SP6 Monteroni di Lecce-Copertino\", \"SP11 Monteroni di Lecce-San Pietro in Lama\", \"SP119 Monteroni di Lecce-Leverano\", \"SP123 Monteroni di Lecce-Magliano\".\nFerrovie.\nMonteroni \u00e8 servita da una stazione ferroviaria posta sulla linea Novoli-Gagliano delle Ferrovie del Sud Est, adoperata soprattutto da studenti pendolari. In passato la funzione della stazione era legata quasi esclusivamente alla lavorazione del tabacco: numerose erano infatti le manifatture operanti in paese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa principale societ\u00e0 di pallacanestro \u00e8 la Nuova Pallacanestro Monteroni che negli ultimi anni \u00e8 diventata la squadra di riferimento della provincia di Lecce e milita in Divisione Nazionale C, mentre il calcio \u00e8 rappresentato dalla Futura Monteroni Societ\u00e0 che milita nel campionato Regionale di Prima Categoria e che vanta circa 300 tesserati tra Prima Squadra e Settore Giovanile.\nA Monteroni di Lecce ha sede una scuola di Taekwondo: l'A.S.D. Taekwondo Civino, una fra le scuole col pi\u00f9 alto numero di tesserati nella provincia di Lecce. \nLa societ\u00e0 sportiva A.s.d Futura Monteroni sta facendo ampi progressi nel calcio regionale."}
{"id": "34484", "revid": "1516566", "url": "https://it.wikipedia.org/wiki?curid=34484", "title": "Nard\u00f2", "text": "Nard\u00f2 (\"Neritum\" o \"Neretum\" in latino, \"Ner\u00ecton\" in greco, \"Naret\u00f2n\" in messapico, \"Nard\u00f3\" in dialetto locale) \u00e8 un comune italiano di abitanti della provincia di Lecce in Puglia.\nDal 1952 si fregia del titolo di citt\u00e0. Sorge in posizione pianeggiante a sud-ovest del capoluogo provinciale e include un tratto della costa ionica del Salento.\nFu, per secoli, un importante centro bizantino; dal 1497 pass\u00f2 sotto il domino della famiglia ducale degli Acquaviva. Il centro storico \u00e8 ricco di architettura barocca.\nGeografia fisica.\nTerritorio.\nIl comune di Nard\u00f2 \u00e8 posizionato nella parte nord-occidentale della provincia e occupa una superficie di 190,48\u00a0km\u00b2. \u00c8 posto sul versante ionico del Tavoliere salentino, al limite settentrionale delle Serre omonime, in posizione subcostiera; il suo territorio \u00e8 attraversato dal Canale dell'Asso, probabile traccia di un antico corso d'acqua. La citt\u00e0 sorge a 45 m s.l.m., mentre l'altitudine massima raggiunta nel territorio comunale \u00e8 di 99 metri sul livello del mare. La parte settentrionale del territorio comunale \u00e8 compresa nella Terra d'Arneo, ovvero in quella parte della penisola salentina compresa nel versante ionico fra San Pietro in Bevagna e Torre Inserraglio e che prende il nome da un antico casale, attestato in epoca normanna e poi abbandonato, localizzabile nell'entroterra a nord-ovest di Torre Lapillo.La fascia costiera, che si estende per 22\u00a0km, comprende le localit\u00e0 balneari di Santa Maria al Bagno, Santa Caterina e Sant'Isidoro e ospita il Parco naturale regionale Porto Selvaggio e Palude del Capitano, un'area di grande interesse storico-naturalistico la cui costa rocciosa e frastagliata \u00e8 caratterizzata da pinete, macchia mediterranea e zone umide.\nConfina a nord con i comuni di Porto Cesareo, Avetrana (TA), Salice Salentino e Veglie, a est con i comuni di Leverano, Copertino e Galatina, a sud con il comune di Galatone, a ovest con il mar Ionio.\nClima.\nLa stazione meteorologica di riferimento \u00e8 quella di Lecce Galatina.\nIl clima di Nard\u00f2 \u00e8 quello tipico mediterraneo ma con punte continentali. I dati meteorologici dimostrano che gli inverni caldi; le temperature mattutine si aggirano sui +17-18\u00b0 con picchi di 26 nelle giornate pi\u00f9 calde, le temperature notturne non sono molto fredde, non scendono mai sotto i +7\u00b0. Le estati sono calde, afose e siccitose. Le precipitazioni, concentrate soprattutto nel periodo invernale e autunnale, si attestano intorno ai 522\u00a0mm di pioggia annuali.\nOrigini del nome.\nIl toponimo deriva etimologicamente dal termine illirico \"nar\", che ha il significato di acqua, con probabile richiamo all'antica falda acquifera presente nel territorio; uno zampillo d'acqua \u00e8 un elemento raffigurato anche nello stemma civico. Dal termine \"nar\" deriv\u00f2 il vocabolo greco \"Ner\u00ecton\", il latino \"Neritum\" o \"Neretum\" fino all'attuale Nard\u00f2.\nStoria.\nNard\u00f2, come tutta l'area della provincia, ha origini legate alla preistoria, perch\u00e9 l'intera Puglia presenta insediamenti umani sin dal periodo paleolitico.\nLa storia di Nard\u00f2 inizia nel paleolitico. Nelle grotte della Baia di Uluzzo sono state scoperti incisioni ed altri elementi di archeologia cos\u00ec importanti da far pensare che essi siano le prime manifestazioni di arti figurative esistenti in Europa, catalogati nel Paleolitico medio e superiore.\nLa nascita di Nard\u00f2 come centro abitato risale invece al VII secolo a.C. con la presenza di un insediamento messapico. Nel 269 a.C., insieme al suo porto di \"Emporium Nauna\" (l'attuale Santa Maria al Bagno), fu conquistata dai Romani e divenne municipium (Neritum o Neretum) dopo la guerra sociale. Alla caduta dell'Impero romano d'Occidente (476) ed in seguito alle battaglie tra Bizantini e Goti (544), fu assorbita dall'Impero bizantino (552-554) e, per un breve periodo (662-690), fu annessa al Regno longobardo. Durante i cinquecento anni di governo bizantino si increment\u00f2 la presenza dei monaci basiliani la cui influenza determin\u00f2 la diffusione del rito e del culto orientale. Tra il 901 e il 924 Nard\u00f2 fu attaccata e saccheggiata dai Saraceni provenienti dalla Sicilia. Nel 1055 i Normanni conquistarono la citt\u00e0 ed ai monaci benedettini fu concesso di insediarsi al posto dei monaci basiliani nell'Abbazia di Santa Maria di Nerito. Nella seconda met\u00e0 del XIII secolo segu\u00ec la dominazione angioina che determin\u00f2 la nascita e la diffusione del feudalesimo. Fu feudo dei Del Balzo e nel XV secolo fu coinvolta nelle lotte tra Aragonesi, Veneziani e Turchi. Nel 1413 l'antipapa Giovanni XXIII elev\u00f2 l'abbazia neretina a sede episcopale. Dal 1497 fino al 1806, come ducato, fu feudo degli Acquaviva. In quel periodo . Allorch\u00e9 la rivolta napoletana del 1647, nota come la rivolta di Masaniello, si propag\u00f2 nelle provincie, \u00abi baroni soffocarono nel sangue le ribellioni dei comuni: nel che and\u00f2 famoso il conte di Conversano Acquaviva, il quale, alla rinnovata rivolta della sua Nard\u00f2, accorse con gente armata, impicc\u00f2 il sindaco e molti cittadini, e perfino quattro canonici, di cui fece collocare le mozze teste sui loro stalli del Duomo, rase al suolo parecchie case, vi sparse il sale, vi pose segni d'infamia.\u00bb\nCon l'abolizione del feudalesimo, la citt\u00e0 non fu pi\u00f9 soggetta alla tirannia della famiglia Acquaviva, che rimase per\u00f2 titolare di numerose propriet\u00e0. Furono eletti commissari governativi Mattia de Pandi, Antonio Tafuri e Giuseppe Bona. Nel 1810 anche a Nard\u00f2 si diffuse la Carboneria con la setta della \"Fenice Neretina\". Nel 1818 vi furono gli scontri fra i Carbonari e le truppe dei Borbone nelle campagne tra Nard\u00f2 e Copertino. In seguito all'unificazione del 1861, Nicola Giulio fu il primo sindaco del Regno d'Italia.\nTra il 1943 e il 1947, l'esercito Alleato decise di ospitare nella frazione di Santa Maria al Bagno oltre centomila Ebrei scampati ai campi di sterminio nazisti e in viaggio verso il nascente Stato di Israele. Qui alcuni edifici vennero convertiti alle nuove esigenze. In una casa nella piazzetta venne ospitata la sinagoga e nella masseria Mondonuovo venne realizzato il kibbutz \"Elia\". Tra i numerosi ospiti figuravano anche i nomi di David Ben Gurion, Moshe Dayan, e Golda Meir.\nPer l'ospitalit\u00e0 dimostrata, il 27 gennaio 2005, il Presidente della repubblica Carlo Azeglio Ciampi ha conferito alla citt\u00e0 di Nard\u00f2, la Medaglia d'oro al merito civile.\nSimboli.\nDescrizione araldica dello stemma:\nDescrizione araldica del gonfalone:\nMonumenti e luoghi d'interesse.\nArchitetture religiose.\nBasilica cattedrale di Santa Maria Assunta.\nLa cattedrale di Santa Maria Assunta sorge sul luogo dove fu fondata l'antica chiesa basiliana di \"Sancta Maria de Nerito\", ad opera di alcuni monaci orientali che nel VII secolo sfuggirono alle persecuzioni iconoclaste. Con la conquista normanna della citt\u00e0, avvenuta nel 1055, i monaci basiliani vennero lentamente sostituiti dai benedettini, ai quali furono affidati il monastero e la chiesa. Fu infatti nel 1080 che il conte normanno Goffredo fece ricostruire sui resti della preesistente chiesa basiliana, una nuova chiesa che per decisione di Papa Urbano II venne dedicata a Maria SS. Assunta. Nel corso dei secoli la chiesa ha subito diverse opere di rimaneggiamento, anche radicali, che ne hanno alterato l'originaria impostazione architettonica. Possiede un impianto basilicale a tre navate, divise da due ordini di archi a tutto sesto e a sesto acuto. Sulle pareti rimangono numerosi affreschi, tra i quali quelli di \"San Nicola\" e del \"Cristo in trono che benedice alla greca\" (XIV secolo), della \"Vergine col Bambino\" (1511), di \"Sant'Agostino\" (XV secolo) e della \"Madonna delle Grazie\" (del 1249, opera di Baiulardo).\nDi notevole rilevanza \u00e8 il Crocifisso ligneo del XIII secolo, detto il \"Cristo Nero\" per la particolare colorazione scura del legno di cedro. Al periodo barocco risalgono alcuni altari e il Cappellone di San Gregorio Armeno, opera di Placido Buffelli del 1680. \u00c8 stata elevata a Basilica minore nel 1980.\nChiesa di San Domenico.\nLa chiesa di San Domenico, realizzata per l'ordine domenicano tra il 1580 e il 1594 da Giovanni Maria Tarantino e Gio Tommaso Riccio, fu intitolata inizialmente a \"Santa Maria de Raccomandatis\". In origine aveva un impianto basilicale a tre navate che fu successivamente trasformato ad aula unica per meglio rispondere alle esigenze della predicazione, tipiche dell'ordine mendicante fondato da san Domenico di Guzman. In seguito al terremoto del 1743 la fabbrica fu quasi totalmente distrutta, ad eccezione della facciata, del muro laterale sinistro e di parte della sacrestia. La facciata \u00e8 in carparo e fu realizzata in due momenti differenti; la parte inferiore \u00e8 ricca di figure umane e cariatidi addossate le une alle altre, mentre la parte superiore presenta forme pi\u00f9 leggere. L'interno, a croce latina con tre cappelle per lato, fu ricostruito dopo il 1743 seguendo i canoni architettonici della Controriforma. Tra i diversi altari spicca quello della Madonna del Rosario con i quindici misteri, opera del pittore neretino Antonio Donato D'Orlando. Adiacente alla chiesa \u00e8 il convento dei Domenicani rimaneggiato da Ferdinando Sanfelice dopo il terremoto.\nChiesa dell'Immacolata.\nLa chiesa dell'Immacolata fu costruita nel 1580 sui resti di un edificio medievale. Originariamente intitolata a San Francesco d'Assisi, dal 1830 fu consacrata all'Immacolata e affidata all'omonima confraternita. Presenta un elegante prospetto in carparo diviso in due ordini da un aggettante cornicione e caratterizzato da coppie di lesene con festoni che inquadrano nicchie timpanate. Il portale d'ingresso, sormontato da una nicchia con la statua in pietra leccese dell'Immacolata, \u00e8 posto in asse col rosone dell'ordine superiore. L'interno, ad unica navata terminante nel presbiterio, ospita tre altari laterali in stile barocco. L'attiguo convento dei Conventuali, acquistato da privati dopo la soppressione avvenuta nel 1809, \u00e8 adibito a civile abitazione.\nChiesa di Santa Chiara.\nLa chiesa di Santa Chiara \u00e8 annessa al convento delle clarisse fondato nel XIII secolo. Il complesso monastico fu edificato sui resti di una preesistente fortezza, di cui sono ancora visibili motivi di merlatura. Le successive esigenze di crescita della comunit\u00e0 resero necessari, nel corso del XVII secolo, alcuni lavori di ampliamento, durante i quali venne inglobata, all'interno del complesso, l'attigua chiesetta di San Giovanni Battista, il cui portale \u00e8 ancora visibile lungo il perimetro del monastero. Sub\u00ec danni rilevanti con il terremoto del 1743. La chiesa, riedificata ex novo tra il XVII e il XVIII secolo, possiede una sobria facciata a due ordini, terminante con un frontone mistilineo. L'interno \u00e8 a navata unica, con tre brevi cappelle in ciascun lato ospitanti altari barocchi. Questi sono dedicati a san Francesco d'Assisi, san Michele Arcangelo, al Crocifisso, a san Francesco Saverio, a santa Chiara, all'Immacolata e a sant'Antonio di Padova. Un grande arco trionfale introduce al presbiterio rettangolare decorato con paraste dipinte a marmi policromi.\nChiesa della Beata Vergine Maria del Carmelo.\nLa chiesa della Beata Vergine Maria del Carmelo, con l'annesso convento, rappresenta uno dei maggiori complessi monastici della citt\u00e0. Il documento pi\u00f9 antico che attesta l'esistenza della chiesa, dedicata inizialmente all'Annunziata, \u00e8 datato 1460. L'edificio sub\u00ec varie fasi di ristrutturazione a partire dal 1532, a causa dei danneggiamenti provocati dall'assedio francese, fino al 1743, in seguito al terremoto. La facciata presenta motivi del periodo romanico. L'ordine inferiore \u00e8 caratterizzato da un protiro che sovrasta il portale d'ingresso affiancato da due leoni in atteggiamento feroce. Al periodo cinquecentesco risalgono le statue dell'Angelo nunziante e della Madonna Annunziata, poste nelle nicchie, e i motivi ad archetti pensili con peduccio decorato che cingono il prospetto principale e laterale. L'interno, completamente decorato con stucchi barocchi, si sviluppa longitudinalmente, ritmato da sei arcate su pilastri e concluso da un vano presbiteriale quadrangolare che accoglie il coro. Le due navate laterali ospitano gli altari dedicati alla Trinit\u00e0, alla Beata Vergine Maria del Monte Carmelo, a sant'Eligio, al Crocifisso, a santa Caterina d'Alessandria, al Sacro Cuore e all'Annunciazione.\nChiesa di Santa Maria della Purit\u00e0.\nLa chiesa di Santa Maria della Purit\u00e0 fu edificata per volont\u00e0 del nobile vescovo Antonio Sanfelice (1708-1736), unitamente all'attiguo istituto per l'educazione delle giovani fanciulle a rischio. Essa fu realizzata tra il 1710 e il 1724 secondo i disegni e i modelli dell'architetto Ferdinando Sanfelice, fratello del vescovo.La facciata, di ispirazione borrominiana, \u00e8 modulata dalla alternanza di superfici concave e convesse, enfatizzate da modanature, ed \u00e8 ricca di elementi decorativi tratti dal repertorio napoletano dell'epoca. L'interno si sviluppa su una pianta a croce greca, con bracci molto corti, evidenziati da quattro paraste, che incorniciano tre cappelloni, voltati a botte e decorati con raffinati motivi a stucco; nell'intersezione della croce si eleva una grande cupola. Di particolare rilievo artistico \u00e8 l'altare maggiore in marmo bianco sovrastato dalla tela raffigurante la \"Madonna della Purit\u00e0\". Ai piedi dell'altare si trova la sepoltura del vescovo Sanfelice. Nei bracci laterali trovano posto le tele di \"San Nicola tra santi\" e del \"Martirio di san Gennaro\", opere superstiti dei distrutti altari barocchi.\nChiesa di Sant'Antonio da Padova.\nLa costruzione della chiesa di Sant'Antonio da Padova risale al 1497 quando, in seguito alla cacciata degli ebrei ad opera del conte Belisario Acquaviva, fu costruito il convento dei frati minori osservanti sul sito dell'antica sinagoga. La facciata conserva chiari elementi manieristici ed \u00e8 suddivisa in due ordini con coronamento mistilineo. L'interno presenta una pianta basilicale ripartita in una navata centrale e da due ambienti laterali intercomunicanti, \u00e8 priva del transetto e la copertura \u00e8 costituita da un soffitto ligneo a cassettoni in noce. Lungo i lati della chiesa si aprono le cappelle che accolgono pregevoli altari ospitanti tele e statue cinque-seicentesche, come la statua in legno di \"Sant'Antonio da Padova\" (opera di Stefano da Putignano 1514) e il gruppo scultoreo della \"Crocifissione\" (opera del XVII secolo di scuola veneziana). Dietro l'altare maggiore \u00e8 collocato il cenotafio del 1545 eretto in memoria di Belisario e Giovanni Bernardino Acquaviva. L'adiacente convento, di cui sopravvive solo il chiostro, con la soppressione dei beni ecclesiastici, nel 1866 fu trasformato dapprima in asilo e, successivamente in ospedale.\nChiesa di San Trifone.\nLa chiesa di San Trifone fu eretta agli inizi del XVIII secolo per volont\u00e0 della popolazione che devotamente si rivolse al santo per la liberazione delle campagne dalla piaga dell'invasione dei bruchi. L'edificio presenta una facciata a due ordini con paraste corinzie e nicchie. L'interno, a navata unica, \u00e8 scandito da quattro pilastri a sezione rettangolare per ogni lato, sormontati da archi a tutto sesto, al centro dei quali si aprono tre finestre per parte. L'area presbiteriale ospita l'unico altare della chiesa dedicato a san Trifone martire, raffigurato nella pala del pittore napoletano Nicola Russo. Subito dopo la costruzione della chiesa, fu istituita la confraternita di San Trifone che ricevette il regio assenso di Ferdinando IV il 16 novembre 1798, e da allora officia la chiesa dedicata al martire.\nChiesa di San Giuseppe Patriarca.\nLa chiesa di San Giuseppe Patriarca fu riedificata nel 1758 in sostituzione di una preesistente chiesa costruita tra il XVI e il XVII secolo. L'edificio risente molto dell'influsso del panorama architettonico leccese, in particolare della chiesa di San Matteo e della sua facciata a tamburo, di chiara derivazione borrominiana. Presenta una facciata composta da un grande e slanciato avamposto a semicerchio, con nel mezzo un'artistica finestra e l'iscrizione \"De Domo David\", il motto della Confraternita di San Giuseppe: a sinistra si eleva un piccolo campanile a vela. L'interno \u00e8 a pianta ottagonale con altare maggiore valorizzato dal pregevole bassorilievo, di autore ignoto, rappresentante la Fuga in Egitto; la chiesa conserva tre altari in pietra con grandi pale su tela raffiguranti san Giuseppe nel maggiore, in quello a destra sant'Apollonio, in quello di sinistra sant'Oronzo. Due altri quadri su tela, posti su colonne, raffigurano il \"Beato Transito\" e lo \"Sposalizio di San Giuseppe\". Accanto alla chiesa vi \u00e8 l'oratorio e sala riunioni della Confraternita, con un altare dedicato al \"SS. Crocefisso\", con una croce di legno e simulacro di Ges\u00f9 Crocifisso, san Giovanni Evangelista e la Maddalena ai piedi.\nChiesa di Santa Teresa.\nLa chiesa di Santa Teresa, con l'annesso convento, fu innalzata nella met\u00e0 del XVIII secolo. Il monastero fu edificato nel 1699 per volont\u00e0 di Suor Teresa Adami di Nard\u00f2 che, vestito l'abito dei Carmelitani, lo diresse per molti anni come superiora. Passati cinquant'anni dalla fondazione, le suore promossero l'erezione della chiesa dedicata a Santa Teresa di Ges\u00f9, in ricordo della loro fondatrice. La chiesa fu consacrata il 10 novembre 1769. La facciata, costruita intorno al 1750, \u00e8 modulata secondo due ordini sovrapposti che si ripetono anche nelle due ali concave che contengono la scalinata. L'interno \u00e8 a navata unica con cappelle incorniciate, entro le estremit\u00e0 concave, da paraste. Possiede una copertura con volta a crociera decorata con altorilievi a stucco. Sono presenti tre altari: quello maggiore conserva la pala raffigurante l\"Estasi di santa Teresa\" di Vincenzo Fato; nella cappella di destra \u00e8 conservata la pala raffigurante \"Santa Teresa e San Giuseppe\", sempre di Vincenzo Fato (1760); la cappella di sinistra \u00e8 dedicata a san Giovanni della Croce.\nCripta di Sant'Antonio Abate.\nSituata in aperta campagna, la cripta di Sant'Antonio Abate risale al XII secolo. Si presenta a navata unica rettangolare preceduta da un nartece scoperto. Le pareti interne accolgono una ricca decorazione pittorica di stile bizantino databile al XIII secolo ma in parte sbiadita. Le raffigurazioni presenti furono realizzate in un unico momento e dallo stesso pittore. Sono raffigurati san Francesco d'Assisi, l'Annunciazione, sant'Antonio abate, una Madonna col Bambino, la Crocifissione, un Cristo Pantocratore, san Pietro, san Nicola, san Giorgio, san Demetrio e san Giovanni Battista.\nMadonna della Grottella.\nNelle vicinanze della masseria Zanzara si trova una cavit\u00e0 sotterranea sulla quale si imposta una monumentale cappella di epoca cinquecentesca, nota come Madonna della Grottella; la parete di fondo dell'edificio \u00e8 dipinta con un'immagine raffigurante la Vergine. La struttura \u00e8 fatiscente ed in pi\u00f9 punti le pareti laterali ed il pavimento sono rovinosamente crollati. Dalla cappella si accede alla grotta sottostante, una cavit\u00e0 di origine carsica con il caratteristico inghiottitoio. Gran parte di essa \u00e8 ingombrata dalle macerie provenienti dal crollo delle strutture dell'abside; appare comunque evidente la presa di possesso del luogo con il riadattamento delle forme naturali alle esigenze del culto: in particolare si pu\u00f2 notare la realizzazione di una rudimentale protesis mediante un tramezzo murario posto tra una stalattite e la parete laterale. L'asse della grotta \u00e8 lo stesso della chiesa subdivo, male due absidi sono orientate secondo direzioni opposte, con quello dell'ipogeo rivolto approssimativamente ad est.\nSeminario Vescovile.\nIl seminario vescovile fu fatto edificare nel 1674 dal vescovo Tommaso Brancaccio sul luogo dove sorgeva l'asilo di mendicit\u00e0. Pochi anni dopo, per disporre un'adeguata formazione dei chierici, il vescovo Orazio Fortunato ordin\u00f2 l'ampliamento dell'edificio. Nei primi decenni del XVIII secolo furono aggiunte nuove aule. Danneggiato in seguito al terremoto del 20 febbraio 1743, il seminario fu restaurato con il vescovo Francesco Carafa (1737-1754); questi dot\u00f2 il cortile interno di un piccolo portico con volte a crociera, per facilitare la comunicabilit\u00e0 tra i diversi ambienti, e realizz\u00f2 il cavalcavia che unisce il seminario all'episcopio. Nella prima met\u00e0 del secolo scorso, per opera del vescovo Francesco Minerva, la facciata principale dell'edificio fu completamente rifatta in stile neoclassico, in accordo con i principali caratteri architettonici del palazzo vescovile. La facciata \u00e8 divisa orizzontalmente da due lesene: la parte inferiore \u00e8 caratterizzata da un bugnato levigato, mentre, nel piano superiore la parete liscia \u00e8 interrotta dall'allineamento ritmico delle finestre architravate e dalla presenza del bugnato agli angoli. Il portale d'ingresso \u00e8 sormontato da un balcone con una porta finestra circoscritta da cornici e coronata da un architrave con timpano.\nArchitetture civili.\nTeatro Comunale.\nIl Teatro Comunale di Nard\u00f2 fu edificato sul finire del XIX secolo su progetto dell'ingegnere Quintino Tarantino. Fu inaugurato nel 1909 con la messa in scena dell'opera \"Mefistofele\" di Arrigo Boito. Nonostante la funzionalit\u00e0 della struttura non fu costante, l'attivit\u00e0 svolta fu intensa e venne anche utilizzato come sala da musica e da ballo in quanto, grazie al sistema di carrucole progettate dal Tarantino, la platea veniva sollevata fino all'altezza del palco. Nel 2006 sono stati completati i lavori di adeguamento alle norme antincendio, che hanno visto protagonisti gruppi di progettazione e maestranze locali. La cerimonia di inaugurazione fu affidata al celebre Maestro Francesco Libetta, che coinvolse Carla Fracci, Franco Battiato, Salvatore Cordella, Gianni Calignano ed i danzatori del Balletto del Sud.\nSedile.\nLa costruzione del Sedile \u00e8 correlata alla fondazione dell'Universit\u00e0 neretina, sorta nel periodo di ripresa socio-economica legato al casato della famiglia Acquaviva nella seconda met\u00e0 del XV secolo. Di impianto rinascimentale, il sobrio volume parallelepipedo, formato da arcate a tutto sesto, fu arricchito da contaminazioni rococ\u00f2 (alla fine del XVII secolo) nel fastigio superiore con le statue di san Gregorio Armeno, al centro, san Michele Arcangelo e sant'Antonio da Padova ai lati. Ancora alla fine del XVII secolo, al suo interno, erano conservati i dipinti su tela dei santi protettori dell'epoca: la \"Vergine Incoronata\" con \"san Michele\", \"san Gregorio Armeno\" e \"sant'Antonio da Padova\".\nTorre dell'Orologio.\nLa Torre dell'Orologio nel Palazzo sede dell'ex Pretura in Piazza Salandra venne realizzato nel 1598, e ricostruito a seguito del terremoto.\nIl meccanismo un raro prototipo, fu realizzato dalla Ditta Caccialupi di Napoli nel 1882, tale data \u00e8 incisa sia sulla macchina che sull'orologio.\nIl meccanismo \u00e8 posizionato alle spalle dell'orologio in una cabina, ed \u00e8 formato da due meccanismi che suonano uno i quarti, e l'altro le ore. Il caricamento dell'orologio \u00e8 fatto a manovella, questo fa risalire due pesi agganciati a due cavi d'acciaio. La carica effettuata quindi a mano ha la durata di 36 ore.\nQuesto vuol dire che ancora oggi vi \u00e8 un addetto impegnato a caricare, verificare ed azionare questa costruzione storica che suona le ore ai neretini.\nPer sessanta anni, tale compito \u00e8 stato affidato al signor Aldo Spano che ogni giorno doveva salire 80 scalini per andare in cima alla torre e procedere a caricare a mano questo gioiello storico.\nPalazzo dell'Universit\u00e0.\nIl Palazzo dell'Universit\u00e0, o di Citt\u00e0, risale alla fine del XVI secolo e fu edificato per ospitare le autorit\u00e0 civili, ossia il Sindaco dei Nobili e quello del Popolo. Costruito tra il 1588 e il 1612, venne rifatto dopo il terremoto del 1743. Il nuovo edificio, completato nel 1772, presenta un'elegante facciata in stile trado barocco ed \u00e8 diviso in due ordini: l'ordine inferiore \u00e8 caratterizzato da un portico sostenuto da sette colonne; quello superiore, scandito da lesene e decorato con motivi floreali e piccole mensole, ospita quattro finestre e un ampio balcone. Sul lato destro si innalza la torre dell'orologio.\nIl palazzo ha ospitato gli uffici municipali fino al 1934, anno in cui furono trasferiti presso il Castello Acquaviva. Il Palazzo ha ospitato anche il Tribunale Ordinario di Lecce, Sezione distaccata di Nard\u00f2.\nPalazzo Chiodo.\nIl palazzo fu edificato nel XVI secolo da Vittorio Chiodo, che fu un fedele suddito di Carlo V d'Asburgo, il quale, dopo averlo nominato cavaliere, gli permise di concedere asilo ed immunit\u00e0 presso il proprio palazzo. L'intera struttura sub\u00ec vari rimaneggiamenti e presenta dei notevoli affreschi cinquecenteschi.\nPalazzo De Pandi.\nIl palazzo fu realizzato nel XV secolo e ristrutturato alla fine del 1800. \u00c8 costituito da due immobili con un arco di collegamento che li congiunge passante al disopra della strada. Si presenta chiuso a vetri sia sui due lati che sulla parte superiore. All'interno un cortile abbastanza ampio e varie stanze sono arricchite da affreschi. Nel Palazzo, vi \u00e8 una cappella dedicata alla Madre del Buon Consiglio.\nPalazzo Il Mignano.\nIl palazzo, appartenuto alla nobile famiglia degli Acquaviva, duchi di Nard\u00f2 dal 1497 e proprietari dell'adiacente Castello, fu costruito probabilmente nel XVI secolo. Successivamente divenne propriet\u00e0 del Barone Massa fino al 1861 ma con la caduta del Regno d'Italia pass\u00f2 nelle mani del popolo. Dopo il violento terremoto del 1743, che distrusse una buona parte di edifici neretini, il portale fu rifatto probabilmente dal \u201cclan\u201d dei Preite, gli stessi abili carpentieri che in quel periodo completavano la vicina chiesa di S. Giuseppe e costruivano la Guglia dell'Immacolata (1769). Il ricco ricamo del portale-balcone, intagliato nella tipica pietra locale, si presenta finemente decorato con volute e foglie intrecciate mimetizzate nella fitta ornamentazione, che travalica il portale stesso; esso costituisce un pregevole esempio di barocco salentino. \u00c8 completato da una interessante soluzione di arte applicata: la rosta in legno (XVI-XVII secolo), inserita come sovraporta d'ingresso, \u00e8 dotata di raggiera a ruota di carro con maschera apotropaica al centro. Nel cortile l'accesso al piano superiore \u00e8 garantito da una scala \u201ca giorno\u201d, che diventa elemento di continuit\u00e0 tra lo spazio della corte e l'abitazione vera e propria. All'interno, costituito da numerosi ambienti, oggi sapientemente restaurati, \u00e8 possibile osservare la struttura dei fabbricati cinquecentesche dei successivi interventi sei-settecenteschi.\nPalazzo Person\u00e8.\nL'edificio ha origini sicuramente quattrocentesche, ma il suo momento di maggior splendore risale al periodo Barocco, quando divenne dimora dei nobili Massa, una delle famiglie pi\u00f9 potenti della zona, cos\u00ec ricca da possedere decine di masserie in tutto il territorio pugliese.\nAlla fine del '700, caduti in disgrazia i Massa, tutta l'area fu acquisita dai nobili Person\u00e8 di Nard\u00f2, baroni di Ogliastro, Carpignano Salentino, Castro e Pallio. Originari del Bergamasco (pare della citt\u00e0 di Albino), attraverso i discendenti, prima Luca e poi Alessandro e Francesco, diedero vita ad un processo di riedificazione dell'intero isolato, realizzando uno degli edifici pi\u00f9 imponenti della citt\u00e0, al punto da essere chiamato il \u201cpalazzo delle 100 stanze\u201d.\nAdibita a ricettivit\u00e0 turistica, oggi costituisce solo una parte dell'intero Palazzo Person\u00e8 a S. Giuseppe, dove ancora si trovano testimonianze vive del recente passato: affreschi, pavimenti lastricati e mosaicati, pavimenti con parquet, scala di rappresentanza e quadri d'epoca, mentre al piano terra sono ancora integri una originale \u201cscuderia\u201d e numerosi altri locali adibiti a frantoi o depositi per le derrate alimentari e la conservazione dell'olio e del vino.\nPalazzo Tafuri.\nIl palazzo fu costruito nel XVII secolo e fu ristrutturato nell'arco del tempo, infatti la facciata principale risale al 1841; all'interno era ubicata la Cappella dell'Immacolata.\nPalazzo Vescovile.\nIl Palazzo Vescovile, che \u00e8 ubicato accanto alla Cattedrale, fu costruito nel 1830 per volere dei Vescovi Lettieri, Ricciardi e Vetta. Lo stemma di quest'ultimo, infatti, \u00e8 presente su un arco interno, dal quale si accede all'ampio giardino. All'interno del palazzo si possono ammirare numerose tele raffiguranti non solo immagini sacre, ma anche tutti i vescovi succeduti dal 1413 ad oggi.\nMasserie.\nMasseria Bellanova.\nSi presume che sia stata edificata per difendere le persone, il bestiame ed i prodotti agricoli da incursioni e attacchi, andando incontro nel tempo ad interventi e ristrutturazioni. L'imponente torre centrale \u00e8 databile attorno al XV secolo, mentre l'attuale prospetto \u00e8 costituito da un palazzo stile fiorentino.\nMasseria Brusca.\nSituata a monte del Parco di Portoselvaggio, la Masseria Brusca \u00e8 una delle poche sul territorio ad essere in piena attivit\u00e0 sia agricola che di allevamento e produzione di latticini. Vanta un complesso con stalle, magazzini, laboratorio caseario. \u00c8 abbellita da una deliziosa chiesetta barocca del '700 e da un giardino, protetto da un imponente muro a secco.\nMasseria Carignano Grande.\nRiporta il nome dell'antico casale. Gi\u00e0 abitata nel 1400 \u00e8 una delle costruzioni rurali fortificate che meglio fa capire il gusto della classe sociale del tempo. Ogni elemento, il pozzo, i portali, le finestre e la facciata attribuiscono all'edificio uno stile proprio delle ville rustiche pi\u00f9 che delle masserie fortificate.\nMasseria Giudice Giorgio.\nL'edilizia rurale fortificata trova, in questa masseria, ampia rappresentazione. Caditoie e garitte angolari, collegati da un corridoio coperto, danno alla costruzione la struttura di un piccolo castello. La spettacolarit\u00e0 scenografica dell'edificio fa di esso un vero e proprio monumento architettonico del paesaggio agrario salentino. Nel 1721, la Masseria Giudice Giorgio - con i suoi 100 tormoli di terra seminatoio-macchinosa e 1045 alberi di ulivo - era di propriet\u00e0 di una nobile famiglia leccese (Della Ratta). Le attestazioni storiche rilevano la costruzione gi\u00e0 nel XIV secolo.\nMasseria Il Console.\nUn parapetto appena sporgente su un elegante motivo di archetti e beccatelli ci porta a datare il nucleo originale dell'edificio al 1400. Il fabbricato si \u00e8 poi arricchito ulteriormente nel 1800 con un fabbricato a due piani.\nMasseria Rotogaleta.\nIl nome potrebbe derivare dall'erba denominata \"calia\" (cicoria di campo) che cresce in quella zona o da quello dei Rotogaleto, un tempo proprietari della masseria. I corpi di fabbrica principali sono quelli addossati sul lato sud e ovest del recinto, su quest'ultimo sono posti il portale di ingresso, una cappella ed una torre risalente probabilmente al XVI secolo. Il corpo originario \u00e8 stato rimaneggiato nel tempo. I due livelli dell'edificio sono composti da vari ambienti coperti a botte.\nMasseria Sciogli.\nSi compone di due torri affiancate ma di epoche diverse. La scala di servizio che sale la prima torre ne ricorda l'originario sistema difensivo costituito da un ponte levatoio e da una caditoia ancora presente. Da apprezzare la decorazione che delinea il parapetto.\nMasseria Trappeto.\nMaestosa costruzione che ben rappresenta lo stile delle residenze signorili cittadine. All'edificio-torre si appoggia la scala portando l'occhio verso il delicato cordone marcapiano che delimita gli spazi sottostanti. La masseria \u00e8 cinta da un'ampia muraglia con un insolito camminamento di ronde. Il portale di ingresso \u00e8 sormontato dallo stemma della famiglia Massa (proprietaria attestata nel 1750) ed \u00e8 lo stesso stemma rappresentato pi\u00f9 volte nella cappella con ingresso sia dal cortile che dal piazzale antistante. A poca distanza dal nucleo centrale si trova la Torre colombaia a base quadrata con un gentile motivo decorativo di coronamento.\nTantissime altre masserie fortificate e non, sparse sul territorio comunale sono:\nVille (localit\u00e0 Cenate).\nVilla Saetta.\nCostituita in gusto eclettico nel 1892 su progetto dell'architetto Carlo Luigi Arditi. La facciata, concava, \u00e8 impreziosita da un belvedere a trifora; le pareti sono decorate in giallo e rosso.\nVilla Vescovile.\nSorta tra i secoli XVIII-XIX (terminata nel 1838), era la residenza estiva dei vescovi di Nard\u00f2. Presenta un prospetto dalle linee raffinate. \u00c8 stata recentemente restaurata, ma come gran parte delle ville, anch'essa \u00e8 stata privata degli arredi storici.\nVilla Taverna.\nRisalente al XVIII secolo, sorta su preesistenze quattrocentesche, \u00e8 dotata di un sontuoso portale inserito in una elegante facciata.\nVilla del Podest\u00e0.\nRisalente alla fine del XIX secolo, viene completata agli inizi del 1900. Tipico stile liberty con intonaco affrescato rosa e pietra leccese. Villa estiva del podest\u00e0 e poi sindaco di Nard\u00f2, ospit\u00f2 famiglie ebree nell\u2019immediato dopoguerra.\nVilla Vaglio Massa oggi Caputo.\nEdificata alla fine del XIX secolo, \u00e8 circondata da un vasto parco. Ha un elegante prospetto color rosso cupo, abbellito da finestre e balconi in pietra leccese.\nVilla Cristina oggi De Benedittis.\nCostruita tra il 1920 e il 1930, su progetto dell'ingegnere Generoso De Maglie, \u00e8 di gusto eclettico; il prospetto principale \u00e8 caratterizzato da una scala con parapetto dai motivi arabeggianti e lo stemma dei primi proprietari, i baroni Person\u00e8.\nVilla Person\u00e8.\nProgettata dall'ingegnere Generoso De Maglie e costruita nel 1910, ha una scalinata ad elementi decorativi in pietra leccese.\nVilla Vetere oggi Venturi.\nDi gusto classicheggiante, fu ricostruita negli anni venti del XX secolo, su un progetto degli ingegneri Francesco Caroli e Ciro Castrignan\u00f2.\nVilla di Portoselvaggio.\nSorge sulle strutture medievali dell'abbazia di Santa Maria dell'Alto, successivamente trasformata in residenza padronale e appartenuta al Barone Angelo Antonio Fumarola di Porto Selvaggio. Dell'antica abbazia rimane l'annessa chiesa, rimaneggiata nel periodo barocco, decorata da un pregevole affresco di Madonna e\u0142eusa (inizi del XIV secolo), \"prezioso documento della cultura bizantina metropolitana\". \u00c8 quanto sopravvive della originaria decorazione pittorica.\nVilla Tafuri.\nNei pressi del parco di Portoselvaggio, \u00e8 caratterizzata da una struttura sontuosa ed elegante, con elementi Liberty e neoclassici. Di recente \u00e8 stata acquistata e ristrutturata.\nVilla Del Prete.\nFu costruita per la famiglia Del Prete nel 1912.\nVilla G. Zuccaro oggi De Mitri.\nRisale al 1928.\nVilla Muci oggi Fonte.\nRisalente al 1896, attualmente in stato di abbandono. La facciata \u00e8 caratterizzata dalle colonne in stile ionico.\nVilla Sangiovanni.\nFu edificata nel 1920 secondo i canoni dello stile Liberty.\nAcquario del Salento.\nL'Acquario del Salento, sito nella frazione di Santa Maria al Bagno, \u00e8 una struttura di 350\u00a0m\u00b2 realizzata nell'ex scuola materna recentemente ristrutturata di via Cesare Augusto 8, a pochi metri dal Museo della Memoria e dell'Accoglienza.\nL'Acquario del Salento nasce nell'ambito del progetto APREH (interdisciplinary Acquaria for the PRomotion of Environment and History) finanziato con i fondi del Programma di Cooperazione Territoriale Grecia-Italia 2007/2013 e ha visto la partecipazione, tra gli altri, di enti e istituzioni della zona quali l'Universit\u00e0 del Salento (Leader Partner del Progetto), la Provincia di Lecce e la Municipalit\u00e0 di Nard\u00f2. Il progetto prevede, inoltre, la realizzazione di una struttura gemella nel comune di Cefalonia.\nL'edificio \u00e8 composto da:\nArchitetture militari.\nCastello Acquaviva.\nLe prime notizie sul castello risalgono alla seconda met\u00e0 del XV secolo, quando la sua edificazione segn\u00f2 il passaggio dalla dominazione angioina a quella aragonese, che in citt\u00e0 coincise con l'affermazione della famiglia Acquaviva. La struttura fu opera dell'architetto Giulio Antonio Acquaviva, duca di Atri e allievo di Francesco di Giorgio Martini. Probabilmente l'edificio fu concepito come ampliamento di una costruzione precedente, e si caratterizz\u00f2 con un impianto quadrangolare cinto da mura e circondato da un profondo fossato. Il maniero era completato agli spigoli da quattro massicci torrioni a mandorla sporgenti; uno dei quali fu poi fatto ricostruire dal Guercio di Puglia dopo la rivoluzione neretina del 1647 scoppiata in concomitanza con la rivolta popolare di Napoli guidata da Masaniello; sicuramente tutto l'edificio si sviluppava su quattro livelli in cui erano distribuite circa 49 stanze.Il Castello perse parte della sua consistenza quando fu oggetto di un decisivo rimaneggiamento che lo port\u00f2 alla trasformazione in residenza civile della famiglia \"Person\u00e8\" tra la fine del XIX secolo e gli inizi del XX secolo, su progetto dell'ingegnere Generoso De Maglie di Carpignano Salentino. Di mirabile fattura rimangono i cornicioni della parte pi\u00f9 alta delle torri, lievemente aggettanti, che poggiano su piccoli beccatelli a mensola. Anche la facciata principale, decorata con motivo a bugnato, \u00e8 frutto del rimaneggiamento ottocentesco, e caratterizza oggi l'aspetto definitivo di questo ormai nobile palazzo che ospita la sede del Municipio.\nTorri costiere.\nSul territorio di Nard\u00f2 sono presenti numerose torri costiere: \nAltro.\nPiazza Salandra.\nPiazza Salandra \u00e8 stata sempre il cuore pulsante della citt\u00e0 neretina, centro della vita religiosa e amministrativa sin dai suoi arbori. Detta in origine \"Piazza delle Legne\" e successivamente conosciuta come \"Piazza Municipale\", risale al XIV secolo.\nCollegata da via Duomo a Piazza Pio IX, vicina all'antico teatro comunale, alle Chiese dell'Immacolata e di S. Giuseppe, l'\"agor\u00e0\" \u00e8 resa ancora pi\u00f9 importante dalla presenza di numerosi monumenti di una certa rilevanza storica e architettonica. Tali sono la Guglia dell'Immacolata, il Sedile, La Chiesa di San Trifone, il vecchio Palazzo dell'Universit\u00e0, la Chiesa di San Domenico e la Fontana del Toro.\nGuglia dell'Immacolata.\nLa Guglia dell'Immacolata, realizzata per forte volont\u00e0 di tutta la popolazione neretina a seguito del funesto terremoto che sconvolse tutto il Salento nel 1743, fu inaugurata nel 1769. Alta 19 metri, secondo lo stile del barocco pugliese, di forma piramidale a pianta ottagonale, la costruzione in carparo \u00e8 costituita da cinque differenti sezioni di grandezza crescente dal basso verso l'alto e presenta alla base le statue di San Giuseppe, Santa Anna, San Gioacchino e San Giovanni Battista.\nUna serie di fregi, decorazioni e cuspidi accompagnano il monumento sino alla sua estremit\u00e0 dove si erge la statua di Maria Immacolata\nFontana del Toro.\nLa Fontana Del Toro, raffigurante un giovane e possente toro che scava con la zampa il terreno, venne realizzata nel 1930 dal maestro neretino Michele Gaballo e fu consegnata alla Citt\u00e0 l'otto dicembre 1930 per l'inaugurazione della conduttura dell'Acquedotto Pugliese.\nIl toro \u00e8 incorniciato da una fascia decorativa con anguille intrecciate atte, probabilmente, a simboleggiare la purificazione dell'acqua. Questa, preziosissima, \u00e8 raccolta nella vasca a sbalzo e versata a cascata in quella sottostante dove zampilla anche l'acqua proveniente dalle bocche dei due mascheroni posti sotto le anfore.\nNei tondi ai lati del monumento sono riprodotti lo stemma civico e l'emblema della Provincia di Lecce che sostitu\u00ec l'originaria insegna fascista.\nTempio de L'Osanna.\n\"Hoc Osanna ad Dei cultum a fundamentis aere erigendum curarunt Octavius Theotinus et Lupus Antonius Dimitri Sindaci 1603\". Questo quanto si legge sul cornicione del particolarissimo tempietto dell'Osanna.\nEretto nel 1603 dai Sindaci Teotino e Dimitri nelle immediate vicinanze dell'ormai simbolica Porta San Paolo, \u00e8 situato all'incrocio fra il viale che cinge il centro storico e quello che conduce a Lecce.\nHa pianta ottagonale con otto colonne congiunte da archetti polilobi oltre ad una colonna centrale a sostegno della cupola contenente le otto guglie ed \u00e8 stato definito per la sua impostazione architettonica \"ghotic revival\".\nSin dalla sua edificazione fu utilizzato per la consacrazione nella Domenica delle palme e successivamente assunse un valore notevolmente importante per la benedizione delle campagne.\nRappresenta inoltre uno dei pochi monumenti neretini consegnatoci dall'epoca barocca.\nGiardino Botanico Storico \"Villa Comunale\".\nIl giardino del Castello, comunemente chiamato \"Villa Comunale\" \u00e8 sicuramente - per la sua antica origine e per la suggestione della composizione scenica vegetale - uno dei giardini storici pi\u00f9 belli e rappresentativi del territorio salentino. Il giardino \u00e8 pertinenza della cinquecentesca residenza degli Acquaviva d'Aragona, passata poi alla famiglia Person\u00e8 e dal 1936 sede del Municipio. Il giardino, nella seconda met\u00e0 dell'Ottocento, fu impiantato nell'antico fossato da Generoso De Maglie, artificioso ed eclettico ingegnere che cambi\u00f2 aspetto al Castello introducendo varie specie arboree (pini d'Aleppo, lecci, yucche) e un pregevole tempietto pavimentato da maioliche azzurre. L'impianto vegetale si presenta secondo uno stile a met\u00e0 tra il giardino formale \"all'italiana\" - data l'articolazione dello spazio in aiuole cinte da siepi in forma obbligata - e il parco paesaggistico \"all'inglese\" per il fitto intrico di chiome su piani vari di specie tipicamente forestali come Pino d'Aleppo (Pinus halepensis) e Leccio (Quercus ilex).\nIl Parco \u00e8 stato di recente oggetto di restauro botanico conservativo con interventi colturali di risanamento e rivitalizzazione, improntati al rispetto delle stratificazioni nobili e alla valorizzazione nel senso dell'intento originario, che era quello di creare un \"giardino dello stupore\" ricco di forme vegetali rare (nuove per i tempi) e multiformi e policrome. Si \u00e8 selezionata una variet\u00e0 di essenze tale da contemperare l'esigenza compositiva e pittorica (del giardino) con quella scientifica-didattica (dell'orto botanico). Il progetto di restauro, nell'intento di valorizzare la flora locale senza escludere la possibilit\u00e0 di introdurre nuove specie di un dato ambiente, fa leva su tre temi dominanti rappresentati: dal Palmeto diffuso, in coerenza con il senso ispiratore originario di giardino di acclimatazione voluto per stupire gli ospiti con piante scenografiche e stilizzate; l'Evoluzione delle Piante, a valenza scientifica-didattica e le Macchie Mediterranee.\nTra le specie rare e pregiate superstiti spiccano:\nAltre piante degne di nota, pi\u00f9 comuni ma notevoli per dimensioni e vetust\u00e0:\n\u00c8 stato introdotto, inoltre, l'HORTUS SALLENTI, una collezione di specie botaniche endemiche salentine.\nAree naturali.\nParco naturale regionale Porto Selvaggio e Palude del Capitano.\nIl parco naturale regionale Porto Selvaggio e Palude del Capitano, istituito con Legge Regionale n.6 del 15 marzo 2006, si estende su 1.122 ettari e ricade interamente nel comune di Nard\u00f2. Comprende 300 ettari di zona pinetata attrezzata e circa 7 chilometri di costa rocciosa e frastagliata. Nella parte settentrionale si estende il sito di interesse comunitario della \"Palude del Capitano\", uno specchio d'acqua alimentato da acque dolci sorgive e da acque salmastre ospitante numerose specie di animali acquatici e rarissime specie vegetali come la \"Sarcopoterium spinosum\", comunemente conosciuta con il nome di \"Spinaporci\".Nel Parco ricadono anche i Siti di Interesse Comunitario \"Torre Uluzzo\" e \"Torre Inserraglio\" e numerose aree di interesse storico, archeologico, paleontologico e paesaggistico come le torri costiere, le masserie di \"Torre Nova\" e dell\"'Alto\" (quest'ultima sorta nel XVI secolo sui resti di un antico monastero italo-greco e poi benedettino fondato nel 1125 e di cui resta la chiesa, rimaneggiata in epoca barocca, che conserva ancora un affresco della Madonna col Bambino), le grotte emerse e sommerse, il pianoro di \"Serra Cicora\" con i reperti risalenti al periodo neolitico e la localit\u00e0 \"Frascone\" in cui i recenti scavi hanno evidenziato un insediamento di et\u00e0 romana imperiale.\nReperti archeologici.\nSito archeologico di Serra Cicora.\nDi notevole interesse storico e paesaggistico, il sito archeologico di Serra Cicora sorge su un ampio pianoro che si affaccia sulla costa ionica, visibile lungo il tratto di strada provinciale che da Sant' Isidoro (Nard\u00f2) conduce a Porto Selvaggio (Nard\u00f2)\nIl sito \u00e8 stato frequentato durante il neolitico e pi\u00f9 precisamente in due fasi risalenti al VI e al V millennio a.C. In quest'ultima fase il pianoro \u00e8 stato adibito a necropoli. Sul versante che guarda l'entroterra, il sito \u00e8 cinto da un imponente muro a secco la cui costruzione \u00e8 databile, almeno in parte, al neolitico antico. In un tratto ben conservato, infatti, al di sotto dei suoi massi di fondazione \u00e8 stata rinvenuta una sepoltura risalente alla prima met\u00e0 del VI millennio a.C. La necropoli di Serra Cicora ha restituito evidenze funerarie di varia tipologia tra le quali spicca una costruzione a secco di tipo megalitico contenente quattro individui. Frequenti sono le sepolture, singole o con pi\u00f9 individui, racchiuse in circoli di pietre.\nNon mancano, infine, quelle in fossa semplice. Il rituale funerario prevedeva che il defunto fosse deposto sul fianco destro in posizione rannicchiata e con lo sguardo rivolto a est. Al centro del pianoro \u00e8 stata rinvenuta, inoltre, una singolare testimonianza: una piccola capanna rituale, probabilmente legata alle cerimonie funebri che sul sito si svolgevano, sulla cui soglia era deposto un individuo. Alcune sepolture contenevano pregiati oggetti di corredo quali, ad esempio, vasetti decorati con motivi a \"S\" e a spirale (stile Serra d'Alto); altre invece oggetti della quotidianit\u00e0 come elementi di falcetto e ciotole inornate; una, infine, una scapola di bue. Parte delle evidenze archeologiche di Serra Cicora possono essere visitate presso il Museo Castromediano di Lecce che, accanto ad alcuni oggetti di corredo, conserva la riproduzione a grandezza naturale della capanna rituale e della tomba di tipo megalitico.\nInsediamento portuale di et\u00e0 messapica e repubblicana.\nUbicato sul litorale ionico, a pochi km in direzione W dal centro di Nard\u00f2, il sito di Santa Caterina si configura come un approdo naturale che nel corso dei secoli, in concomitanza con il graduale accrescimento dell'insediamento abitativo neretino, venne fornito di veri e propri apprestamenti portuali e cinto da una cortina muraria. Tra i materiali pi\u00f9 antichi, si registrano sporadici rinvenimenti di ceramiche protostoriche che possono indiziare una presenza antropica pi\u00f9 o meno stabile ed organizzata in quest'area gi\u00e0 nel periodo compreso tra l'et\u00e0 del Bronzo e la successiva et\u00e0 del Ferro. Risale al 1991, invece, l'importante scoperta di alcune antiche opere edilizie portate in luce in corrispondenza della battigia in seguito ad una violenta mareggiata. In particolare, sono stati individuati i resti in fondazione e parte dell'alzato di una muratura realizzata con piccoli blocchi squadrati allettati tramite l'impiego di terreno argilloso. L'area compresa all'interno del perimetro di queste strutture ha rivelato la presenza di un crollo di materiali di copertura (tegole) misto a pietre di piccole dimensioni e a frequenti tracce di bruciato (cenere). Relativamente al sistema di fortificazione, sono stati riconosciuti parte del fossato di et\u00e0 ellenistica (lunghezza 27\u00a0m circa, larghezza 4,5\u00a0m) ed un breve tratto in fondazione di un coevo muro a blocchi in opera isodomica (lunghezza 2,7\u00a0m). I materiali fittili associati alle opere infrastrutturali sopra descritte testimoniano un'occupazione pi\u00f9 o meno continuativa del sito nell'arco cronologico compreso tra V e I sec. a.C. e consentono di distinguere due principali fasi di utilizzazione dei servizi portuali: la prima si estende approssimativamente dalla seconda met\u00e0 del IV sec. a.C. alla prima met\u00e0 del secolo successivo, mentre la seconda interessa la tarda et\u00e0 repubblicana (II-I sec. a.C.). Le classi ceramiche maggiormente rappresentative tra quelle attestate a Santa Caterina sono la ceramica attica, quella a vernice nera e quella a fasce. Destano interesse, inoltre, i numerosi esemplari anforari, che documentano in maniera diretta ed inequivocabile le intense attivit\u00e0 commerciali svolte in antico all'interno dell'insediamento: prevale la tipologia delle anfore greco-italiche (IV-III sec. a.C.), mentre risultano abbastanza rare le produzioni apule.\nInsediamento rupestre delle \"Tagliate\".\nL'insediamento rupestre in localit\u00e0 \"Tagliate\" conta diverse grotte collocate lungo i due costoni rocciosi di una cava di tufo ampia circa 9 ettari e profonda rispetto al livello del pianoro circostante in media poco pi\u00f9 di 2\u00a0m; \u00e8 ubicato presso la strada vicinale che da Nard\u00f2 conduce alla Masseria Morige (Galatone), in quello che nel passato era il feudo di Pompiliano. Sul ciglio della strada e al limite del costone roccioso si trovano i ruderi di una chiesetta voltata a botte e munita di campanile a vela, che conservava presso la parete dell'altare, ormai crollata, un affresco ritraente una Madonna con Bambino risalente, molto probabilmente, al XIII secolo; l'edificio fu parzialmente abbattuto da un fulmine nel 1976. Le tipologie presenti sono nettamente differenziate tra i due costoni, e viste nell'insieme le varie cripte dell'insediamento presentano una complessit\u00e0 di aspetti ed una variet\u00e0 morfologica notevole. Nello spalto roccioso sottostante la chiesa, quello nord-orientale, su un fronte di circa 75\u00a0m si aprono 3 vani (oltre a parte di un ulteriore vano per lo pi\u00f9 demolito) scavati in forma regolare, monoambienti, alti poco pi\u00f9 di un paio di metri, con nicchie e croci incise all'interno. I vani su questo lato dell'avvallamento ripropongono una tipologia piuttosto omogenea, con le pareti ricavate nel banco tufaceo e la chiave di volta chiusa mediante una fila di conci in tufo; l'ambiente C, pi\u00f9 grande e in posizione centrale rispetto all'insediamento, e probabilmente anche quello B, potrebbero avere avuto una destinazione cultuale. L'ultima struttura su questo lato del complesso \u00e8 una cisterna, in parte scavata nel tufo ed in parte edificata, di forma parallelepipeda, probabilmente pi\u00f9 recente rispetto agli altri vani dello stesso costone roccioso. Tra i diversi ambienti si vedono scalette ricavate nella roccia e vasche per la raccolta delle acque piovane. Sul versante sud-occidentale del costone roccioso si aprono altri due gruppi di grotte, ognuno costituito da tre unit\u00e0. Qui le tipologie sono pi\u00f9 eterogenee, con episodi pi\u00f9 antichi ed altri moderni: si individuano due vani a pianta circolare con copertura a trullo, quattro ambienti rettangolari con volta in conci di petra (pi\u00f9 o meno simili a quelli dello spalto nord-orientale), ed una grotta interamente scavata nella roccia, oltre ad alcuni probabili forni. Tutti gli ambienti presentano nicchie ed alcove all'interno, mentre sugli stipiti e sulle architravi sono incise numerose croci greche.\nSociet\u00e0.\nEtnie e minoranze straniere.\nAl 31 dicembre 2020 a Nard\u00f2 risultano residenti 740 cittadini stranieri. Le nazionalit\u00e0 principali sono:\nLingue e dialetti.\nOltre alla lingua italiana, a Nard\u00f2 \u00e8 parlato il dialetto salentino nella sua variante centrale che corrisponde al dialetto leccese. Sebbene simile per pronuncia e per la maggior parte dei termini al resto dei dialetti salentini, presenta numerose \"anomalie\". Vi sono infatti termini italiani che in quasi tutto il dialetto salentino trovano la stessa traduzione, mentre nel dialetto neretino trovano una traduzione differente, quasi unica.\nInoltre, differentemente da quanto accade per i dialetti dei paesi confinanti, ad esempio Porto Cesareo, Copertino, Leverano, i quali tra loro hanno stessa pronuncia e stessi termini, il dialetto neretino sembra quasi essere un caso a parte. La sostanziale differenza si trova nella desinenza dei verbi all'indicativo presente e all'imperfetto delle 3\u00b0 persone plurali.\nNel primo caso (verbi al presente) mentre in quasi tutto il territorio salentino \u00e8 usata la desinenza -ne (\"bruciane = bruciano; cucinane = cucinano)\",\" \" a Nard\u00f2 \u00e8 usata la desinenza -nu (\"brucianu, cucinanu).\"\nNel secondo caso, mentre a Lecce \u00e8 usata la desinenza -bu (facitibu = fatevi; spustatibu = spostatevi), nei paesi del basso Salento \u00e8 usata la desinenza -ve (\"facitive = fatevi; spustative = spostatevi\") a Nard\u00f2 \u00e8 usata la desinenza -be (\"facitibe = fatevi; spustatibe = spostatevi\"). Altra particolarit\u00e0 \u00e8 il dialetto galatone, dove si usa dire \"facibbe = fatevi, spustabbe = spostatevi.\"\nReligione.\nNard\u00f2 \u00e8 sede della diocesi di Nard\u00f2-Gallipoli (in latino: \"Dioecesis Neritonensis-Callipolitana\"), suffraganea dell'arcidiocesi di Lecce appartenente alla regione ecclesiastica Puglia, retta dal 16 luglio 2013 dal vescovo Fernando Filograna.\nLa diocesi nacque il 30 settembre 1986 quando alla diocesi di Nard\u00f2, eretta il 13 gennaio 1413, fu unita la diocesi di Gallipoli, che era stata eretta nel VI secolo.\nCultura.\nIstruzione.\nScuole.\nA Nard\u00f2 sono presenti tre poli didattici che comprendono varie Scuole dell'Infanzia e Primarie e due Scuole Secondarie di primo grado. Sono presenti, inoltre, varie Scuole Secondarie di secondo grado\nUniversit\u00e0.\nHanno sede a Nard\u00f2 tre istituti superiori:\nMusei.\nMuseo della Memoria e dell'Accoglienza.\nIl Museo della Memoria e dell'Accoglienza realizzato su progetto dell'Architetto Luca Zevicon \u00e8 stato inaugurato nel 2009 alla presenza del Rabbino Capo di Roma ed Accoglie:\nIl materiale raccolto risale al periodo che va dal 1943 al 1947, inizialmente conservato presso l'Archivio storico di Nard\u00f2 ed illustra la storia dei 150.000 profughi ebrei che scampati all'olocausto, trovarono accoglienza nella frazione di Santa Maria al Bagno che allestirono il Campo Santa Croce per ospitare gli ebrei. Nard\u00f2 inoltre, \u00e8 gemellata con la citt\u00e0 di Hof-Hacarmel Atilit, in Israele, in cui si rifugiarono parte dei profughi scampati agli stermini. I Murales sono stati realizzati dall'ebreo rumeno Zivi Miller, anch'egli profugo e reduce dai campi di concentramento. Le opere illustrano la sofferenza ed il dolore riguardante lo sterminio del popolo ebraico, mediante l'uso del colore grigio, senza uso di porte e finestre.\nMuseo Diocesano.\nIl 7 giugno 2017 \u00e8 stato inaugurato il Museo Diocesano di Nard\u00f2 intitolata a \u201cMons. Aldo Garzia\u201d,\u00a0 primo vescovo della nuova circoscrizione diocesana di Nard\u00f2-Gallipoli, ideatore del Centro Diocesano Beni Culturali, medaglia d\u2019oro ai benemeriti della cultura e dell\u2019arte. \u00c8 allocato al primo piano dell\u2019antico Seminario di Nard\u00f2, in piazza Pio XI, e dispone di uno spazio espositivo molto ampio con 7 grandi sale e due corridoi, oltre i servizi (biglietteria, libreria, servizi igienici, depositi, sala per il restauro). L\u2019edificio comprende costruzioni di epoche diverse, che in passato hanno ospitato l\u2019Ospedale cittadino e, dal 1674 al 1964, il Seminario Diocesano. A piano terra, oltre alcuni uffici della Curia Diocesana, vi \u00e8 la prestigiosa Biblioteca Diocesana \u201cMons. Antonio Sanfelice\u201d, una sala per convegni, il lapidario del Museo sistemato nel chiostro, a sua volta destinato a luogo di socializzazione e ristorazione. Nel piano ammezzato \u00e8 collocato l\u2019importante Archivio Storico Diocesano/sezione di Nard\u00f2 \u201cMons. Domenico Caliandro\u201d. Nel Museo \u00e8 confluito il notevole patrimonio storico-artistico del Tesoro della Cattedrale dell'Assunzione di Maria Vergine, che data a partire dal 1099, insieme con altre opere provenienti da diverse chiese della citt\u00e0 e della diocesi di Nard\u00f2, allestite in linea di massima secondo il criterio cronologico.\nMuseo della Preistoria di Nard\u00f2.\nAll'interno del Museo della Preistoria di Nard\u00f2, situato nell'ex convento di Sant'Antonio di Padova, \u00e8 possibile fruire di gran parte dei reperti provenienti dalle ricerche archeologiche condotte, a partire dai primi anni Sessanta del secolo scorso, presso tutte le grotte site nel Parco Naturale Regionale di Porto Selvaggio e Palude del Capitano.\nL'alta concentrazione di grotte frequentate dall'uomo nel corso del Paleolitico (grotte e ripari di Capelvenere, Marcello Zei, Torre dell\u2019Alto, Cavallo, Uluzzo C, Uluzzo, Bernardini e Serra Cicora A), rende il Parco un contesto unico per la ricchezza dei paesaggi e la storia dell'Uomo, che ora vengono studiati e raccontati all'interno del Museo. Tale ricchezza permette di affrontare temi riguardanti i cambiamenti climatici e la trasformazione dei paesaggi organizzati da Homo neanderthalensis prima e da Homo sapiens poi, a partire da almeno 150.000 anni fa. Nel museo si possono osservare, inoltre, una collezione di fauna marina del periodo Cretaceo (circa 70 - 75 milioni di anni fa), provenienti dai giacimenti fossiliferi di Nard\u00f2.\nLo spazio espositivo \u00e8 organizzato nelle seguenti sezioni:\nTra i reperti di maggiore rilievo il Museo conserva resti osteologici di \"Homo sapiens\" risalenti a circa 45.000 anni fa, i pi\u00f9 antichi fossili degli \u201cuomini anatomicamente moderni\u201d che si diffusero in tutto il continente europeo.\nMuseo della Civilt\u00e0 Contadina e delle Tradizioni Popolari - Nard\u00f2 Sparita.\nIl Museo presenta una raccolta di strumenti, attrezzi da lavoro, documenti fotografici, oggetti e arredi di una Nard\u00f2 antica.\nCinema.\nLa citt\u00e0 di Nard\u00f2 ha ospitato il set di alcuni film, tra i quali:\nCucina.\nLa cucina locale non si differenzia in modo significativo da quella del Salento.\nGeografia antropica.\nFrazioni.\nUna delle frazioni pi\u00f9 popolose del comune di Nard\u00f2 \u00e8 Santa Maria al Bagno.\nSanta Maria al Bagno.\nSanta Maria al Bagno \u00e8 situata sulla costa ionica a 8 m s.l.m. \u00c8 posizionata a sud-ovest del comune capoluogo e dista da esso 7,5\u00a0km. La frazione si sviluppa inizialmente come un piccolo borgo di pescatori abitato in seguito anche dai Messapi.\nNel 272 a.C., cadde, come tutto il Salento, sotto il controllo dei Romani che qui realizzarono il porto \"Emporium Nauna\", gli edifici termali con le vasche per i bagni. Nel XII secolo era presente l'importante dimora dei Cavalieri Teutonici costituita da un'abbazia e un grande monastero. Nel medioevo dopo ripetuti attacchi e saccheggi da parte di pirati e Saraceni venne progressivamente abbandonata. Nel XVI secolo, Carlo V d'Asburgo nell'ambito del programma di difesa delle coste, fece costruire la Torre del Fiume di Galatena. Dopo secoli di abbandono, sul finire del XIX secolo, cominciarono a sorgere residenze signorili, utilizzate soprattutto come residenze estive da parte delle famiglie nobili neretine, attrezzandola come localit\u00e0 balneare e di villeggiatura. Tra il 1943 e il 1947 Santa Maria al Bagno ospit\u00f2 oltre centomila Ebrei scampati ai campi di sterminio nazisti e in viaggio verso il nascente Stato di Israele.\nEconomia.\nNell'ambito dell'economia regionale i settori tradizionali dell'economia neretina sono:\nNel 2007, 2008, 2009, 2010 e 2019 la citt\u00e0 ha conseguito il riconoscimento delle cinque vele di Legambiente.\nInfrastrutture e trasporti.\nStrade.\nLe principali direttrici stradali di Nard\u00f2 sono:\nIl centro \u00e8 anche raggiungibile dalle strade provinciali interne:\nPiste.\nNei pressi della citt\u00e0 di Nard\u00f2 \u00e8 presente una pista per effettuare vari test su auto, moto e camion. Realizzata negli anni cinquanta come pista di collaudo della FIAT, \u00e8 oggi propriet\u00e0 del Gruppo Volkswagen. Viene utilizzata soprattutto per sperimentare nuove soluzioni, prove di durata, di velocit\u00e0 massima, di rumorosit\u00e0 e di consumo.\nLa pista principale ha una forma perfettamente circolare con un diametro di 4\u00a0km ed una circonferenza di 12,5\u00a0km, la carreggiata \u00e8 inclinata in modo da non rendere necessario l'uso del volante fino alla velocit\u00e0 di 240\u00a0km/h.\nAd essa si \u00e8 aggiunto, nel 2008, il tracciato handling lungo 6222 metri, con 16 curve.\nFerrovie.\nIl comune di Nard\u00f2 \u00e8 servito da due stazioni ferroviarie delle FSE (Ferrovie del Sud Est); la stazione Nard\u00f2 Citt\u00e0 e la stazione Nard\u00f2 Centrale che lo mettono in comunicazione con il Salento e con la stazione di Lecce, attraverso la quale si realizza l'interconnessione con la rete nazionale delle Ferrovie (RFI).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nLa citt\u00e0 \u00e8 gemellata con:\nSport.\nLa principale squadra di calcio della citt\u00e0 \u00e8 l'Associazione Calcio Nard\u00f2 , meglio nota come \"Nard\u00f2\", fondata nel 2014 grazie al rilevamento del titolo sportivo del Copertino. Il campo da gioco \u00e8 lo stadio comunale Giovanni Paolo II.\nNel comune hanno sede anche la societ\u00e0 di pallacanestro Next Pallacanestro \"Andrea Pasca\" Nard\u00f2 , che disputa il campionato di Serie A2. Sono anche presenti due societ\u00e0 di pallavolo Dream Team Volley Nard\u00f2 ed Esseti Pallavolo Nard\u00f2.\nSi svolgono inoltre varie attivit\u00e0 dilettantistiche: triathlon, softair, tennis e tennistavolo."}
{"id": "34487", "revid": "124459474", "url": "https://it.wikipedia.org/wiki?curid=34487", "title": "Novoli", "text": "N\u00f2voli (\"N\u00f2ule\" in dialetto salentino) \u00e8 un comune italiano di 7604 abitanti della provincia di Lecce in Puglia.\nSituato nel Salento, nella parte settentrionale della provincia di Lecce, nella Valle della Cupa, dista dal capoluogo ed \u00e8 quasi equidistante dal mare Ionio e dal mare Adriatico. Il comune \u00e8 inserito nel parco del Negroamaro e comprende anche parte della frazione di Villa Convento, condivisa con la citt\u00e0 capoluogo.\nGeografia fisica.\nTerritorio.\nIl territorio del comune di Novoli, che si estende su una superficie di , \u00e8 ai piedi del piccolo rilievo di \"Monte d'Oro\" sito a nord e rientra nella Valle della Cupa, una vasta depressione carsica che si estende intorno al capoluogo salentino e caratterizzata da terreni fertili e abbondanza di acqua facilmente reperibile grazie alla falda poco profonda. Si riscontra a nord un terreno calcareo, mentre a sud il terreno \u00e8 prevalentemente argilloso. L'agro novolese \u00e8 quasi complessivamente coltivato a oliveti e vigneti con i quali si producono eccellenti vini, primo fra tutti il Negroamaro.\nIl territorio comunale confina a nord con i comuni di Campi Salentina e Trepuzzi, a est con il comune di Lecce, a sud con i comuni di Arnesano e Carmiano, a ovest con il comune di Veglie.\nStoria.\nSecondo il filologo \"Rohlfs\" l'etimologia del nome deriverebbe dal latino \"Novulum\"-\"Novale\" (campo da arare). Pare che questo nome venisse usato da paesani e forestieri visto che il nome esatto del feudo era \"Santa Maria de Novis\".\nNon sono ancora chiare neanche le origini. Il villaggio sarebbe sorto intorno a tre antichissime chiese (S. Salvatore, S. Giovanni e S. Maria Madre di Dio) grazie agli abitanti del casale di \"Porziano\" che si trasferirono da una zona paludosa poco distante, e diedero al paese il nome di \"Santa Maria Nove\". Le testimonianze pi\u00f9 antiche della presenza dell'uomo sono quelle rinvenute nelle \"grotte di Cardamone\" (ossa fossili risalenti al Pleistocene superiore e selci scheggiate neolitiche) e in contrada \"Pietragrossa\" (menhir dell'et\u00e0 del bronzo). Al periodo magno-greco risalgono due tombe del VI secolo a.C. con relativo corredo. Tracce dell'epoca bizantina sono i resti dell'affresco presente nella chiesa dell'Immacolata che rappresenta la \"Madonna in trono con il Bambino\" con accanto la scritta in greco \"Madre di Dio\" databile al XV secolo.\nDal 1520 in compropriet\u00e0 e poi dal 1532 in propriet\u00e0 esclusiva il feudo pass\u00f2 sotto la casata dei \"Mattei\" e conobbe un periodo di splendore. La famiglia fece edificare il palazzo baronale e numerose chiese, fra le quali la Chiesa di Sant'Andrea Apostolo, la Chiesa di Sant'Antonio abate e la Chiesa di San Salvatore con una caratteristica forma ottagonale. Successivamente, dopo i Mattei, il feudo pass\u00f2 sotto il controllo dei Carignani fino al 1806 con l'abolizione della feudalit\u00e0.\nSimboli.\nDescrizione araldica dello stemma:\nFino all'Unit\u00e0 d'Italia lo stemma aveva un soggetto completamente diverso: la Madonna di Costantinopoli con Ges\u00f9 Bambino in grembo. La devozione mariana spiegherebbe anche l'origine del nome del paese, Santa Maria De Novis.\nMonumenti e luoghi d'interesse.\nArchitetture religiose.\nChiesa madre di Sant'Andrea Apostolo.\nLa chiesa madre di Sant'Andrea Apostolo fu eretta verso la met\u00e0 del XVI secolo per trasferire la Parrocchia di S. Maria de Novis dall'antica chiesa della Mater Dei, divenuta troppo piccola. Presenta una facciata in carparo divisa in due ordini da una trabeazione. Gli ordini, raccordati da volute che sorreggono le statue di due angeli, sono caratterizzati da sobrie linee architettoniche; l'ordine inferiore, movimentato da quattro alte lesene con capitelli ionici, ospita un ampio portale barocco inquadrato da due colonne doriche e sormontato dalla statua della Madonna col Bambino. L'interno, a croce latina, accoglie pregevoli altari in pietra leccese e tele ad olio di diversi pittori salentini. In posizione arretrata rispetto alla facciata, si erge il campanile a pianta quadrata a tre piani costruito nel XVIII secolo.\nChiesa della Madonna del Pane.\nLa chiesa della Madonna del Pane risale agli inizi del XVII secolo e fu edificata per meglio conservare l'immagine bizantina della \"Madonna\" posizionata su un muretto. La chiesa, originariamente dedicata alla \"Madonna di Costantinopoli\", presenta tre navate con volta a stella e custodisce l'antica immagine della \"Vergine\" sull'altare maggiore. Degli anni Trenta del Novecento \u00e8 la statua della Madonna del Pane; il simulacro venne realizzato dal cartapestaio \"Luigi Guacci\" dopo che l'antica statua fu distrutta nel 1929 da un incendio. Il culto per la Madonna del Pane comparve per la prima volta nel Settecento, in seguito a un evento miracoloso, e si diffuse maggiormente nel corso dell'Ottocento culminando con l'intitolazione della chiesa nel 1853.\nChiesa di Sant'Antonio Abate.\nLa chiesa di Sant'Antonio Abate, interamente realizzata in conci di calcarenite (\"tufo\"), risale alla prima met\u00e0 del XVII secolo. L'edificio sub\u00ec numerosi interventi di ampliamento e restauro; gli ultimi risalgono al 1885 e ne hanno determinato l'attuale fisionomia.\nLa facciata della chiesa, preceduta da una scalinata con annesso piazzale, presenta uno stile neoclassico scandito da quattro paraste con capitelli dorici sovrastate da un timpano triangolare nel mezzo del quale \u00e8 presente un orologio. Sul lato sinistro, in posizione arretrata rispetto alla facciata, vi \u00e8 un alto campanile che riprende le linee architettoniche del prospetto. L'interno, al quale si accede da un portale riparato da un piccolo tamburo in legno al di sopra del quale \u00e8 posto l'organo e la cantoria, \u00e8 costituito da una navata centrale e da due navate laterali con tre altari per parte. Gli altari, tutti in marmo, sono dedicati a San Luigi, alla Madonna di Pompei, al SS. Crocifisso (sul lato destro), ai Santi Medici, a Santa Lucia e alla Madonna Addolorata (sul lato sinistro). Le due navate si prolungano in due cappelle dedicate a Sant'Antonio Abate e al SS. Sacramento.\nLa navata centrale \u00e8 illuminata da sei finestroni con vetri policromi martellati, sostenuti da telai in ferro. Sul transetto risponde una cupola circolare con otto finestroni nel tiburio e otto finestrini nella lanterna, che danno luce all'edificio si procura un foio.\nChiesa dell'Immacolata.\nLa chiesa dell'Immacolata, gi\u00e0 della Mater Dei, \u00e8 la prima chiesa di Novoli e di conseguenza fu anche la prima sede parrocchiale. Presenta un semplice prospetto a capanna terminante con una croce. Il portale d'ingresso, inquadrato da una cornice con architrave, \u00e8 sormontato da due mensole che sorreggono un piccolo rosone.\nL'interno, ad unica navata con volta a crociera, \u00e8 dotato di un'abside semicircolare separata dall'aula da una balaustra in marmo bicromo. L'abside, caratterizzata da due nicchie ospitanti due statue, accoglie l'importante affresco bizantineggiante della Vergine Odigitria rinvenuto nel 1865. L'immagine, databile ai primi decenni del XIV secolo, rappresenta la \"Madonna col Bambino\" con ai lati i monogrammi in lingua greca \"MP\" e \"OY\" ai lati del volto di Maria, e \"IC\" e \"XC\" a destra del Bambino. Resti di un altro affresco bizantino raffigurano la \"Vergine\" e un \"angelo\" e dovevano probabilmente raffigurare la scena dell'Annunciazione. Recenti studi hanno espresso una nuova teoria d'interpretazione, basata sullo studio delle figure dal punto di vista iconografico e teologico. Secondo tale teoria, sostenuta dallo storico locale Antonio Politi, l'affresco raffigurerebbe la \"Madonna del Risorto\" in dialetto locale \"della Cut\u00f9ra\". La venerazione della Vergine sotto questo titolo, \u00e8 comune ad altre localit\u00e0 salentine dove era praticato il culto greco-bizantino. Sulle pareti del presbiterio sono distribuiti altri quattro affreschi datati 1618.\nLa chiesa era dotata di \"coemeterium\" sotterraneo, ossia di un sepolcro nel quale erano seppelliti i corpi di alcuni monaci.\nChiesa di San Salvatore.\nLa chiesa di San Salvatore, venne edificata negli anni Trenta del XVI secolo per volere del gesuita Bernardino Realino su un'antica struttura bizantina dedicata alla Madonna Allattante, il cui affresco, scoperto nel 1999 da Elvino Politi dietro l'altare maggiore della chiesa, data la presenza di un primo insediamento cultuale all'inizio del X sec. Il tempio ha un'insolita pianta ottagonale; sul portale d'ingresso, sormontato da una croce, \u00e8 presente la scritta latina \"Hoc sacellum/Salvatori et Maria/Gratiarum [...]/Dicatum\". L'interno, caratterizzato da una copertura con \"volta a ombrello\" che rimanda alla soluzione adottata nell'abside della Basilica di Santa Croce a Lecce, custodisce un elaborato altare lapideo del 1702, opera dello scultore leccese Giuseppe Cino. La caratteristica volta della chiesa fa ipotizzare che l'edificio venne realizzato dalla scuola dell'architetto-scultore leccese Gabriele Riccardi.\nChiesa e Convento dei Padri Passionisti.\nLa chiesa e il Convento dei Padri Passionisti furono costruiti per ospitare la comunit\u00e0 passionista, voluta a Novoli dall'arciprete Oronzo De Matteis nella seconda met\u00e0 del XIX secolo. La prima pietra per l'edificazione del convento fu posta nel dicembre del 1887 e alcuni anni dopo furono avviati i lavori per la costruzione della chiesa dedicata al \"Cuore Immacolato di Maria\". La chiesa presenta uno stile neogotico, particolarmente esaltato nella facciata dominata dal portale inquadrato da un protiro, dalle guglie e dal finestrone circolare ornato di membrature ed intrecci di archi polilobati.L'interno \u00e8 ad un'unica navata con tre arcate per lato ospitanti altari in marmo policromo. Ha subito numerosi interventi nel corso degli anni che ne hanno modificato l'aspetto, in particolare quello dell'abside.\nArchitetture civili.\nPalazzo Baronale.\nEdificato agli inizi del XVI secolo dai baroni Mattei, l'edificio divenne sede di una ricca biblioteca ad opera di Alessandro Mattei II, noto come \"grande umanista e mecenate\", il quale ospit\u00f2 nel Palazzo Baronale il filosofo e medico di Leverano Girolamo Marciano, che si serv\u00ec della Biblioteca del Conte (\"ricchissima di tanti libri che non ha pari nella provincia\") per completare la sua \"Descrizione di Terra d'Otranto\".\nVerso la met\u00e0 del Seicento il palazzo fu ampliato e modificato, mentre le ultime trasformazioni furono volute dall'ultimo dei discendenti del Casato Mattei (il pronipote Alessandro III) che fece costruire nel 1700 una passeggiata scoperta nel cortile e la fontana opera di Giuseppe Cino (tuttora visibile all'interno del palazzo, al piano superiore). All'interno del castello, infine, sono rimasti agli angoli di una sala, alcuni stemmi di famiglie che vi hanno soggiornato: Della Torre, Pepoli, Malvezzi. Il quarto \u00e8 andato perduto.\nTeatro comunale.\nNella prima met\u00e0 dell'Ottocento Novoli coltiv\u00f2 grande interesse e passione per il teatro; fu edificato cos\u00ec il Teatro Comunale (Novoli) che nacque come teatro popolare. L'edificio fu costruito a ridosso del palazzo baronale e fu inaugurato nel 1891 dalla compagnia Almirante. Finiti i lavori il teatro di Novoli rappresentava il primo ed unico esempio nel Salento di edificio ad emiciclo con ordini di due palchi in legno, un palcoscenico con 4 camerini per gli attori; inoltre aveva pareti e soffitto riccamente decorati da artisti del tempo. Negli anni settanta del secolo scorso per evitare che il teatro fosse raso al suolo per creare un parcheggio, secondo le intenzioni di alcuni degli allora amministratori locali, il sovrintendente onorario dei beni culturali, dottor Salvatore (Ugo) De Luca, richiese ed ottenne dalla Sovraintendenza dei Beni Culturali competente il vincolo della preziosa struttura.\nSiti archeologici.\nMenhir Pietragrossa.\nSecondo il \"Palumbo\" il menhir () ha dato il nome alla contrada dove \u00e8 collocato. Si eleva a in altezza e presenta una superficie notevolmente corrosa. Un foro passante di di diametro \u00e8 visibile sul lato S.\nSociet\u00e0.\nEtnie e minoranze straniere.\nAl 31 dicembre 2017 a Novoli risultano residenti 280 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Novoli \u00e8 il dialetto salentino nella sua variante centrale che corrisponde al dialetto leccese. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nReligione.\nNovoli appartiene all'arcidiocesi di Lecce. Fa parte della vicaria di Monteroni di Lecce ed \u00e8 sede dell'omonima unit\u00e0 pastorale formata dalle tre parrocchie del paese (Sant'Andrea Apostolo, Sant'Antonio Abate, Maria Santissima del Pane) e dalla parrocchia di Villa Convento (Santa Maria delle Grazie).\nCultura.\nIstruzione.\nScuole.\nHanno sede a Novoli quattro scuole dell'infanzia, di cui due private paritarie; due scuole primarie, di cui una privata paritaria; una scuola secondaria di primo grado.\nEventi.\nSant'Antonio abate e la Notte della F\u00f2cara.\nI festeggiamenti risalgono intorno all'anno mille, in epoca bizantina. Il culto per i Santi orientali fu probabilmente importato dai monaci orientali in fuga dalla lotta iconoclastica. Questo \u00e8 testimoniato anche dall'affresco posto nella Chiesa dell'Immacolata, la pi\u00f9 antica, che raffigura la Madonna di Costantinopoli.\nSant'Antonio abate divenne protettore della citt\u00e0 nel 1644 su volont\u00e0 del popolo che nel frattempo edific\u00f2, con le proprie offerte, una nuova chiesa in onore del santo.\nI festeggiamenti in onore di Sant'Antonio abate iniziano il 6 gennaio con una solenne cerimonia e terminano il 18 gennaio con la cosiddetta \"Festa dei Paesani\". Simbolo della festa e di Novoli \u00e8 la F\u00f2cara, un enorme fal\u00f2 di tralci di vite che pu\u00f2 raggiungere i 25 metri di altezza, unica nel suo genere in Italia e forse una delle pi\u00f9 grandi in Europa. La f\u00f2cara viene accesa con un magnifico spettacolo di fuochi d'artificio la sera del 16 gennaio dopo la processione per le vie del paese. L'evento con il passare degli anni ha attratto l'intero Salento e non solo. L'edizione 2008 \u00e8 stata trasmessa in diretta da 5 televisioni regionali tra le quali Telenorba e da Puglia Channel, inoltre si stima che gli spettatori presenti a Novoli erano circa . Intorno alla focara sono nate decine e decine di iniziative che riguardano l'arte, la cultura, l'enogastronomia, presentazioni di libri e proiezioni video, rassegne di fuochi pirotecnici, artistiche esposizioni di luminarie; tanto da fare della \" Notte del Fuoco\" l'evento clou dell'inverno salentino. Inoltre durante i tre giorni di festeggiamenti si tengono numerosi convegni, iniziative e soprattutto concerti che richiamano l'intero Salento a Novoli grazie anche ai treni speciali che raggiungono il paese dall'intero sud d'Italia, immancabili le centinaia di bancarelle e gli artisti di strada che si esibiscono nelle piazze attraendo tanta gente. L'evento \u00e8 stato seguito anche dalla National Geographic che ne ha fatto un documentario. La \"f\u00f2cara\" rimanda al fuoco, al quale Sant'Antonio abate \u00e8 inscindibilmente legato, secondo riti e tradizioni antichissime. Il 17 gennaio \u00e8 \"il giorno dei numeri unici novolesi\", i giornali umoristici locali, \"Le Fasciddre te la F\u00f2cara\" e \"Sant'Antonio e L'Artieri \", i quali sono giunti rispettivamente alla 41\u00aa e alla 40\u00aa edizione e costituiscono le fonti di importanti informazioni sul culto, sulle tradizioni, sul folklore e sulla devozione verso il \"santo del fuoco\". Il 18 gennaio invece \u00e8 la cosiddetta festa te li paesani, giorno in cui i novolesi, liberi dalla massa di visitatori e pellegrini, si godono gli ultimi momenti della festa. In tale occasione ricorre anche la celebre \"sagra te lu puercu\" che risale ai tempi in cui un maiale, scelto tra quelli allevati dai popolani e chiamato familiarmente \"Lu Nt\u00f9nieggiu\", veniva lasciato libero di scorrazzare per le vie del paese e addirittura ben accolto nelle case.\nL'origine della f\u00f2cara \u00e8 da far risalire intorno al secolo XV, quando ci fu una presenza veneziana a Novoli che esercitava il commercio sulla produzione locale di vino, olio e bambagia e gestiva di un centro di allevamento di cavalli. Di anno in anno i costruttori della \"f\u00f2cara\" si impegnano a variarne la forma, dotandola a volte di un varco centrale, \"la galleria\", che poi \u00e8 attraversata dal Santo in processione. Nella \"f\u00f2cara\" novolese convergono antichissimi comportamenti rituali popolari e sicuramente \u00e8 un rimando di arcaici riti propiziatori pagani. Era consuetudine prendere i tizzoni della focara, che alimentavano le \"bracera\" (braciere), e ancora oggi si raccolgono le ceneri che vengono sparse per i campi.\nDi grande importanza sono anche la processione e la benedizione degli animali, di cui il Santo \u00e8 protettore.\nSummer Fest-Estate Novolese.\nSi tratta della rassegna che chiude l'estate novolese. Si svolge tra l'ultima settimana d'agosto e la prima di settembre e dura circa quindici giorni. L'evento propone vari appuntamenti che vanno dai tornei sportivi (pallavolo, calcio, tennis, basket, burraco, danza, tiro con arco, karate) ai momenti di spettacolo (cabaret, danza, musica classica e contemporanea) e ai concerti live sia di band emergenti e sia di rinomati gruppi musicali.\nStracittadina Novolese.\nGara podistica nazionale che si svolge solitamente gli ultimi giorni di ottobre. Un appuntamento tradizionale che va avanti da vent'anni, rinomato ed apprezzato dagli \"addetti ai lavori\" vista la grossa partecipazione di atleti e gruppi sportivi provenienti da ogni parte d'Italia. La manifestazione podistica \u00e8 patrocinata da FIDAL e CONI, dai comuni di Novoli e Carmiano, della Regione Puglia e della Provincia di Lecce.\nFesta patronale Maria Ss. del Pane.\n\u00c8 la festa patronale dell'estate, celebrata la terza domenica di luglio di ogni anno; anche i festeggiamenti in onore di Maria Ss. del Pane sono patrocinati dalla Regione Puglia, dalla Provincia di Lecce e dell'Unione dei Comuni Nord Salento. Si tratta di una festa antica (nel 2007, infatti, si \u00e8 festeggiato il terzo centenario del miracolo della Ss. Madonna del Pane a Novoli) ed anche molto sentita dai novolesi, legati alla Vergine del Pane che salv\u00f2, secondo la leggenda, la comunit\u00e0 da una grave epidemia nel 1707. Gli allestimenti per l'occasione sono molto vari: dallo spettacolo (cabaret e musical) alla musica live, senza dimenticare gli aspetti religiosi, quelli culturali, quelli folkloristici tipici della tradizione popolare (luminarie, raduni di concerti bandistici, degustazioni di prodotti tipici locali).\nEconomia.\nNell'ambito dell'economia regionale i settori tradizionali dell'economia di Novoli sono la produzione di vini pregiati e il commercio del tessile. Sono presenti industrie della lavorazione del legno.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne: \"SP 4 Campi Salentina-Novoli-Villa Convento-Lecce\", \"SP 4a Novoli-Salice Salentino\", \"SP 13 Novoli-Carmiano\", \"SP 15 Veglie-Novoli-Trepuzzi\".\nFerrovie.\nLa cittadina \u00e8 servita da una stazione ferroviaria posta sulla linea Martina Franca-Lecce delle Ferrovie del Sud Est. \u00c8 inoltre capolinea della linea Novoli-Gagliano del Capo.\nSport.\nCalcio.\nLa principale squadra di calcio della citt\u00e0 \u00e8 l\"A.S.D. Novoli Calcio\" che milita nel girone unico pugliese di Promozione. Il Novoli Calcio ha disputato nella sua lunga storia sette campionati semiprofessionistici di serie D, dalla stagione 1964/65 alla stagione 1970/71. Lo stadio Comunale \"Toto Cezzi\" nel 1966 ha ospitato un'amichevole storica tra l'AC Milan e l\"'AS Novoli\" davanti a pi\u00f9 di spettatori. \nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34488", "revid": "144796", "url": "https://it.wikipedia.org/wiki?curid=34488", "title": "Santa Maria di Leuca", "text": "Santa Maria di Leuca (\"L\u00e8viche\" in dialetto salentino, \"\u039b\u03b5\u03c5\u03ba\u03ac\" in greco) \u00e8 una frazione di abitanti del comune di Castrignano del Capo, in provincia di Lecce, nel Salento meridionale. \nRinomata localit\u00e0 turistica, \u00e8 il centro abitato posto pi\u00f9 a sud dell'intera provincia; dista 83 km dal suo capoluogo, se lo si raggiunge tramite la Strada statale 274 Salentina Meridionale che continua nella S.S. 101, oppure 70\u00a0km percorrendo la Strada statale 275 di Santa Maria di Leuca che prosegue nella S.S. 16.\nOrigini del nome.\n\"Leuca\" \u00e8 un nome che deriva dal greco \u03bb\u03b5\u03c5\u03ba\u03cc\u03c2 (\"leuk\u00f3s\"), cio\u00e8 \"bianco\", ed \u00e8 comune ad altri toponimi quali L\u00e8ucade, isola greca. Secondo Strabone, promontorio originariamente denominato con il nome greco \u03c4\u03b1 \u039b\u03b5\u03c5\u03ba\u03ac (\"ta Leuk\u00e1\", le Bianche), probabilmente per le bianche rocce perpendicolari sul mare. Da qui il nome di una pianta rarissima, presente solo in questa zona, detta Fiordaliso del Capo di Leuca (\"Centaurea leucadea\" Lacaita) (cfr. S. Pignatti, Flora d'Italia, Edagricole, 2018, vol. 3, p. 996).\nStoria.\nIn passato era amministrativamente divisa fra il comune di Gagliano del Capo, per la parte dove \u00e8 ubicato il Santuario di Santa Maria de Finibus Terrae, e il comune di Castrignano del Capo, per la parte compresa tra punta Ristola e Punta Meliso. La vicenda legale tra i comuni di Castrignano del Capo e Gagliano del Capo, conclusasi dopo 83 anni, ha stabilito che Leuca ricade interamente nel comune di Castrignano del Capo.\nPi\u00f9 precisamente si intende per Santa Maria di Leuca la zona sopra il promontorio su cui si trovano la Basilica e il faro (che con la sua altezza di 48,60 metri e la sua collocazione a 102 metri sul livello del mare \u00e8 uno dei pi\u00f9 importanti d'Italia), mentre la Marina di Leuca \u00e8 situata pi\u00f9 in basso ed \u00e8 compresa tra punta M\u00e8liso a est, posta ai piedi del promontorio, e punta Ristola a ovest, estremo lembo meridionale del Salento.\nNonostante l'estremo tacco d'Italia sia identificabile con Punta Ristola, Punta M\u00e8liso (probabilmente per l'importanza che le deriva dal sovrastante faro) chiude convenzionalmente, insieme a Punta Alice in Calabria, il Golfo di Taranto.\nSempre a punta M\u00e8liso viene posto, secondo una convenzione nautica, il punto di separazione fra la costa adriatica (a est) e la costa ionica (a ovest). Si tratta comunque di semplificazioni di comodo che prevedono, quale linea di demarcazione fra le acque del Mar Adriatico e del Mar Ionio, un determinato parallelo: in questo caso il parallelo 39\u00b047'N (che passa 50 metri pi\u00f9 a nord di punta M\u00e8liso), ma un'altra convenzione nautica, ad esempio, utilizza il parallelo 40\u00b0N.\nMa, al di l\u00e0 delle convenzioni, il fatto che da Santa Maria di Leuca sia talora visibile, in determinate condizioni, una linea di separazione longitudinale, ben distinguibile cromaticamente (dovuta in realt\u00e0 all'incontro fra le correnti provenienti dal Golfo di Taranto e quelle dal Canale d'Otranto), ha da sempre suggerito alla fantasia popolare un confine \"fisico\" fra i due mari.\nDall'ottobre 2006 il territorio di Santa Maria di Leuca rientra nel Parco Costa Otranto - Santa Maria di Leuca e Bosco di Tricase istituito dalla Regione Puglia allo scopo di salvaguardare la costa orientale del Salento, ricca di pregiati beni architettonici e di importanti specie animali e vegetali.\nPoco fuori Punta Ristola, a 85 metri sotto il livello del mare, giace lo scafo del sommergibile oceanico italiano \"Pietro Micca\", affondato durante la seconda guerra mondiale col suo equipaggio di 58 marinai.\nUna famosa leggenda narra che Santa Maria di Leuca (o forse Porto Badisco, ma pi\u00f9 probabilmente Castro) sarebbe stata il primo approdo di Enea. \nSuccessivamente sarebbe qui approdato San Pietro, il quale, arrivato dalla Palestina, inizi\u00f2 la sua opera di evangelizzazione, per poi giungere a Roma. Il passaggio di San Pietro \u00e8 anche celebrato dalla colonna corinzia del 1694 eretta sul piazzale della Basilica, recentemente ristrutturata.\nUna scalinata di 296 gradini collega la Basilica al sottostante porto facendo da cornice alla cascata monumentale dell'Acquedotto Pugliese che, terminando a Leuca, sfocia in mare.\nLe visite dei Papi a Leuca.\nNel corso della storia, diverse sono state le visite dei papi a Santa Maria di Leuca.\nNell'anno 343 papa Giulio I (337-352) si rec\u00f2 a Leuca per consacrare il santuario locale; la circostanza \u00e8 ricordata da una lapide apposta sull'ingresso della Basilica.\nNell'anno 710 papa Costantino (708-715) fu di passaggio a Santa Maria di Leuca dopo la sosta a Otranto.\nIl 14 giugno 2008, sul piazzale antistante la Basilica, ha celebrato la messa papa Benedetto XVI, atterrato in elicottero a Punta Ristola e giunto al santuario \"de Finibus Terrae\", dove ha presieduto la messa.\nNel 2009 fu inaugurata una statua di Bronzo di Benedetto XVI collocata nell'area del piazzale dove Benedetto XVI ha celebrato la Santa Messa. L'opera, voluta dal rettore-parroco della basilica, monsignor Giuseppe Stendardo, \u00e8 stata realizzata e donata dalla fonderia artistica \"Cubro\", di Novate Milanese. Subito dopo \u00e8 stata scoperta la targa in marmo collocata sulla facciata della Basilica.\nIl clima.\nIl clima \u00e8 mediterraneo, mitigato dalla presenza del mare. Gli inverni sono tiepidi e abbastanza piovosi, le temperature medie giornaliere di gennaio e febbraio si mantengono attorno ai +10 \u00b0C, con minime medie sui +7/+8 \u00b0C e massime comprese tra +12 e +13 \u00b0C. Le brinate sono molto sporadiche e comunque di lieve intensit\u00e0, le nevicate sono del tutto inusuali. D'estate la temperatura aumenta notevolmente fino a raggiungere valori medi di +24/+25 \u00b0C tra luglio ed agosto, con minime medie di circa +20 \u00b0C e massime di +28/+29 \u00b0C, spesso abbinate a tassi di umidit\u00e0 molto alti che possono provocare condizioni di afa che per\u00f2 sono quasi sempre stemperate dalle brezze diurne. Temperature pi\u00f9 alte, fino a +35 \u00b0C e talvolta oltre, sono possibili in occasioni di forti ondate di calore africano che, se abbinate a venti di scirocco, portano condizioni di clima torrido. Il clima di Leuca \u00e8 comunque ventilato, gradevole, con scarse precipitazioni e cieli quasi sempre sereni per gran parte dell'anno. A Leuca si trova una delle varie sedi italiane dell'Aeronautica Militare, che quotidianamente effettua previsioni meteorologiche.\nMonumenti e luoghi di interesse.\nBasilica di Santa Maria \"de finibus terrae\".\nSi tramanda che san Pietro in viaggio per Roma fece tappa a Leuca e da allora il tempio dedicato alla dea Minerva, posto sul promontorio japigeo, divent\u00f2 un luogo di culto cristiano e uno dei principali centri di pellegrinaggio dell'et\u00e0 antica e medievale.\nLa devozione dei fedeli verso la Madonna di Leuca ha origine antica: si parla di un grande miracolo che avrebbe salvato i pescatori il 13 aprile del 365 da una burrasca.\nL'attuale struttura fortificata della chiesa venne costruita tra il 1720 e il 1755 da monsignor Giovanni Giannelli per resistere ai numerosi e ripetuti attacchi da parte dei predatori turchi e saraceni.\nDal 7 ottobre 1990 il santuario \u00e8 stato eletto a Basilica minore.\nL'interno del santuario \u00e8 a unica navata con sei altari laterali. Sull'altar maggiore \u00e8 collocato il dipinto della \"Madonna con Bambino\" detto \"Madonna \"de finibus terrae\", di Jacopo Palma il Giovane. Tra gli altri dipinti presenti nella chiesa sono quelli del pittore Francesco Saverio Mercaldi (\"San Francesco da Paola\", datato al 1898 e il \"Trittico della Confessione\"). Su un lato si trova un organo, da poco restaurato, datato al 1885.\nAll'interno della chiesa, sul lato destro dell'ingresso, un grosso masso monolitico \u00e8 noto come \"Ara a Minerva\", testimonianza del culto pagano nel luogo. Sul lato sinistro, \u00e8 posta una targa in bronzo a commemorazione dell'equipaggio dell'incrociatore francese \"L\u00e9on Gambetta\", affondato al largo di Leuca la notte del 26 aprile 1915 con circa 700 uomini.\nNel 2000 sui tre ingressi sono state realizzate porte in bronzo, opera dello scultore Armando Marrocco (\"Janua Coeli\" il portale centrale, \"Esodo\" il portale di destra e \"Stella Maris\" il portale di sinistra. Nei pressi della chiesa \u00e8 stata inoltre costruita una sala per conferenze e una sede museale che ospita opere di artisti contemporanei.\nNel piazzale antistante la basilica, il 21 ottobre del 1901 venne eretta una croce monumentale con quattro iscrizioni.\nSul viale che conduce alla basilica tra gli alberi della pineta, si trova la \"Croce pietrina\", in ricordo del passaggio di san Pietro.\nDue rampe di scale ognuna di 296 gradini collegano il santuario con il porto vecchio. Vennero costruite nel periodo fascista in occasione delle opere terminali dell'acquedotto. Le due scalinate sono separate da una cascata artificiale aperta solo in occasioni particolari. A piedi delle scale si eleva la \"colonna romana\" del 1939.\nMuseo Vito Mele.\nAllestito in locali adiacenti al santuario, il Museo presenta una suggestiva raccolta di scultura e di pittura contemporanea.\nChiesa di Cristo Re.\nSi trova nel centro della marina di Leuca. I lavori di costruzione iniziarono nel 1896 su progetto dell'ingegnere Pasquale Ruggieri. L'apertura ai fedeli e al pubblico avvenne per\u00f2, solo 40 anni dopo nel 1935. Realizzata in carparo, \u00e8 in stile romanico e gotico. L'interno si divide in tre navate. Molto bello il pavimento in mosaico, completato nel 1934, e il rosone della facciata principale. I grandi finestroni delle navate laterali recano i nomi e gli stemmi delle famiglie nobili che parteciparono alla costruzione della chiesa.\nLe ville ottocentesche.\nLeuca \u00e8 una localit\u00e0 turistica famosa soprattutto per le ville ottocentesche, costruite secondo vari stili per la maggior parte dagli architetti Ruggieri e Rossi. Verso la fine del XIX secolo si contavano per la precisione 43 ville, molte delle quali oggi sono in disuso o appaiono profondamente trasformate rispetto al passato.\nInfatti, durante la II guerra mondiale, a molte ville furono sottratti gli elementi decorativi metallici (balaustre, ringhiere, ecc.) necessari per la produzione di armi; inoltre nello stesso periodo quasi tutte le ville furono requisite ai proprietari e utilizzate per l'accoglienza agli sfollati. Alcune subirono gravi danni e, alla fine della guerra, furono ristrutturate in maniera tanto radicale da essere spesso rovinate. Altre ville sono andate in disuso, mentre solo alcune conservano ancora l'aspetto originario, sia esterno sia interno.\nTra le ville meglio conservate e che pi\u00f9 caratterizzano il luogo si ricordano:\nNonostante le diverse caratteristiche architettoniche, gli elementi che in ogni villa non potevano mancare erano:\nA seguito delle varie ristrutturazioni questi elementi nella maggior parte dei casi sono stati trasformati tanto da essere attualmente poco o per niente riconoscibili.\nCaratteristica di alcune di queste dimore (soprattutto quelle prospicienti il lungomare) era, inoltre, di avere sulla scogliera dei \"capanni\", alcuni in muratura e altri in legno, detti \"bagnarole\", che nascondevano alla vista del popolo le signore mentre godevano dei bagni nei mesi estivi. Ogni bagnarola apparteneva ad una villa, di cui ne riportava lo stile o, soprattutto, i colori. Oggi le bagnarole in legno sono state completamente eliminate, mentre tra quelle in muratura ne rimangono solo un paio, ma in disuso.\nLa Torre dell'Omomorto.\nLa Torre dell'Uomo Morto o Torre dell'Omomorto \u00e8 una delle centinaia di torri che si trovano con cadenza regolare lungo tutta la fascia costiera salentina. Oltre che come elementi di difesa, tali torri servivano soprattutto ad avvistare l'eventuale presenza e avvicinamento delle navi dei Turchi, che per lungo tempo hanno invaso Otranto e altre aree della penisola salentina, e a dare l'allarme verso l'entroterra attraverso segnali luminosi che venivano immediatamente trasmessi da una torre a quella successiva.\nLa Torre dell'Uomo Morto si trova all'inizio del Lungomare Cristoforo Colombo e risale al XVI secolo ad opera di Andrea Gonzaga. Possiede base troncoconica e sopra il cordolo si sviluppa cilindrica con terrazzo dotato di merloni per la postazione delle artiglierie. Viene comunemente assegnata al genere delle torri \"a martello\", ma ha una peculiarit\u00e0: al posto della cannoneria, alla base, si trova una porta.\nLa denominazione \"Uomo Morto\" \u00e8 dovuta ad alcune ossa umane ritrovate al suo interno. Sfortunatamente \u00e8 in degrado e non ci sono lavori di ristrutturazione in corso.\nIl faro di Leuca.\nIl faro di Santa Maria di Leuca \u00e8 situato sulla Punta Meliso. Fu progettato dall'ingegner Achille Rossi su commissione del Genio civile, con macchina a luce fissa variata a splendori 30\u00a0cm in 30 secondi. Attivato per la prima volta il 6 settembre 1866, \u00e8 alto 48,60 m dalla base e si trova a 102 m sul livello del mare. Emette tre fasci di luce che, in particolari condizioni meteorologiche, sono visibili a oltre 40\u00a0km. Con una scala a chiocciola di 254 gradini si pu\u00f2 salire alla gabbia dell'apparato di proiezione.\nNel 1937 l'alimentazione del faro, che fino a quel momento era a petrolio, fu trasformata a energia elettrica. La lanterna originale venne costruita a Parigi e sostituita pi\u00f9 volte (1941 e 1954) insieme all'apparato rotatorio. Attualmente il guardiano del faro \u00e8 Antonio Maggio, che inizi\u00f2 il suo lavoro come il pi\u00f9 giovane dei fanalisti. Precedentemente il faro era sotto la custodia di Francesco Ferrari, che ne fu il guardiano dal 1971 sino al 1996.\nLa Cascata Monumentale.\nLa cascata costituisce il punto terminale dell'Acquedotto Pugliese.\nLa costruzione dell'opera inizi\u00f2 nel 1906, poi, all'inizio della prima guerra mondiale, i lavori si fermarono e furono ripresi solo dopo la conclusione della guerra. Quindi l'Acquedotto Pugliese giunse a Leuca nel 1939, anno in cui l'opera fu completata.\nLa monumentale scalinata e la colonna romana che ne segna il termine furono inviate da Roma, la colonna fu un omaggio di Benito Mussolini in persona per celebrare il compiersi di un\u2019opera d\u2019ardua fattura, qual\u2019era l\u2019intero acquedotto pugliese a quei tempi, tutt\u2019ora fulgido esempio di alta ingegneria idraulica in Europa. Lo stile romano della colonna serviva a ricordare e collegare l\u2019impresa della costruzione dell\u2019acquedotto pugliese con i celebri acquedotti romani.\nDa maggio 2015 \u00e8 dotata di un impianto di illuminazione artistica.\nGrotte.\nLe Grotte di Levante.\nAllontanandosi da Leuca verso il territorio di Gagliano del Capo si possono incontrare altre grotte, in ordine sparso, delle Capeddhe, di Musconovo, della Totola fino ad arrivare alla suggestiva grotta grande del Ciolo, nei pressi dell'omonima insenatura.\nTradizioni locali.\nIl 15 agosto di ogni anno si festeggia la Madonna di Santa Maria di Leuca. La statua della Madonna, dopo essere stata trasferita dal Santuario alla Chiesa del Cristo Re il giorno prima nella manifestazione detta \"l'intorciata\", viene portata in processione per tutto il paese alla presenza del Vescovo e delle autorit\u00e0 civili e militari, fino ad arrivare al porto. Qui viene imbarcata su una paranza di pescatori, precedentemente estratta a sorte e addobbata a festa per l'occasione, e viene seguita in processione da tutte le altre paranze e da centinaia di natanti privati. Giunta nei pressi della marina di San Gregorio, sempre via mare ritorna a Leuca, dove nuovamente viene ricollocata nella chiesa del Cristo Re e poi trasferita nuovamente nel Santuario.\nLa festa si conclude intorno a mezzanotte con lo spettacolo pirotecnico. La devozione verso la Madonna di Leuca \u00e8 dovuta al fatto che \u00e8 considerata la protettrice dei pescatori in base a un episodio avvenuto nel XVI secolo. Si racconta infatti che una terribile bufera mise in pericolo le barche dei pescatori e la stessa Leuca, e che per intercessione della Madonna i pescatori e gli abitanti di Leuca ottennero la fine della burrasca e la salvezza delle barche.\nIn una domenica di maggio, stabilita di volta in volta ogni anno, si svolge \"Ville in festa\", manifestazione in cui le ville ottocentesche vengono aperte al pubblico e ne vengono illustrate le caratteristiche storiche ed architettoniche ai visitatori. Il percorso guidato prevede all'interno di ogni villa la degustazione di specialit\u00e0 enogastronomiche o l'esposizione di composizioni floro-vivaicole. L'accesso alle ville, comunque gratuito, \u00e8 regolato dai proprietari, i quali decidono di far visitare solo i parchi o anche gli interni.\nFino agli anni '20 era tradizione quella di uscire in mare la notte di San Nicola portando con s\u00e9 i cani randagi presenti in citt\u00e0. Tutti gli animali che riuscivano a tornare a riva venivano adottati dai bambini del paese. L'avvento del fascismo ha portato a un rapido abbandono di questa suggestiva quanto discutibile pratica, considerata poco decorosa e inadatta a una nazione proiettata verso la modernit\u00e0."}
{"id": "34504", "revid": "22475", "url": "https://it.wikipedia.org/wiki?curid=34504", "title": "Salento (comune italiano)", "text": "Salento \u00e8 un comune italiano di abitanti della provincia di Salerno in Campania.\nGeografia fisica.\nMorfologia.\nLe zone che circondano l'abitato hanno una copertura quasi esclusiva di piante di ulivo del tipo Salella che prende il nome dal luogo di origine.\nClima.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C; quella del mese pi\u00f9 caldo, agosto, \u00e8 di +25,7\u00a0\u00b0C.\nStoria.\nAnticamente il paese si chiamava \u201cSala di Gioi\u201d (un secondo piccolo centro, \u201cSalella di Gioi\u201d, adiacente a Sala di Gioi rimane disabitato con la peste del 1656) ed era un piccolo casale agricolo della dipendenza longobarda dello Stato di Gioi. Fino all'VIII secolo d.C. il centro presenta uno scarso popolamento, solo con gli insediamenti dei monaci italo-greci, con la conseguente colonizzazione agricola di vaste aree dell'agro comunale, si avr\u00e0 una vera e propria crescita urbanistica. I primi lignaggi italo-greci che si insediano nel centro giungono tra VIII e X secolo dal cenobio basiliano di Pattano; seguono il percorso del torrente Fiumicello e si insediano nella zona denominata San Basilio e Santa Veneranda.\nIl quartiere pi\u00f9 antico fondato dai basiliani \u00e8 collocato nel centro storico del comune. Il lignaggio fondatore dei De Marco fonda il primo quartiere intorno alla chiesa di Santa Maria, gemellando l'omonima chiesa della badia di Pattano (anche se prime notizie di fonti notarili del centro iniziano a partire dal 1043).\nIl centro urbano acquisisce l'attuale forma urbis nel corso del Settecento, quando la nuova direttrice del paese segue un percorso diverso dai vecchi insediamenti basiliani. Viene costruito un nuovo quartiere caratterizzato dalla presenza delle dimore della nuova \u00e9lite borghese (case palazziate) che partendo dalla costruzione del palazzo baronale (Degni-Bammacaro) dei primi decenni del Settecento (collocato al nuovo ingresso del paese), vede poi la costruzione di altre dimore delle famiglie Palazzo, Scarpa, Sollazzo, Parrillo. Il quartiere \u00e8 collocato sulla via che va dall'attuale palazzo baronale alla chiesa di Santa Barbara (nella cui piazza \u00e8 collocato anche il municipio).\nSala di Gioi diventa, staccandosi da Gioi, comune autonomo nel 1811.\nSuccessivamente, dopo l'Unit\u00e0 d'Italia, si cambia anche il nome, in quanto, Sala di Gioi, continua a ricordare nei cittadini l'antica dipendenza dal limitrofo, e pi\u00f9 importante, centro longobardo. In una seduta del consiglio comunale si d\u00e0 anche ragione della nuova scelta del nome. Resta il toponimo di Sala, che rinvia ad una gloriosa identit\u00e0 longobarda, viene ripudiato il nome di Gioi, viene rivendicato un legame con la nazione territoriale cilentana. Dalla fusione dei due termini di Sala e Cilento, dopo una riflessione attenta dell'\u00e9lite locale, si sceglie il nome di Salento.\nMonumenti e luoghi d'interesse.\nIn piazza Europa \u00e8 sopravvissuta una pietra marmorea del Ventennio fascista che ricorda le sanzioni all'Italia della Societ\u00e0 delle Nazioni per la campagna Africana.\nSociet\u00e0.\nReligione.\nLa maggioranza della popolazione \u00e8 di religione cristiana appartenenti principalmente alla Chiesa cattolica; il comune appartiene alla diocesi di Vallo della Lucania.\nCultura.\nCucina.\nIl piatto tipico del paese sono le \"foglie e patane\" (verdura di campo con patate, tra cui borraggine, cicorie, finocchietto, etc), mentre il dolce natalizio caratteristico \u00e8 lo \"struffolone\", pasta sfoglia ricoperta di glassa. Il paese \u00e8 noto nel circondario per la tradizione pasticciera.\nGeografia antropica.\nFrazioni.\nIn base allo statuto comunale di Salento, le frazioni sono:\nEconomia.\nL'economia del paese ruota intorno alla produzione di olio d'oliva, essendo il clima e l'esposizione geografica particolarmente favorevoli. Nelle campagne che circondano l'abitato \u00e8 sviluppata una notevole attivit\u00e0 agrituristica.\nAmministrazione.\nAltre informazioni amministrative.\nIl comune fa parte della Comunit\u00e0 montana Gelbison e Cervati e dell'Unione dei comuni Valle dell'Alento.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "34508", "revid": "599013", "url": "https://it.wikipedia.org/wiki?curid=34508", "title": "Charlotte Cooper", "text": "Biografia.\nDa giovane fu membro dell\"Ealing Lawn Tennis Club\". Vinse il suo primo Torneo di Wimbledon nel 1895. Si riconferm\u00f2 campionessa l'anno successivo e vinse il terzo titolo nel 1898.\nSoprannominata \"Chattie\", era una donna alta, snella ed elegante: sul campo indossava una gonna lunga fino alle caviglie, secondo la moda vittoriana dell'epoca. Allo stesso tempo era un'atleta potente. Divenne la prima donna campionessa olimpica della storia: alle Olimpiadi del 1900 a Parigi, le donne parteciparono ai Giochi per la prima volta. Charlotte Cooper vinse il torneo individuale di tennis, a cui aggiunse la vittoria nel doppio misto, in coppia con Reginald Doherty. Sarebbe inesatto parlare di ori olimpici, perch\u00e9 all'epoca non si usava ancora premiare i vincitori con le medaglie.\nSi spos\u00f2 il 12 gennaio 1901 con Alfred Sterry, anch'egli tennista. Il loro era un matrimonio insolito per l'epoca: la sposa era una \"zitella\" di trentun anni (allora ritenuta un'et\u00e0 molto avanzata per sposarsi) e lo sposo era pi\u00f9 giovane di lei di sei anni. Quello stesso anno Charlotte Cooper-Sterry vinse il suo quarto titolo a Wimbledon.\nPer qualche anno si dedic\u00f2 alla famiglia, ma ritorn\u00f2 poi all'agonismo, vincendo a Wimbledon per la quinta volta nel 1908, all'et\u00e0 di 37 anni e 282 giorni, un record anagrafico che non \u00e8 stato ancora battuto. Nel 1912, a 41 anni, era ancora una delle tenniste migliori in circolazione, al punto da arrivare alla finale di Wimbledon, dove fu per\u00f2 sconfitta da Ethel Larcombe.\nContinu\u00f2 a giocare a tennis a livello agonistico fino ad oltre i cinquant'anni. Suo marito divenne il presidente della \"Lawn Tennis Association\", e la figlia Gwen, anche lei tennista come i genitori, gioc\u00f2 nella squadra britannica nella \"Wightman Cup\".\nMor\u00ec nel 1966, all'et\u00e0 di novantasei anni."}
{"id": "34509", "revid": "834", "url": "https://it.wikipedia.org/wiki?curid=34509", "title": "Charlotte Cooper-Sterry", "text": ""}
{"id": "34512", "revid": "834", "url": "https://it.wikipedia.org/wiki?curid=34512", "title": "Charlotte Sterry", "text": ""}
{"id": "34513", "revid": "2163589", "url": "https://it.wikipedia.org/wiki?curid=34513", "title": "Alfred Sterry", "text": "Ebbe un ruolo importante nel tennis inglese, pur senza vantare risultati di rilievo come giocatore.\nNacque nel 1876 a Worthing, nel Sussex. Era figlio di John Sterry, un commerciante di vini, ed Emma Perceval Stringer. Fu avvocato di professione, e tennista dilettante.\nIl 12 gennaio 1901 si spos\u00f2 con Charlotte Cooper, campionessa di tennis gi\u00e0 vincitrice di tre Wimbledon e una Olimpiade. Il loro era un matrimonio insolito per l'epoca: la sposa era una \"zitella\" nata nel 1870 (aveva dunque oltre trent'anni, allora ritenuta un'et\u00e0 molto avanzata per sposarsi, per le donne), e lo sposo, ventiquattrenne, era pi\u00f9 giovane di lei di sei anni. La coppia ebbe due figli, Gwenneth Reinagle e Rex.\nAlfred Sterry divenne il presidente della \"Lawn Tennis Association\". La figlia Gwen, anche lei tennista come i genitori, gioc\u00f2 nella squadra britannica nella \"Wightman Cup\"."}
{"id": "34515", "revid": "743200", "url": "https://it.wikipedia.org/wiki?curid=34515", "title": "Gwen Sterry", "text": "Gwen Sterry era figlia d'arte: sua madre era Charlotte Cooper, la prima campionessa olimpica del tennis e pluricampionessa di Wimbledon, mentre il padre, Alfred Sterry, era tennista dilettante e presidente della \"Lawn Tennis Association\".\nDella sua carriera agonistica si segnala la partecipazione agli US Open del 1927, dove fu eliminata al terzo turno, e la convocazione nella squadra britannica impegnata nella \"Wightman Cup\"."}
{"id": "34516", "revid": "124765867", "url": "https://it.wikipedia.org/wiki?curid=34516", "title": "Reginald Doherty", "text": "Col fratello Laurie fu uno degli eroi del tennis inglese di quel periodo.\nMaggiore d'et\u00e0 e di statura, Reginald Doherty era soprannominato \"Big Do\", mentre il fratello minore era \"Little Do\".\nCarriera.\nIn coppia i due fratelli arrivarono alla finale del doppio a Wimbledon per undici volte consecutive, ininterrottamente dal 1896 al 1906, vincendo ben otto titoli. Nel singolare, Reggie fu il dominatore del torneo dal 1897 vincendo quattro titoli individuali consecutivi.\nSempre in coppia, i fratelli Doherty vinsero il doppio maschile anche alle Olimpiadi di Parigi del 1900. Nella stessa edizione Reginald vinse anche il doppio misto, in coppia con Charlotte Cooper e conquist\u00f2 la medaglia di bronzo nel singolare maschile.\nReggie vinse ancora un oro nel doppio maschile, otto anni dopo, alle Olimpiadi di Londra del 1908 questa volta in coppia con George Hillyard.\nI fratelli Doherty fecero parte della squadra britannica di Coppa Davis dal 1902 al 1906, e contribuirono ampiamente alle quattro vittorie consecutive a partire dal 1903. Nei cinque anni di Coppa Davis, i due fratelli si aggiudicarono sempre il doppio.\nI fratelli Doherty parteciparono anche all'US Open. Assieme vinsero il doppio nel 1902 e nel 1903. In singolare Reggie riusc\u00ec ad arrivare nella finale degli U.S. National Championships 1902 ma venne sconfitto in quattro set da William Larned.\nNel 1909 vince il suo ultimo torneo e termina la carriera nel 1910. Muore nello stesso anno a soli 38 anni."}
{"id": "34517", "revid": "834", "url": "https://it.wikipedia.org/wiki?curid=34517", "title": "Reggie Doherty", "text": ""}
{"id": "34520", "revid": "599013", "url": "https://it.wikipedia.org/wiki?curid=34520", "title": "Lawrence Doherty", "text": "Lui e il fratello Reggie furono gli eroi del tennis inglese di quel periodo.\nPi\u00f9 piccolo d'et\u00e0 e di statura, Lawrence Doherty era soprannominato \"Little Do\", mentre il fratello maggiore era \"Big Do\".\nCarriera.\nIn coppia, i due fratelli arrivarono alla finale del doppio a Wimbledon per undici volte consecutive, ininterrottamente dal 1896 al 1906, vincendo ben otto titoli. Nel singolare, Laurie fu il dominatore del torneo dal 1902 al 1906 vincendo cinque titoli consecutivi.\nSempre in coppia, i fratelli Doherty vinsero il doppio maschile anche alle Olimpiadi di Parigi del 1900. Nella stessa edizione Lawrence vinse anche il singolare maschile e conquist\u00f2 la medaglia di bronzo nel doppio misto insieme all'americana Marion Jones.\nI fratelli fecero parte della squadra britannica di Coppa Davis dal 1902 al 1906, e contribuirono ampiamente alle quattro vittorie consecutive a partire dal 1903. Nella sua carriera in Coppa Davis, Laurie non perse mai un incontro, aggiudicandosi in totale sette singolari e cinque doppi.\nLaurie si ritir\u00f2 nel 1910 all'et\u00e0 di 35 anni, nello stesso anno del fratello Reggie.\nMor\u00ec nel 1919 ad appena 43 anni."}
{"id": "34521", "revid": "834", "url": "https://it.wikipedia.org/wiki?curid=34521", "title": "Laurie Doherty", "text": ""}
{"id": "34522", "revid": "2176804", "url": "https://it.wikipedia.org/wiki?curid=34522", "title": "Orbita geostazionaria", "text": "In astrodinamica un'orbita geostazionaria (in inglese: \"Geostationary Earth Orbit\" o GEO) \u00e8 un'orbita circolare ed equatoriale situata a una altezza tale per cui il periodo di rivoluzione di un satellite che la percorre, in particolare un satellite artificiale, coincide con il periodo di rotazione della Terra. \u00c8 un caso particolare di orbita geosincrona.\nStoria.\nL'orbita geostazionaria della Terra \u00e8 anche chiamata \"Fascia di Clarke\" dal nome dello scrittore di fantascienza Arthur C. Clarke che nel 1945 ipotizz\u00f2 per primo l'uso di questa orbita per i satelliti dedicati alle telecomunicazioni.\nColombia, Brasile, Ecuador, Indonesia, Kenya, Uganda e Repubblica democratica del Congo, paesi situati sull'equatore, rivendicarono la supremazia territoriale sull'orbita geostazionaria e consacrarono questa loro volont\u00e0 di dichiararsi sovrani nella dichiarazione di Bogot\u00e0 del 3 dicembre 1976, dichiarazione rimasta sulla carta e mai riconosciuta dagli altri Stati. Gli stati rivendicarono l\u2019appartenenza della porzione di orbita geostazionaria ai paesi sui quali la stessa insiste in linea verticale, considerandola come parte integrante del territorio nazionale stesso. L\u2019affermazione veniva basata sul fatto che l\u2019orbita fosse una realt\u00e0 fisica dipendente dalla terra e dai fenomeni gravitazionali da questa prodotti, per cui andava ricompresa nel concetto di risorsa naturale limitata.\nDescrizione.\nUn'orbita di un satellite viene definita \"geostazionaria\" se per un osservatore sulla Terra il satellite appare fermo in cielo, sospeso sempre al di sopra del medesimo punto dell'equatore poich\u00e9 ruota, con moto circolare uniforme, alla stessa velocit\u00e0 angolare della Terra.\nPer pianeti diversi dalla Terra quest'orbita \u00e8 anche detta isosincrona. Non per tutti i pianeti esiste un'orbita stazionaria in quanto la loro velocit\u00e0 di rotazione pu\u00f2 richiedere che il satellite stia in un'orbita troppo vicina oppure troppo lontana per essere stabile.\nNel caso della Terra il satellite artificiale deve percorrere l'orbita circolare in un tempo uguale al giorno siderale, Il semiasse maggiore di quest'orbita, che in questo caso corrisponde al raggio, pu\u00f2 essere determinato mediante la terza legge di Keplero: \nessendo \"G\" = la costante di gravitazione universale e \"M\" = la massa della Terra. La formula precedente pu\u00f2 essere anche utilizzata per determinare il raggio dell'orbita isosincrona intorno a ogni corpo celeste inserendo gli opportuni valori di \"M\" e \"Trot\".Un metodo alternativo per il calcolo del raggio si ricava direttamente dalla secondo principio della dinamica imponendo un moto circolare, quindi con accelerazione formula_2:\nSe non si ha a disposizione il valore di G e della massa terrestre, si pu\u00f2 in alternativa scrivere l'ultima espressione come funzione dell'accelerazione gravitazionale terrestre alla superficie terrestre e del raggio della Terra:\nessendo \"g\" = /s\u00b2 l'accelerazione gravitazionale terrestre alla superficie, formula_5 il raggio della Terra e formula_6 = 7,2921 \u00d7 10\u22125 s\u22121 la velocit\u00e0 angolare della rotazione terrestre.Risolvendo si trova:\nL'orbita geostazionaria ha quindi un raggio di , pari a circa . Poich\u00e9 il raggio dell'orbita si misura a partire dal centro del pianeta e il raggio medio della Terra \u00e8 di circa 6\u00a0371\u00a0km, l'orbita geostazionaria si trova a circa 36\u00a0000\u00a0km sopra la superficie terrestre.\nSatelliti geostazionari.\nLa quota dell'orbita geostazionaria \u00e8 fissa e deriva dal fatto che orbite a quote diverse hanno periodi di rivoluzione diversi, sempre pi\u00f9 lunghi man mano che ci si allontana dal pianeta. L'orbita con un periodo di rivoluzione pari a 23 ore, 56 minuti e 4,09 secondi (un giorno siderale) si trova a un'altitudine di e un satellite che la percorre si muove a circa , pari a . Per un qualunque osservatore a terra \u00e8 come se il satellite fosse fermo sempre nella stessa posizione angolare che dipende dalla longitudine e latitudine della posizione dell'osservatore; di qui l'espressione \"geostazionario\" riferita al satellite e \"geostazionaria\" riferito all'orbita.\nL'orbita geostazionaria \u00e8 molto ambita per una quantit\u00e0 di satelliti artificiali, per esempio quelli per le telecomunicazioni e le previsioni del tempo; invece i satelliti spia occupano tipicamente un'orbita molto pi\u00f9 vicina alla terra per poter acquisire immagini con una risoluzione sufficiente. A causa dell'affollamento l'orbita \u00e8 suddivisa in pezzetti e si tiene il conto di quali siano liberi e quali occupati; dopo alcuni anni, alla fine della sua vita operativa, un satellite deve lasciare libero il posto spostandosi su un'orbita pi\u00f9 alta o pi\u00f9 bassa.\nUn satellite posto in quest'orbita pu\u00f2 osservare quasi un intero emisfero terrestre, poich\u00e9 l'ampiezza del suo orizzonte equivale ad un cerchio con un diametro di circa 11\u00a0500\u00a0km centrato sull'equatore. Questa dimensione corrisponde a 81,4 gradi di latitudine o longitudine in ogni direzione.\nPlutone e Caronte.\nCaronte, satellite di Plutone, ha un'orbita isosincrona rispetto al suo pianeta. Inoltre ha anche un'orbita sincrona, il che fa s\u00ec che un ipotetico osservatore dalla superficie planetaria di Plutone non soltanto vedrebbe Caronte immobile nel cielo, ma ne vedrebbe anche sempre la stessa faccia. Lo stesso avverrebbe ovviamente anche guardando dal satellite verso il pianeta.\nNel caso del sistema Terra-Luna la situazione \u00e8 diversa: la Luna mostra alla Terra sempre la stessa faccia, ma la sua posizione nel cielo non \u00e8 fissa perch\u00e9 la Luna non si trova su un'orbita geostazionaria.\nTelecomunicazioni.\nLe comunicazioni che utilizzano un satellite geostazionario subiscono un ritardo non trascurabile dovuto alla lunga distanza che il segnale elettromagnetico deve percorrere dalla stazione di terra al satellite e ritorno. Questo tempo \u00e8 pari a circa un quarto di secondo. Per calcolarlo esattamente si pu\u00f2 usare il teorema del coseno; per esempio, se una stazione di terra si trova ad una latitudine di sullo stesso meridiano del satellite, il ritardo subito dal segnale \u00e8 pari a:\nessendo \"c\" la velocit\u00e0 della luce. Per alcune applicazioni, come la telefonia e i giochi di realt\u00e0 interattiva, questo ritardo non \u00e8 trascurabile e causa prestazioni peggiori di quelle dei canali di comunicazione terrestri. I primi sistemi di telefonia basati su satelliti geostazionari risentivano fastidiosamente del conseguente effetto di eco; i primi soppressori di eco sono degli anni settanta e con il tempo si realizzarono tecniche che eliminavano gli effetti negativi introdotti da un ritardo cos\u00ec elevato (anni ottanta).\nUn satellite geostazionario offre una copertura di circa un terzo della superficie terrestre. Tre satelliti GEO spaziati di 120\u00b0 possono coprire l'intera superficie del globo, escludendo le latitudini elevate. In contrasto con le pi\u00f9 moderne reti satellitari in orbita bassa, le costellazioni geostazionarie richiedono un ridotto numero di satelliti, ma soffrono di forte ritardo di propagazione e i terminali terrestri necessitano di potenze maggiori e antenne di maggiori dimensioni.\nTrasmissioni televisive.\nLe trasmissioni televisive satellitari sfruttano satelliti geostazionari che permettono agli utenti di utilizzare semplici antenne con puntamento fisso."}
{"id": "34523", "revid": "8911", "url": "https://it.wikipedia.org/wiki?curid=34523", "title": "Caio Valerio Catullo", "text": ""}
{"id": "34524", "revid": "59095003", "url": "https://it.wikipedia.org/wiki?curid=34524", "title": "Satellite geostazionario", "text": ""}
{"id": "34526", "revid": "122754078", "url": "https://it.wikipedia.org/wiki?curid=34526", "title": "Televisione satellitare", "text": "La televisione satellitare o televisione via satellite, o anche TV satellitare o TV via satellite, \u00e8 la televisione che giunge agli utenti in broadcast o multicast per mezzo di onde radio emesse da trasmettitori posti su satelliti per telecomunicazioni geostazionari.\nLa televisione \u00e8 diffusa agli utenti attraverso reti per telecomunicazioni che possono utilizzare metodi di trasmissione diversi in diversi tratti della rete. In base al metodo di trasmissione utilizzato nel tratto di rete che giunge all'utente la televisione si distingue infatti in televisione terrestre se il metodo di trasmissione utilizza onde radio emesse da trasmettitori posti sulla superficie terrestre, in televisione satellitare se il metodo di trasmissione utilizza onde radio emesse da trasmettitori posti su satelliti per telecomunicazioni geostazionari, in televisione via cavo se il metodo di trasmissione utilizza un cavo per telecomunicazioni.\nCaratteristiche.\nLa TV satellitare, similmente alla TV terrestre e diversamente dalla TV via cavo, offre una copertura continua delle aree geografiche servite. Ci\u00f2 significa che \u00e8 ricevibile in un qualsiasi punto delle aree geografiche servite quindi anche in movimento all'interno di tali aree. Necessita forzatamente per\u00f2, diversamente dalla televisione terrestre, di un'antenna di ingenti dimensioni, tali per cui non \u00e8 possibile ricevere la televisione satellitare con televisori palmari.\nMentre la televisione terrestre e la televisione via cavo servono quasi sempre aree geografiche non eccedenti le nazioni, la televisione satellitare normalmente serve invece aree geografiche continentali. Con la televisione satellitare \u00e8 possibile quindi ricevere televisioni di altre nazioni.\nLa televisione satellitare permette una ricezione perfetta anche in zone montuose, zone in cui la televisione terrestre ha difficolt\u00e0 a fornire una ricezione ottimale. A differenza della televisione terrestre per\u00f2, tra l'antenna e il trasmettitore, non ci deve essere alcun tipo di ostacolo.\nTelevisione analogica satellitare e televisione digitale satellitare.\nQuando la televisione inizia timidamente a diffondersi a partire dal 1928 negli Stati Uniti e a partire dal 1929 nel Regno Unito e in Germania, dopo un lungo periodo di gestazione durato decenni e frutto di molte scoperte in vari campi della scienza, \u00e8 una televisione analogica cio\u00e8 l'informazione elettronica rappresentante la televisione \u00e8 di tipo analogico.\nCon la costruzione nel 1941 del primo computer elettronico, l'Atanasoff-Berry Computer, nasce l'elettronica digitale, cio\u00e8 si inizia ad utilizzare la rappresentazione digitale per l'informazione elettronica. Tale rappresentazione \u00e8 diventata negli anni la scelta migliore in quanto l'informazione elettronica digitale ha il vantaggio di essere pi\u00f9 facilmente trattabile (elaborabile e trasportabile) potendo assumere solo un numero limitatissimo di valori (due) diversamente da quello che succede nell'elettronica analogica in cui l'informazione elettronica assume un numero molto alto di valori. All'inizio lo svantaggio predominante era quello della grande quantit\u00e0 di informazione elettronica digitale necessaria in quanto la semplicit\u00e0 di usare solo due valori per l'informazione elettronica comporta grandi quantit\u00e0 di informazione elettronica. Questo svantaggio per\u00f2 \u00e8 stato progressivamente superato dal continuo aumento della miniaturizzazione e integrazione dei circuiti elettronici digitali e dal parallelo abbattimento dei costi, tendenze che hanno reso possibile la disponibilit\u00e0 su vasta scala di elettroniche digitali in grado di trattare tali grandi quantit\u00e0 di informazione elettronica digitale. Per questo il futuro \u00e8 certamente nella rappresentazione digitale dell'informazione, anche se occorreranno ancora vari anni per assistere al completo abbandono della rappresentazione analogica dell'informazione.\nLa televisione \u00e8 stata una delle ultime informazioni ad essere rappresentata in forma digitale proprio perch\u00e9 le immagini in movimento presenti nella televisione sono un'informazione che necessita di grandi quantit\u00e0 di informazione elettronica digitale. Per la televisione il problema non era solo quello delle elettroniche necessarie a trattare le grandi quantit\u00e0 di informazione elettronica digitale, ma anche quello dell'ampio canale di trasmissione necessario per trasmettere una tale quantit\u00e0 di informazione, enormemente pi\u00f9 grande di quello necessario nella televisione analogica. Per superare questo problema si \u00e8 dovuto attendere l'invenzione di metodi di compressione della quantit\u00e0 d'informazione elettronica digitale attinente alle immagini in movimento. Il primo standard per le immagini in movimento ad utilizzare tali metodi di compressione e ad essere utilizzato per la televisione \u00e8 stato l'MPEG-2.\nVa precisato che si parla di televisione digitale solo quando ogni componente informativa della televisione \u00e8 rappresentata in forma digitale, in particolare l'informazione visiva (le immagini in movimento) che \u00e8 quella che richiede la maggiore quantit\u00e0 di informazione elettronica digitale per essere rappresentata. La televisione analogica pu\u00f2 avere alcune componenti informative di secondaria importanza rappresentate in forma digitale, ad esempio il suono. L'informazione visiva (le immagini in movimento) nella televisione analogica \u00e8 sempre rappresentata in forma analogica. In Italia attualmente l'unica componente informativa della televisione analogica rappresentata in forma digitale \u00e8 il teletext.\nPer quanto riguarda la televisione satellitare, il passaggio da televisione analogica satellitare a televisione digitale satellitare \u00e8 quasi completato. Attualmente non ci sono televisioni analogiche satellitari italiane. Sono invece ancora varie le televisioni analogiche satellitari nel mondo, ma rappresentano comunque una minoranza rispetto alle televisioni digitali satellitari.\nQuando il passaggio da televisione analogica satellitare a televisione digitale satellitare sar\u00e0 completato si torner\u00e0 a parlare di nuovo semplicemente di televisione satellitare come quando esisteva solo la televisione analogica e la televisione digitale non era ancora diffusa.\nStandard televisivi.\nStandard televisivi per la televisione digitale satellitare.\nGli standard di televisione digitale satellitare sono:\nLo standard DVB-S \u00e8 lo standard utilizzato dalle televisioni digitali satellitari diffuso nel maggior numero di nazioni del mondo. Col tempo tale standard \u00e8 destinato ad essere sostituito dal pi\u00f9 efficiente DVB-S2. Lo standard ISDB-S \u00e8 lo standard utilizzato in Giappone. Lo standard DSS \u00e8 utilizzato in America, mentre quello DCII \u00e8 utilizzato solo in Nord America.\nDotazioni necessarie per ricevere la televisione satellitare.\nCompatibilit\u00e0 con gli standard televisivi.\nPer ricevere la televisione satellitare \u00e8 necessario disporre di un televisore compatibile con gli standard televisivi delle televisioni satellitari che si vuole ricevere. Per quanto riguarda l'Italia non sono molti i modelli di televisori compatibili con la televisione satellitare in quanto normalmente sono compatibili con la sola televisione terrestre.\nIn alternativa sono disponibili set-top box contenenti l'elettronica per la compatibilit\u00e0 con tali standard. Tali set-top box sono necessari anche per dispositivi di visualizzazione come monitor e videoproietteri i quali non contengono mai l'elettronica necessaria per ricevere la televisione.\nPer quanto riguarda le pay TV satellitari spesso il set-top box \u00e8 una scelta obbligata in quanto i provider televisivi satellitari utilizzano standard proprietari per i servizi interattivi e/o non supportano gli standard aperti per la decriptazione delle televisioni a pagamento (per approfondire vedi la voce piattaforma televisiva).\nAntenna.\nL'antenna necessaria per ricevere la televisione satellitare \u00e8 chiamata antenna parabolica. La grandezza dell'antenna parabolica dipende dalla potenza del satellite puntato e dalla posizione geografica di ricezione.\nPosizioni orbitali.\nDi seguito sono elencate le posizioni orbitali e i satelliti da cui sono irradiate le emittenti televisive di tutto il mondo:\nTelevisione satellitare in Italia.\nIl 29 gennaio 1990 sono avviate le trasmissioni sperimentali a diffusione diretta dal satellite Olympus 1 (RaiSat) mediante il canale gestito direttamente dalla RAI. Sotto il profilo tecnico la sperimentazione riguarda fra l'altro la televisione con diversi standard (compresa l'alta definizione), la radiofonia di alta qualit\u00e0, la diffusione di uno stesso programma tv con diverse colonne audio e quindi in pi\u00f9 lingue (multiaudio), servizi di televideo (anche per sottotitoli utilizzati nel multilinguismo) e altri servizi telematici. La programmazione parte dal \u00absegmento\u00bb televisivo, con una progressione che, dopo la fase di rodaggio, nel corso del primo anno arriver\u00e0 a raggiungere le 15 ore al giorno. Il palinsesto comprende il genere \u00abeducational\u00bb (con programmi internazionali di formazione a distanza), sport, musica e tv \u00abgeneralista\u00bb.\nLa televisione satellitare digitale inizia a diffondersi in Italia grazie all'avvento di grandi fornitori di televisione a pagamento, come Telepi\u00f9 e Stream negli anni novanta e Sky Italia dal 2003.\nOltre alle tv a pagamento (pay TV) si sono diffuse rapidamente un gran numero di emittenti gratuite (Free to Air), soprattutto tv locali e di televendita, ma anche tutte le principali emittenti nazionali ed internazionali.\nIntegrazioni tra TV satellitare e TV via cavo.\nLa diffusione della tecnologia satellitare in Italia \u00e8 dovuta principalmente all'assenza di alternative cos\u00ec ampiamente diffondibili nel territorio italiano, alternative quali la TV via cavo, gi\u00e0 avviato verso l'obsolescenza nella sua incarnazione analogica, ma promettente con gli operatori su fibra ottica o ADSL, o il digitale terrestre, ancora non molto diffuso e tecnologicamente in ritardo rispetto alle trasmissioni satellitari.\nFanno eccezione alcune zone d'Italia, cablate con fibra ottica in modo capillare.\nI servizi su fibra ottica sono gestiti dalla societ\u00e0 Fastweb, che in un primo momento aveva annunciato un ambizioso programma per estendere l'esperimento a molte citt\u00e0 italiane, per poi ripiegare su una copertura su tutto il territorio tramite TV via ADSL. Per contro l'unico operatore di Tv satellitare in Italia (SKY) ha deciso una alleanza proprio con Fastweb per permettere ai rispettivi abbonati di ricevere automaticamente i servizi forniti dal gestore dell'altra piattaforma."}
{"id": "34532", "revid": "1516566", "url": "https://it.wikipedia.org/wiki?curid=34532", "title": "Rossa (Italia)", "text": "Rossa (\"Rossa\" in piemontese, pronuncia [\u02c8r\u028asa]; \"Russu\" in walser) \u00e8 un comune italiano di 184 abitanti della provincia di Vercelli in Piemonte. Si trova sul ripido versante sud del Pizzo Tracciora di Cervatto, 200 metri pi\u00f9 in alto del fondovalle, e per questo sempre al sole anche in inverno. Nel paese \u00e8 presente un'unica strada accessibile in macchina, mentre alle frazioni si arriva solo a piedi.\nIl panorama dal paese \u00e8 molto suggestivo sul massiccio dei Denti di Gavala e si nota anche la Torre delle Giavine di Boccioleto.\nDi Rossa don Luigi Ravelli d\u00e0 la seguente descrizione, nel suo \"Valsesia e Monte Rosa\" (1924): \u201cPochi comuni vantano una posizione cos\u00ec amena come Rossa: il clima vi \u00e8 straordinariamente mite, sicch\u00e9 il suolo produce quasi ogni sorta di frutta, portando a maturanza perfino le pesche e l\u2019uva. La posizione sua poi \u00e8 delle pi\u00f9 felici e le numerose frazioni che costituiscono il comune paiono seminate da una mano gentile delicatissima, che abbia avuto cura di stenderle sul tappeto pi\u00f9 verde e di disporle in modo che tutte abbiano a vedersi a valle e tutte possano inebriarsi al sole\u2026\u201d.\nLo stesso indicava nel dialetto rossese il vero dialetto valsesiano.\nStoria.\nSimboli.\nLo stemma del comune di Rossa \u00e8 stato concesso con regio decreto del 13 novembre 1933 e vi sono raffigurati un\u2019aquila dal volo spiegato e un castagno fruttifero su di un prato erboso seminato di pietre.\nCultura.\nCinema.\nNel 1986 venne usata come location per alcune puntate della serie televisiva \"Love Me Licia\"."}
{"id": "34533", "revid": "399", "url": "https://it.wikipedia.org/wiki?curid=34533", "title": "Pedrengo", "text": "Pedrengo (\"Pedr\u00e8ngh\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato alla sinistra orografica del fiume Serio, dista circa 6\u00a0chilometri dal capoluogo orobico.\nStoria.\nI primi documenti che attestano l'esistenza del paese risalgono all'anno 1051, anche se studi approfonditi hanno certificato l'esistenza di una strada militare, risalente all'epoca dell'impero romano, che collegava il paese al limitrofo comune di Gorle, passando tramite il \"Ponte Maurizio\" (in territorio di Scanzorosciate) sul fiume Serio.\nIl successivo periodo medievale vide il paese al centro di numerose dispute tra le opposte fazioni guelfe e ghibelline, che spesso degeneravano in cruenti scontri.\nDopo la pace di Cremona, che nel 1440 sanciva la fine di queste battaglie, il paese vide un periodo di tranquillit\u00e0, anche grazie alla nuova dominazione della Serenissima. I veneziani effettuarono opere volte all'irrigazione del territorio, al fine di favorire le attivit\u00e0 agricole presenti. Tra queste meritano menzione le rogge Borgogna e Pedrenga, tuttora funzionanti.\nDa quel momento non si verificarono pi\u00f9 eventi particolari nel paese, che segu\u00ec le vicende politiche del resto dalla provincia bergamasca.\nA partire dal 1709 nel periodo di maggiore influenza ecclesiastica, Don Rodrigo, accompagnato dal suo fedele giullare Steven, decise di dare libero accesso all'oratorio del paese.\nMonumenti e luoghi d'interesse.\nIl monumento di maggiore interesse \u00e8 indubbiamente la villa dei conti \"Sottocasa\".\nEdificata nel 1705 dall'architetto Calepio, \u00e8 circondata da un grande giardino con un porticato, ed \u00e8 dotata di numerosi affreschi presenti nei propri saloni.\nAltri edifici degni di nota sono \"Villa Berizzi\" e \"Villa Frizzoni\", ora sede della biblioteca comunale, ristrutturata nel 2018. Nel parco Frizzoni crescono quattro Cedri dell'Himalaya denominati i \"Giganti di Pedrengo\"; il pi\u00f9 maestoso \u00e8 alto 35 metri e allarga la sua chioma per 25 metri.\nLa chiesa parrocchiale, intitolata a Sant'Evasio, \u00e8 stata edificata all'inizio del XX secolo su progetto di Antonio Piccinelli. Venne consacrata il 4 agosto 1919 dal vescovo di Bergamo mons. Luigi Maria Marelli. Portata a termine da Elia Fornoni, possiede dipinti del Procaccino e di Luca Giordano. Oltre alla parrocchiale, ai margini dell'abitato \u00e8 situato un piccolo santuario dedicato alla Madonna del Buon Consiglio, risalente ai tempi delle epidemie di peste.\nLa palestra comunale, denominata Pala Matti ed edificata nel 1983 su progetto dell'ingegnere. Simone Persico. La struttura si sviluppa su pianta rettangolare e presenta un particolare soffitto a cassettoni. Presenta la tribuna a gradoni con collegamento a ponte tra le due sezioni riservate agli spettatori e una barriera in metallo di tipologia Sealand che separa il campo dal pubblico.\nStemma e gonfalone.\nIl comune ha, come segno distintivo della propria personalit\u00e0 giuridica, lo stemma. Lo stemma e il gonfalone del comune sono stati realizzati dallo Studio Araldico di Genova, adottati con delibera di Consiglio Comunale n. 30 del 25 maggio 1961 e riconosciuti con provvedimento del Presidente della Repubblica in data 18 giugno 1962.\nStemma.\nLo stemma adottato \u00e8 uno scudo di foggia sannitica sormontato dalla corona regolamentare di Comune e circondato da due rami, uno di alloro e l'altro di quercia, avendo il primo il significato di sapienza e gloria e il secondo di forza, di resistenza e di lealt\u00e0, legati da un nastro.\n\u00c8 diviso in tre parti:\nGonfalone.\nIl gonfalone \u00e8 un drappo rettangolare, terminante al ventame con tre bandoni, il centrale pi\u00f9 lungo, frangiati d'argento. \u00c8 diviso in due campi: il primo, in alto, di colore rosso con l'iscrizione in argento centrata e convessa verso l'alto, recante la denominazione Comune di Pedrengo; il secondo, in basso, \u00e8 di colore blu. Al centro del drappo \u00e8 incastonato lo Stemma comunale. Il Gonfalone \u00e8 supportato da un'asta terminante con una punta a forma di freccia. Sull'asta, prima della freccia, \u00e8 collocato un fiocco tricolore, rappresentante la bandiera italiana."}
{"id": "34534", "revid": "848247", "url": "https://it.wikipedia.org/wiki?curid=34534", "title": "Castel Rocchero", "text": "Castel Rocchero (\"Castel Roch\u00e9\" in piemontese) \u00e8 un comune italiano di 395 abitanti della provincia di Asti in Piemonte.\nSociet\u00e0.\nEvoluzione demografica.\nLa popolazione residente \"\u00e8 dimezzata\" negli ultimi cento anni, a partire dal 1911.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34535", "revid": "1124164", "url": "https://it.wikipedia.org/wiki?curid=34535", "title": "Peia", "text": "Peia (\"P\u00e8a\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato in Val Gandino, alla sinistra orografica del fiume Serio, dista circa 24 chilometri a nord-est dal capoluogo orobico ed \u00e8 compreso nella Comunit\u00e0 montana della Valle Seriana.\nGeografia fisica.\nTerritorio.\nIl comune, situato nella porzione territoriale Sud Est della Val Gandino, si sviluppa dai circa 490 m s.l.m. della zona di fondovalle, fino ai 1.206 del monte Pizzetto. Pu\u00f2 quindi essere classificato come comune di media montagna, nel quale si contraddistinguono sia profondi solchi alluvionali che terrazzamenti fluviali.\nI confini amministrativi sono scanditi, a Nord-Ovest (in direzione del fondovalle della Val Gandino) dal torrente Romna, che delimita con Gandino; il limite territoriale con il capoluogo della valle prosegue quindi verso Nord-Est, risalendo le pendici della costa del monte Pizzetto, per proseguire verso Est lungo il crinale che va dal suddetto monte fino al monte Pler (1.030 m s.l.m.), spartiacque con la val Cavallina e con il comune di Ranzanico prima e di Bianzano poi, per giungere infine nei pressi del monte Crocione (998 m s.l.m.) A questo punto il confine ridiscende verso il fondovalle, chiudendo il perimetro comunale ad Ovest, seguendo nella parte pi\u00f9 a monte l'andamento orografico della piccola \"valle delle Tre Fontane\", condivisa con l'annesso comune di Leffe, con cui di fatto si \u00e8 creata una soluzione di continuit\u00e0 abitativa nella zona del fondovalle solcato dalla Romna.\nIl centro abitato, situato ad un'altezza media di circa 570 m s.l.m., si sviluppa sui declivi del monte Pizzetto ed \u00e8 contraddistinto dalla presenza di ben quattordici contrade: Peia Bassa, Ca' Basi, Ca' Bertocchi, Ca' Bettera, Ca' Biadoni, Ca' Bosio, Ca' Brignoli, Ca' Fragia, Ca' Marino, Ca' Orazio, Ca' Predali, Ca' Rottigni, Ca' Zenucchi e Cima Peia. Questi nuclei, che prendono il loro nome dalle famiglie che storicamente le abitarono (in dialetto bergamasco \"C\u00e0\" significa appunto casa), in seguito all'espansione edilizia avvenuta negli ultimi decenni del XX secolo in molti casi risultano ormai essere fusi tra loro.\nPer ci\u00f2 che concerne l'idrografia, il corso d'acqua con portata maggiore \u00e8 la Romna, che solca gran parte della val Gandino e scorre nella parte pi\u00f9 bassa del territorio comunale, quel fondovalle condiviso con Gandino a monte del quale un tempo si sviluppava la zona degli opifici. Altrettanto importante \u00e8 il Rino, torrente che nasce tra le valli \"Boala\" e \"Vecchia\" (detta anche \"Vegia\") e che, dopo aver ricevuto altri piccoli rivoli, tra cui quello della piccola \"val Suprina\" e quello proveniente dalla \"valle delle Tre Fonti\" (detta anche \"val di Tr\u00ec Fonc\"), composti dalle acque in eccesso provenienti dai colli circostanti, entra in territorio di Leffe, gettandosi nella Romna a Sud-Ovest del territorio leffese.\nDegne di nota sono anche le numerose sorgenti presenti sul territorio, tra le quali si segnalano per importanza la \"fonte Scarpaeta\" e la \"Pozza del lino\" , in localit\u00e0 \"Poiana\" (il toponimo della sorgente deriva dall'antico uso di mettervi a macerare le fascine di quel vegetale, primo passo necessario alla lavorazione che porta a ricavare la fibra omonima).\nLa viabilit\u00e0 del paese \u00e8 molto semplice e fa riferimento alla S.P. 43. Questa prende vita dal vicino comune di Leffe da cui raggiunge il centro abitato di Peia, partendo dal fondovalle, toccando gran parte delle contrade del paese e terminando nella parte alta dello stesso.\nStoria.\nDalla preistoria ai Romani.\nNonostante non vi siano reperti che accertino la presenza umana nel territorio comunale nelle ere pristoriche, \u00e8 tuttavia probabile che queste zone furono frequentate in un periodo compreso tra il neolitico e l'antica et\u00e0 del bronzo, considerati i numerosi ritrovamenti effettuati nei paesi vicini, nonch\u00e9 la conformazione naturale del territorio stesso che garantiva riparo da incursioni e calamit\u00e0.\nSi trattava in ogni caso di insediamenti sporadici, tanto che il livello di antropizzazione rimase quasi nullo per parecchi secoli: i primi stanziamenti fissi risalirebbero invece al VI secolo a.C., quando in quest'area si stabilirono gli Orobi, popolazione di origine ligure dedita alla pastorizia, a cui si aggiunsero ed integrarono, a partire dal V secolo a.C., le popolazioni di ceppo celtico, tra cui i Galli Cenomani. Segni della loro presenza sono tangibili nel nome del torrente Rino, il quale deriva da \"Rei\", che in lingua gallica significava \"scorrere\".\nTuttavia la prima vera e propria opera di urbanizzazione fu opera dei romani, che conquistarono la zona a partire dal I secolo d.C.. Pur rimanendo estranei alle vicende della valle Gandino, i nuovi conquistatori inviarono nella zona un ingente numero di schiavi (i cosiddetti \"Damnati ad metallam\"), impiegandoli nelle miniere di ferro della vicina val del Riso. Questi, dopo un periodo pari ad undici anni di schiavit\u00f9 (oppure una volta esaurita la pena), venivano liberati e potevano quindi diventare proprietari di un appezzamento di terra che avrebbero provveduto loro stessi a coltivare e difendere dalle incursioni delle popolazioni vicine.\nQuei primi abitanti, che lentamente si integrarono alle popolazioni celtiche (anche se sovente erano loro stessi appartenenti a quella stirpe), venivano chiamati \"pileati\" per via del cappello che indossavano durante la cerimonia di liberazione dallo stato di schiavit\u00f9. Il borgo quindi, grazie a questo appellativo, cominci\u00f2 ad essere identificato come \"Pilia\", ovvero paese abitato dai pileati.\nIl Medioevo.\nAl termine della dominazione romana vi fu un periodo di decadenza ed abbandono del centro abitato, con la popolazione che sovente si ritrov\u00f2 costretta a cercare riparo sulle alture circostanti al fine di difendersi dalle scorrerie perpetrate dalle orde barbariche. La situazione ritorn\u00f2 a stabilizzarsi con l'arrivo dei Longobardi, popolazione che a partire dal VI secolo si radic\u00f2 notevolmente sul territorio, influenzando a lungo gli usi degli abitanti: si consideri infatti che il diritto longobardo rimase \u201cde facto\u201d attivo nelle consuetudini della popolazione fino alla sua abolizione, verificatasi soltanto verso il termine del XV secolo.\nCon il successivo arrivo dei Franchi, avvenuto sul finire dell'VIII secolo, il territorio venne sottoposto al sistema feudale, con il paese che inizialmente venne assegnato, al pari di gran parte della valle, ai monaci di Tours per poi essere infeudato al Vescovo di Bergamo grazie a permute, donazioni ed investiture. \nCon il passare degli anni al potere vescovile si affianc\u00f2 quello di alcune famiglie della zona (Ficieni, Adelasi e Castelli), che riuscirono ad ottenere sempre pi\u00f9 spazio, passando dal ruolo di grandi proprietari a quelli di feudatari de facto. Si trattava per lo pi\u00f9 di casati residenti nel capoluogo di Gandino, di cui Peia continuava ad essere una frazione, cos\u00ec come indicato negli statuti della citt\u00e0 di Bergamo del XIV e XV secolo.\nTuttavia tra la popolazione cresceva sempre pi\u00f9 il desiderio di emanciparsi dal potere vescovile e feudale, al fine di poter decidere in autonomia la gestione del territorio. A tal riguardo una data fondamentale per lo sviluppo economico e sociale dell'intera zona fu senza dubbio il 6 luglio 1233, data in cui Arpinello Ficieni, dopo aver ereditato dal padre il feudo della val Gandino, decise di cedere in perpetuo tutti i suoi diritti feudali al comune di Gandino, rappresentato dall'Arengo, ovvero un'assemblea composta dalle famiglie pi\u00f9 in vista di ognuna delle contrade che componevano il territorio comunale.\nQuesta indipendenza favor\u00ec ulteriormente lo sviluppo della produzione e dei commerci della lana qui prodotta. Ed ognuna delle contrade svilupp\u00f2 una differente peculiarit\u00e0 nell'ambito della produzione dei panni lana: Peia ebbe la supremazia nell'allevamento di pecore, la cui lana era cos\u00ec pregiata e richiesta sul mercato che, per descriverne il tipo di tessuto qui prodotto, venne coniato il nome di \"lana peina\" (ovvero lana di Peia).\nI numeri raccontano che lo sviluppo fu impetuoso: nel 1369, come indicato nei dati del comune di Gandino, nel censuario di Peia risiedevano 44 famiglie per un totale di 235 persone (numero nel quale per\u00f2 non venivano conteggiati gli infanti). Nel volgere di poco pi\u00f9 di un secolo, precisamente nel 1491, la popolazione era triplicata, raggiungendo la cifra di 121 nuclei familiari e 674 residenti. Lo stesso valeva anche per i capi di bestiame (ovini e bovini sopra tutti) che in trent'anni raddoppiarono di numero.\nTuttavia a livello sociale cominciarono a verificarsi attriti tra gli abitanti, divisi tra guelfi e ghibellini. Contrariamente al resto del territorio comunale dove si raggiunsero livelli di recrudescenza inauditi, nella contrada di Peia non si verificarono episodi di rilievo, anche se alcuni abitanti del borgo parteciparono a rappresaglie e spedizioni punitive organizzate dai gandinesi contro i paesi vicini. \nFurono comunque erette alcune fortificazioni nella zona alta dell'abitato, tra le quali la cosiddetta \"Cittadella\", della quale ancora esistono dei ruderi nell'omonima contrada, che ne testimoniano l'esistenza.\nQuesta elevata litigiosit\u00e0 tra compaesani provoc\u00f2 la fine dell'et\u00e0 comunale: nel 1331 Bergamo e tutta la sua provincia decise di consegnarsi al Duca di Lussemburgo e Boemia, un sovrano ritenuto neutrale. La sua assenza dalla vita politica locale per\u00f2 port\u00f2 i Visconti, signori della citt\u00e0 di Milano, a conquistare la citt\u00e0 stessa e le relative valli. La val Gandino opt\u00f2 per una totale sottomissione nei confronti dei nuovi dominatori, ricavandone un trattamento di favore che garant\u00ec privilegi fiscali ed amministrativi.\nLa Serenissima.\nI decenni successivi videro continui cambi di dominazione, con la Repubblica di Venezia che si altern\u00f2 pi\u00f9 volte ai Visconti stessi.\nLa situazione si stabilizz\u00f2 soltanto a partire nella seconda met\u00e0 del XV secolo, quando la Serenissima ebbe definitivamente la meglio. I veneti inserirono Gandino e la sua contrada Peia nella \"Quadra della val Seriana di Mezzo\".\nAll'interno delle istituzioni amministrative gandinesi, Peia forniva 16 degli 80 membri dell'arengo, nonch\u00e9 2 rappresentanti sui 12 che componevano il \"consiglio di Credenza\". Non erano invece previsti abitanti di Peia tra gli anziani che componevano il \"consiglio della valle\", organo sovracomunale che raggruppava i paesi della val Gandino e che aveva la facolt\u00e0 di far rispettare i voleri della Serenissima.\nUna volta stabilizzatasi la situazione politica, la val Gandino visse il periodo pi\u00f9 florido della sua storia, favorito anche da sgravi fiscali (concessi gi\u00e0 in epoca viscontea), da una diminuzione della pressione fiscale e da maggiori autonomie concesse dalla Serenissima. A partire dalla seconda met\u00e0 del XVI secolo fino alla fine del successivo, il mercato della lana tocc\u00f2 l'apice dello splendore, con numerose famiglie gandinesi (tra cui anche i Biadoni ed i Rottigni, originari di Peia) che posero le basi dei propri commerci in differenti zone della penisola italiana e dell'Europa, con il nome della lana di Peia che varc\u00f2 i confini locali.\nA tal proposito, per favorire le esportazioni, venne decisa la costruzione di una strada che dal centro abitato di Peia raggiungesse Ranzanico, posto in val Cavallina, da cui poi era possibile abbreviare notevolmente il percorso dei mercanti verso Nord, accedendo alla val Camonica e quindi ai mercati del Nord Europa. Questa mulattiera, edificata in luogo di un piccolo sentiero gi\u00e0 esistente conosciuto come \"via delle ripe de Ranzanico\", passava dalla \"Forcella\", un piccolo valico posto tra i monti Pler e Pizzetto.\nLa sua costruzione present\u00f2 per\u00f2 alcuni problemi, dal momento che nel 1464, pochi mesi dopo aver ottenuto le autorizzazioni richieste ai Rettori di Bergamo, i lavori vennero bloccati dall'opposizione dei comuni di Ranzanico ed Endine, per nulla intenzionati a permettere il passaggio della strada sui loro territori. Per redimere la questione intervenne anche il condottiero Bartolomeo Colleoni, al quale la mulattiera sarebbe stata utile per agevolare un eventuale spostamento delle proprie truppe, ma senza esito. La questione pass\u00f2 quindi ai \"Savi di Terraferma\"', organo della Serenissima, che fiss\u00f2 un indennizzo per i comuni \u201cribelli\u201d e sanc\u00ec che tutte le spese fossero a carico del comune di Gandino.\nLa strada, conosciuta con il nome di \"mulattiera della Forcella\" o \"via della Lana\" e con una larghezza media di due metri, venne completata al termine del 1466.\nNei decenni successivi vi furono alcuni violenti scossoni alla tranquillit\u00e0 degli abitanti, dati dalle epidemie di peste che ebbero effetti devastanti. La prima, nel 1467, fu provocata da alcuni soldati al ritorno da operazioni militari; la seconda, nel 1529, caus\u00f2 la morte di decine di persone, mentre la terza tra il 1629 ed il 1630, tristemente nota anche per essere narrata da Alessandro Manzoni, fu la pi\u00f9 disastrosa. In quest'ultimo caso morirono ben 551 persone su 1236 (pari a circa il 44% del totale), tanto che gli abitanti cercarono di evitare la diffusione del morbo ponendo dei posti di blocco all'ingresso del paese e mettendo in quarantena i mercanti di ritorno dai traffici commerciali.\nMa contestualmente nelle contrade di Peia, che ormai aveva superato i mille abitanti, cominci\u00f2 ad acutizzarsi il sentimento di autonomia nei confronti di Gandino. Fu cos\u00ec che nel 1531 la popolazione fece ufficiale richiesta presso la Serenissima di potersi ergere a comune. La vertenza si protrasse a lungo per via della ferma opposizione di Gandino, ma il 1\u00ba giugno 1542 venne firmato il decreto che sanc\u00ec la separazione tra le due realt\u00e0. Per evitare future diatribe, fu deciso che entrambe mantenessero indivisi i diritti di pascolo nella zona che andava dal monte Farno fino al Pler.\nUna ventina di anni pi\u00f9 tardi, precisamente nel 1561, gli abitanti di Peia riuscirono a spezzare l'ultimo vincolo che ancorali li legava a Gandino, ergendosi a parrocchia autonoma, intitolata a sant'Antonio da Padova.\nGi\u00e0 nel 1566 sono documentati i primi statuti di Peia che, approvati dai rettori della citt\u00e0 di Bergamo, indicavano l'ordinamento amministrativo che regolava il comune: un'assemblea composta dai capifamiglia aveva la facolt\u00e0 di nominare tre persone, una di ognuna delle tre principali contrade (C\u00e0 Zenucchi con C\u00e0 Bosio, C\u00e0 Bettera e C\u00e0 Rottigni), le quali avrebbero poi eletto per ogni nucleo due \"Credenderi\", ovvero Consiglieri della Comunit\u00e0.\nNella seconda met\u00e0 del XVIII secolo il paese fu invece colpito dalla crisi della produzione dei panni di lana, dovuta all'importazione di prodotti esteri a prezzo pi\u00f9 basso, che mise in ginocchio la pastorizia ed il commercio della materia prima.\nDai Napoleone fino ai giorni nostri.\nNel 1789, in seguito al trattato di Campoformio, l'intera provincia fu assoggettata alla napoleonica Repubblica Cispadana. Successivamente, nel 1809, nell'ambito di un'ampia opera di riorganizzazione delle realt\u00e0 comunali volta a favorire i grossi centri a scapito di quelli pi\u00f9 piccoli, l'istituzione francese aggreg\u00f2 nuovamente Peia al comune di Gandino, al pari dei vicini centri di Barzizza, Cazzano Sant'Andrea e Leffe. \nNel 1816, in seguito al passaggio della zona all'austriaco Regno Lombardo-Veneto, il comune riacquis\u00ec la propria autonomia amministrativa.\nTuttavia la situazione economica degli abitanti and\u00f2 via via peggiorando sempre pi\u00f9, complice la crisi che invest\u00ec il commercio della lana, causato da una forte perdita di competitivit\u00e0 data dal livello medio-basso del prodotto. Si afferm\u00f2 l'emigrazione, con conseguente calo della popolazione, che pass\u00f2 dai 1310 abitanti del 1776 ai 1095 del 1853, numero che nei decenni successivi si stabilizz\u00f2, crescendo in modo consistente solo all'inizio del XX secolo, dato che nel 1901 vennero censiti 1410 residenti, impegnati per lo pi\u00f9 nell'agricoltura e nell'allevamento.\nNel 1934 gli abitanti di Peia, unitamente a quelli di Leffe, avanzarono la proposta di unione tra i due comuni. Nonostante l'approvazione dei relativi podest\u00e0, la domanda non ebbe seguito.\nLa vocazione agricola del borgo mut\u00f2 radicalmente a partire dagli '50 quando, sull'onda del boom economico che si verific\u00f2 nei vicini centri di Leffe e Gandino, sorsero numerose attivit\u00e0 industriali ed artigianali legate per lo pi\u00f9 all'industria tessile manifatturiera. Infatti, come testimoniato dai numeri forniti dal censimento del 1981, tre persone su quattro risultavano occupate in tali attivit\u00e0, mentre l'agricoltura veniva relegata ad un misero 3%.\nAnche la struttura del borgo ne risent\u00ec, dato che fu investita da un notevole sviluppo edilizio, che in alcuni casi port\u00f2 all'unificazione delle differenti contrade fino ad allora separate, creando una soluzione di continuit\u00e0 abitativa anche con il vicino borgo di Leffe.\nMonumenti e luoghi d'interesse.\nIn ambito religioso, la struttura di maggiore importanza \u00e8 la chiesa parrocchiale, dedicata a sant'Antonio da Padova. La costruzione dell'edificio, inizialmente intitolato a sant'Antimo, prese il via nel 1429 e fu terminato nel corso del XV secolo. Edificato in posizione dominante sulla valle con orientamento dell'altare ad Est, venne sottoposto ad un primo ampliamento nel 1738, quando vi fu aggiunto il coro a pianta ellittica, e ad un ulteriore ingrandimento nel 1904 quando, su progetto di Virginio Muzio, furono aggiunte le navate minori.\nLa facciata esterna, mossa da linee settecentesche, presenta quattro nicchie entro le quali vi sono le statue, intagliate da Emilio Bettinelli nel 1906), dei santi Antonio, Giuseppe, Nicola e Lucia.\nAll'interno \u00e8 arricchita da stucchi e dorature, da quattro medaglie raffiguranti scene della vita del santo patrono, nonch\u00e9 da tele e dipinti tra i quali meritano menzione la \"Santissima Trinit\u00e0\" di Gian Paolo Cavagna (dipinta nel primo quarto del XVII secolo), la \"Crocifissione\" di Gian Giacomo Pandolfi (1612), la \"Deposizione\" di Francesco Zucco (1626) e l\u2019\"Estasi di sant'Antonio\" di Ponziano Loverini. Attigua alla parrocchiale, con cui condivide il sagrato, si trova anche la piccola chiesetta Beata Vergine Immacolata.\nNotevole importanza storica, nonostante lo stato di avanzato degrado, ricopre la chiesa di Santa Elisabetta, costruita tra il 1517 ed il 1520 in luogo di un precedente edificio di culto. A fianco di essa passava infatti la \"via della lana\", utilizzata tra mercanti e viandanti: di conseguenza la struttura era dotata di stanze nelle quali venivano ospitati e rifocillati i viaggiatori. Di stile romanico, al proprio interno custodiva affreschi e dipinti di pregio, andati poi perduti o sottratti furtivamente.\nSempre in campo religioso, \u00e8 presente anche la chiesa della Beata Vergine delle Grazie, sita nella contrada C\u00e0 Rottigni e risalente alla fine del XVI secolo, quando fu edificata al posto di un'edicola probabilmente durante l'epidemia nota come Peste di San Carlo.\nAll'interno si possono ammirare un dipinto raffigurante la \"Madonna con Ges\u00f9 Bambino e san Giovanni\", opera cinquecentesca del Callegari, ed un affresco di Pietro Servalli.\nLe altre chiese sussidiarie presenti sul territorio comunale sono la secentesca chiesa di santa Lucia e sant'Appollonia (ma comunemente conosciuta solo con il nome della prima), situata nella contrada C\u00e0 Bosio e che presenta linee semplici; la chiesa di sant'Urbano nella contrada Peia Bassa, ed infine la chiesetta di san Rocco, in contrada Cima Peia ma in posizione isolata rispetto al centro abitato, edificata al termine dell'ondata di peste del 1630 e restaurata nel 1796.\nPercorsi naturalistici.\nSul territorio comunale sono presenti una grande quantit\u00e0 di itinerari, adatti ad ogni tipo di utenza, grazie ai quali \u00e8 possibile stare a contatto con la natura.\nTra i principali vi \u00e8 il sentiero, contrassegnato con il segnavia del C.A.I. numero 547 che prende il via dal fondovalle nella zona Nord del territorio, nei pressi della zona degli opifici di Gandino. Salendo raggiunge la contrada di \"Cima Peia\", da cui poi diventa una comoda mulattiera che, inerpicandosi sulle pendici del monte Pizzetto, si mantiene a monte dei prati di \"Cap\" e giunge fino alla localit\u00e0 \"Monticelli\" (1.116 m s.l.m.) dove interseca il sentiero numero 513. Quest'ultimo, che proviene dalla valle Rossa, si mantiene in quota lungo lo spartiacque con la val Cavallina, ovvero il crinale che delimita il confine comunale, salendo fino alla pozza dei Sette Termini, da cui \u00e8 possibile poi raggiungere il rifugio storico Malga Lunga e la zona del monte Farno.\nDi grande importanza a livello storico \u00e8 inoltre l'antica \"via della lana\", strada medievale utilizzata dai mercanti, che nell'anno 2002 \u00e8 stata al centro di un intervento di manutenzione e recupero. L'opera, cofinanziata dal comune di Peia e dalla comunit\u00e0 montana della val Seriana, riguarda il tratto che va dalla chiesa di santa Elisabetta fino alla contrada C\u00e0 Biadoni. Nella parte pi\u00f9 a monte, nei pressi della \"Forcella\", si trova la \"pozza del Lino\" antica sorgente anch'essa recuperata (grazie al Fondo Europeo Agricolo), dove un tempo avvenivano gli incontri e gli scambi tra le comunit\u00e0 delle due vallate. Poco distante si trova la sommit\u00e0 del monte Pizzetto, nei pressi della quale merita una visita la statua della Madonna della Vita, nota anche come Madonna del Pizzo, con posizione dominante sulla val Gandino.\nSociet\u00e0.\nEtnie e minoranze straniere.\nGli stranieri residenti nel comune sono 42, ovvero una percentuale pari al 2.2% della popolazione, uno dei valori pi\u00f9 bassi della zona. Di seguito sono riportati i gruppi pi\u00f9 consistenti:\nAmministrazione.\nSimboli.\nBlasonatura stemma:"}
{"id": "34537", "revid": "9", "url": "https://it.wikipedia.org/wiki?curid=34537", "title": "Tablatura", "text": ""}
{"id": "34538", "revid": "322321", "url": "https://it.wikipedia.org/wiki?curid=34538", "title": "Pianico", "text": "Pianico (\"Pi\u00e8nech\" o \"Pi\u00e0nech\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato al termine della Val Borlezza, dista circa 40 chilometri a nord-est dal capoluogo orobico.\nIl territorio.\nIl territorio \u00e8 reso molto importante dalla grande quantit\u00e0 di fossili, di reperti archeologici e minerali (tra cui lignite ed argilla) dovuti all'esistenza, nell'era preistorica, di un bacino lacustre.\nQuesto comprendeva, oltre al territorio comunale di Pianico, anche l'attuale zona di Sellere, nel vicino comune di Sovere.\nStoria.\nLe origini del paese risalgono all'epoca romana, come confermano alcuni ritrovamenti di materiale risalente a quel periodo, nonch\u00e9 all'accertata presenza dei colonizzatori nei paesi limitrofi, tra cui Castro e Sovere.\nPare difatti che i Romani utilizzassero la zona per controllare lo sbocco della stessa valle Borlezza verso la Val Camonica, centro nevralgico dei trasporti e dei commerci.\nAl termine della dominazione romana, il paese sub\u00ec le scorrerie di alcune trib\u00f9 \"barbare\", tra cui gli Alani e gli Ungari, che perpetrarono saccheggi ai danni della popolazione, la quale dovette subire anche pestilenze e terremoti.\nIl territorio, dopo essere passato sotto la dominazione longobarda prima, e del Sacro Romano Impero poi, fu ceduto al vescovo della citt\u00e0 di Bergamo come riconoscimento dei favori compiuti in sede dei trattati di pace, con un editto redatto nel 1168.\nI secoli seguenti, in pieno periodo medievale, videro il paese al centro delle dispute fratricide tra guelfi e ghibellini. A tal periodo risale un castello, di cui ora si sono perse le tracce, di propriet\u00e0 della famiglia Foresti. Attorno a questa fortificazione venne costruito il paese, che tuttora ricorda un borgo medievale. Gli scontri ebbero il loro apice nel corso del XIV secolo, e terminarono soltanto con l'annessione del territorio alla Repubblica di Venezia.\nCon il declino della famiglia Foresti, anche il paese sub\u00ec un drastico ridimensionamento, e nei secoli successivi segu\u00ec le sorti del resto della provincia di Bergamo.\nMonumenti e luoghi di interesse.\nMolto suggestivo risulta essere il centro storico, di origine medievale. Costruito su un piccolo colle che svetta sulle aree circostanti, ha mantenuto le peculiarit\u00e0 dell'epoca in cui venne costruito.\nQui era presente anche l'antica chiesa parrocchiale dedicata a San Zenone, demolita nella seconda met\u00e0 del XX secolo per lasciare spazio al nuovo edificio religioso che, edificato nel 1925, \u00e8 intitolato allo stesso santo.\nFrontalmente a essa si possono ammirare il monumento dedicato ai caduti e una torre campanaria appartenente dapprima a una fortificazione, e poi a una chiesa risalente al XIX secolo e demolita anch'essa per fare spazio alla nuova parrocchiale.\nBlasonatura stemma.\n\"D'oro al castello di rosso, chiuso, finestrato di due e murato di nero, merlato alla guelfa le due torri ciascuna di tre, la cortina di quattro, fondato su una collina di verde avente alla base quattro colline ugualmente di verde solcate da un fiume defluente in banda, alla ruota dentata di otto pezzi d'azzurro posta in capo. Ornamenti esteriori da Comune\". (DPR 27 giugno 1983)."}
{"id": "34540", "revid": "322321", "url": "https://it.wikipedia.org/wiki?curid=34540", "title": "Piario", "text": "Piario (\"Pi\u00e9r\" in dialetto bergamasco) \u00e8 un comune italiano di abitanti della provincia di Bergamo in Lombardia. \nSituato nella val Seriana superiore, si trova a circa a nord-est del capoluogo orobico ed \u00e8 compreso nella Comunit\u00e0 montana della Valle Seriana.\nGeografia fisica.\nTerritorio.\nIl comune, adagiato su un piccolo pianoro posto sulla sinistra del fiume Serio, con i suoi 1,5451 chilometri quadrati di estensione, risulta essere il quindicesimo meno esteso d'Italia.\nCompreso tra i circa 490 m s.l.m. della porzione meridionale e gli 844 metri del monte N\u00e9 \u00e8 delimitato a ovest dal corso del Serio, che lo suddivide amministrativamente da Villa d'Ogna (tratto a monte) e Parre nella zona di Martorasco (tratto pi\u00f9 a valle). Sull'opposto versante della valle i limiti della municipalit\u00e0 ripartono dalla zona in cui inizia la pineta fino a risalire le pendici dei monti Cucco (771 m s.l.m.) e Sap\u00e8l N\u00e9 (844 m), piccole propaggini che delimitano il paese da Clusone e dal suo esteso altipiano.\nI confini quindi raggiungono Villa d'Ogna, in quella che \u00e8 la porzione pi\u00f9 settentrionale del comune, nei pressi della Madonna della Senda e proseguono seguendo la Senda stessa, la storica via di collegamento che collega longitudinalmente i paesi del lato sinistro della valle Seriana da Ardesio a Clusone.\nLe origini del nome.\nLa teoria maggiormente accreditata farebbe derivare il toponimo dal vocabolo della lingua preceltica, parlata dagli Orobi, \"plarios\" che significava \"fondo di valle\". Altre ipotesi invece indirizzerebbero l'origine dal lemma latino \"apiarium\", significante \"luogo delle arnie\", oppure da \"apium\", indicante il \"levistico\", una pianta erbacea.\nStoria.\nDalla preistoria al Medioevo.\nNonostante non siano stati rinvenuti segni che attestino la presenza dell'uomo nell'et\u00e0 antica, si presume che i primi insediamenti sarebbero riconducibili al VI secolo a.C. quando nella zona della val Seriana, si stabilirono popolazioni di origine ligure dedite alla pastorizia, tra cui gli Orobi. A essi si aggiunsero e integrarono, a partire dal V secolo a.C. le popolazioni di ceppo celtico, tra cui i Galli Cenomani: si trattava tuttavia di presenze sporadiche, che non formarono mai un nucleo abitativo definito.\nLa prima vera e propria opera di urbanizzazione fu invece opera dei romani, che conquistarono la zona e la sottoposero a centuriazione, ovvero a una suddivisione dei terreni a pi\u00f9 proprietari, a partire dal I secolo d.C.. Fu in quel periodo che nelle montagne limitrofe cominciarono a essere sfruttate numerose miniere, per lo pi\u00f9 di ferro, che portarono un notevole incremento demografico. Tra i nuovi abitanti vi erano anche alcuni schiavi (i cosiddetti \"damnati ad metalla\"), impiegati nei lavori pi\u00f9 pesanti nell'ambito dell'estrazione del materiale. Il centro abitato, costituito prevalentemente da capanne, aveva tuttavia dimensioni estremamente ridotte, con gran parte degli abitanti che trovava sostentamento dall'agricoltura, svolta nella piana del fondovalle, e dalla pastorizia.\nAl termine della dominazione romana vi fu un periodo di decadenza e abbandono del centro abitato, con la popolazione che sovente era costretta a lasciare la zona di fondovalle e cercare riparo sulle alture circostanti al fine di difendersi dalle scorrerie perpetrate dalle orde barbariche. La situazione ritorn\u00f2 a stabilizzarsi con l'arrivo dei Longobardi, popolazione che a partire dal VI secolo si radic\u00f2 notevolmente sul territorio, influenzando a lungo gli usi degli abitanti: si consideri infatti che il diritto longobardo rimase \u201cde facto\u201d attivo nelle consuetudini della popolazione fino alla sua abolizione, avvenuta soltanto nel 1491.\nCon il successivo arrivo dei Franchi, avvenuto verso la fine dell'VIII secolo, il territorio venne sottoposto al sistema feudale, con il paese che nel 774 venne assegnato, al pari di gran parte della valle, ai monaci di Tours per poi essere infeudato al Vescovo di Bergamo a partire dal 1026. \nDopo l'anno mille, cominciarono a svilupparsi un nucleo ben definito in quelli che adesso \u00e8 il centro storico del paese.\nPer trovare un documento che attesti l'esistenza del paese bisogna aspettare fino all'anno 1405, in cui vengono registrate alcune transazioni per conto della Misericordia di Clusone. Nel 1414 una sentenza di morte ai danni di Antonio di Capitani di Scalve rende giustizia del tentato omicidio con furto di un certo \"Giovanni di Andreolo di Piario\".\nNel tardo medioevo si verificarono importanti innovazioni tecnologiche, che diedero positivi risvolti anche in ambito economico. Sfruttando la vicinanza di miniere, lungo il corso del fiume Serio vennero introdotte alcune fucine che permisero la lavorazione di metalli, dai quali si ottenevano utensili, attrezzi da lavoro, stoviglie e armi, come testimoniato da documenti del XV secolo.\nLa Serenissima.\nAnche l'agricoltura e la pastorizia fecero enormi passi, permettendo la produzione e la lavorazione di un tipo di tessuto utilizzato dagli eserciti, in quanto caldo e molto robusto, denominato Panno grosso bergamasco.\nLa positiva condizione commerciale e produttiva ricevette un ulteriore impulso quando, nella prima met\u00e0 del XV secolo, si verific\u00f2 il passaggio dell'intera zona alla Repubblica di Venezia, avvenuto nel 1427 dopo un'espressa richiesta di Bergamo e delle sue valli, e ratificato dalla Pace di Ferrara del 1428. La Serenissima garant\u00ec una diminuzione della pressione fiscale e offr\u00ec maggiore autonomia, dando inizio a un periodo contrassegnato da tranquillit\u00e0 sociale in cui l'intera zona continu\u00f2 a prosperare.\nAll'inizio del XVI secolo la comunit\u00e0 riusc\u00ec a ergersi a parrocchia, come testimoniato dalla cronotassi dei parroci, mentre per l'indipendenza a livello amministrativo si dovette aspettare fino al 1636, quando \"Oltrascenda\" si separ\u00f2 da Clusone: la Senda era difatti la strada che separava il capoluogo baradello dagli altri borghi. La nuova entit\u00e0 inizialmente comprendeva anche Valzurio, Nasolino, Villa e Ogna, borghi da cui Piario si separ\u00f2 nel 1648, con la denominazione di \"Pierro\".\nIn questi secoli il paese continu\u00f2 a prosperare grazie alla lavorazione del ferro che garantiva produzione di armi bianche e attrezzi da lavoro, ma anche il relativo commercio dei materiali prodotti, unito a quello delle pietre coti, utili ad affilare gli stessi utensili da taglio. Ma i commercianti del borgo di Piario cominciarono a farsi conoscere anche al di fuori dei confini della Serenissima, grazie al commercio del Panno grosso, per il quale ottennero nel 1714 dall'imperatore Carlo VI la concessione a\nIl comune dovette anche fronteggiare alcuni problemi legati alla gestione di beni e terreni, come testimoniato dalla diatriba sorta nel 1774 con il nobile Giuseppe Ginammi di Gromo per lo sfruttamento di una canale che alimentava una fucina, risolta a favore di quest'ultimo dal Senato della Serenissima.\nMa l'indipendenza amministrativa dur\u00f2 poco, dal momento che gi\u00e0 nel 1756 and\u00f2 a ricostituire, unitamente ai borghi di Villa e Ogna, l'entit\u00e0 comunale denominata Oltressenda Bassa. La neonata istituzione nel 1776 si ampli\u00f2 ulteriormente, annettendo anche Oltressenda Alta (ovvero le contrade di Nasolino e Valzurio).\nDalla dominazione francese ai giorni nostri.\nTuttavia la convivenza amministrativa delle varie contrade era mal sopportata dalle stesse, tanto che nel 1797 ognuna di esse riacquist\u00f2 la propria autonomia. Ma il potere della Repubblica di Venezia era ormai agli sgoccioli, tanto che nello stesso anno, in seguito al trattato di Campoformio, venne sostituita dalla napoleonica Repubblica Cispadana. Il cambio di dominazione comport\u00f2 un'immediata revisione dei confini, che port\u00f2 alla riunificazione con Villa d'Ogna, anche se gi\u00e0 nel 1805 Piario riacquis\u00ec la propria indipendenza.\nNel 1809 la dominazione francese, nell'ambito di un'imponente opera di accorpamento dei piccoli centri ai pi\u00f9 grandi, impose l'accorpamento di Piario, unitamente a Rovetta, Villa, Ogna e Oltressenda Bassa, al vicino comune di Clusone. La macro-unione tra i borghi dur\u00f2 poco, dal momento che nel 1816, in occasione del nuovo cambio di governo che vide subentrare l'austriaco Regno Lombardo-Veneto alle istituzioni francesi, questi vennero nuovamente scissi, con Piario che riconquist\u00f2 la sua autonomia amministrativa.\nTra la fine del XIX secolo e l'inizio del XX Piario fu interessato da un importante crescita demografica, complice l'insediamento della manifattura \"Festi e Rasini\" nel comune confinante di Villa d'Ogna. Questa situazione permise di raddoppiare il numero degli abitanti, che passarono dai 271 del 1881 ai 581 del 1921.\nContestualmente, nel 1906, la parte meridionale del comune, in localit\u00e0 Groppino, fu interessata da un importante sviluppo turistico, dovuto alla presenza di una fonte ricca di bicarbonato, attorno alla quale nacquero alberghi e pensioni termali. Il notevole afflusso di persone port\u00f2 le autorit\u00e0 a prendere la decisione di aprire, a partire dal 1929, un centro per la cura delle malattie polmonari. La struttura, rimasta in attivit\u00e0 fino al termine del secolo, attualmente ospita l'ospedale.\nNel frattempo, nel 1927 il regime fascista, nell'ambito di una riorganizzazione amministrativa volta a favorire i grossi centri a scapito dei pi\u00f9 piccoli, un\u00ec nuovamente Piario con Oltressenda Bassa (composta da Ogna e Villa) e Oltressenda Alta, nell'entit\u00e0 comunale rinominata \u201cVilla d'Ogna\u201d. Le differenti realt\u00e0, che mal sopportavano questa unione, al termine della seconda guerra mondiale inoltrarono formale richiesta di separazione. L'istanza venne accolta nel 1958 quando Piario, unitamente a Oltressenda Alta, si stacc\u00f2 da Villa d'Ogna.\nA partire dagli ultimi decenni del XX secolo, grazie a nuovi insediamenti abitativi, Piario riusc\u00ec ad aumentare notevolmente il numero dei propri residenti, in controtendenza rispetto a gran parte dei paesi dell'alta valle, arrivando a superare \u201cquota 1.000\u201d.\nMonumenti e luoghi d'interesse.\nArchitetture religiose.\nChiesa di Sant'Antonio.\nL'edificio di principale interesse \u00e8 la chiesa parrocchiale, dedicata a sant'Antonio abate. Edificata nel XV secolo in luogo di un precedente edificio di culto dalle dimensioni pi\u00f9 ridotte, fu soggetta ad una quasi totale ricostruzione avvenuta nel 1671. All'interno si possono trovare opere di grande pregio, tra cui una tela di Domenico Carpinoni, una tempera su tela raffigurante la Nativit\u00e0 attribuita a Giacomo Borlone de Buschis, l'altare maggiore in legno intagliato e dorato di Giovanni Piccini da Nona (1690\u20131710) e un altare in legno nella Cappella della Vergine del Rosario, opera di Grazioso Fantoni il Giovane del 1774. Di interesse anche la pala d'altare di Enrico Albrici da Vilminore (1714\u20131775) e gli affreschi datati fra 1466 e 1494. Il campanile, edificato in pietra squadrata nel 1499, possiede un concerto di cinque campane datate tra il 1799 ed il 1809.\nSantuario di San Rocco.\nAltro edificio religioso degno di nota \u00e8 il santuario di San Rocco. Costruito nel XVI secolo nella grande pineta posta ai margini del paese, in una posizione elevata nella localit\u00e0 Paranzo, \u00e8 ancora luogo di pellegrinaggio e di devozione popolare. In occasione della festivit\u00e0 dell'Assunzione della Vergine Maria, il 15 agosto, si svolgono spettacoli pirotecnici.\nArchitetture civili.\nIn ambito civile, interessante \u00e8 l'edificio in via Mazzoletti, forse un tempo utilizzato come monastero e considerato la struttura pi\u00f9 antica del paese, che si presenta con arcate e affreschi del XIII secolo solo parzialmente conservati.\nMerita inoltre menzione la casa Museo dei Runden\u00ec, nella quale sono ricostruiti gli ambienti e gli stili di vita della gente di Piario della fine del XIX secolo. Dotata di cortile con porticato, possiede quattro stanze suddivise su due piani con scale in legno, tutto rigorosamente autentico.\nA sud dell'abitato si trova l'ospedale civile stabile recuperato dei locali dell'antico sanatorio, risalente all'inizio del XX secolo, presenta un ampio parco e dei lineamenti in stile liberty.\nAree naturali.\nLa principale attrazione naturalistica presente \u00e8 senza dubbio la pineta detta della \"Selva\". Posta nella parte meridionale del territorio comunale e divisa con il comune di Clusone, \u00e8 un polmone verde nel quale un gran numero di persone cerca refrigerio nei periodi pi\u00f9 caldi, ma in cui sono presenti anche itinerari tra cui un percorso vita e sentieri, adatti a utenti di discipline quali running e mountain bike, che permettono il collegamento con la ciclovia della Valle Seriana. Per escursionisti sono invece gli itinerari che conducono dal santuario di san Rocco, pi\u00f9 semplice, e alla cima dei monti Cucco e N\u00e9, dalla cui sommit\u00e0 \u00e8 possibile godere una visuale su Piario e l'altopiano di Clusone.\nInfine \u00e8 possibile percorrere il sentiero che si sviluppa nei pressi del corso del fiume Serio, lungo il quale si incontrano luoghi dalla rilevanza storica, quali la cascina \"Broseda\", i ruderi della fucina \"delle Neppe\" (attiva nella produzione di utensili ferrosi) e di un mulino, il fontanino di Sant'Alberto e il laghetto di pesca sportiva con annesso ponte pedonale, detto \"Ballerino\", che permette di raggiungere l'altra sponda della valle in localit\u00e0 Sant'Alberto di Villa d'Ogna.\nSociet\u00e0.\nEtnie e minoranze straniere.\nGli stranieri residenti nel comune sono 52, ovvero una percentuale pari al 4,7% della popolazione.\nGeografia antropica.\nContrade.\nEcco l'elenco completo delle contrade:\nInfrastrutture e trasporti.\nLa principale via di collegamento \u00e8 la S.P.51, che si dirama dalla Strada statale 671 Bergamo-Clusone presso la pineta e taglia il centro abitato fino ad arrivare a Villa d'Ogna, nel punto in cui prende vita la S.P.50 Villa d'Ogna-Clusone, conosciuta anche come \"strada della Senda\".\nAmministrazione.\nSimboli.\nI simboli del Comune sono lo stemma e il gonfalone concessi con DPR n. 330 del 7 maggio 1986. Lo stemma illustra la storia di Piario.\nBlasonatura stemma\nBlasonatura gonfalone"}
{"id": "34543", "revid": "1516566", "url": "https://it.wikipedia.org/wiki?curid=34543", "title": "Castellero", "text": "Castellero (\"Castl\u00e9\" in piemontese) \u00e8 un comune italiano di 305 abitanti della provincia di Asti in Piemonte.\nStoria.\nLa famiglia dei Solaro nel 1312, appoggiati dai Provenzali di Ugo del Balzo, siniscalco di Roberto d'Angi\u00f2, occupano il castello di Agliano e, secondo il De Canis, sconfiggono i De Castello a Castellero, dove distruggono la rocca, tenuta dai Ghibellini Pulsavino. Da queste vicende appare evidente che il castello di Castellero rappresentava, durante le lotte civili medievali, una roccaforte anti-guelfa.\nMonumenti e luoghi d'interesse.\nCastello di Castellero.\nSulle rovine del piccolo castello coinvolto nelle vicende sanguinose del 1312 venne riedificata una fortezza che dalla precedente costruzione demolita prese il nome di Castellero, o \u201ccastellaro\", termine talvolta usato per indicare un castello distrutto. Ci\u00f2 nonostante, la ricostruzione \u00e8 stata talmente accurata che il castello si presenta pieno di fascino e di interesse storico, artistico ed architettonico.\nPoche, ma sicure tracce di questo periodo sono ancora rimaste nelle strutture dell'attuale castello: il fossato, ormai quasi scomparso, le finestrelle a strombatura pronunciata, un alto e spazioso ambiente a livello dello sperone esterno e della base della torre, che fa pensare al corpo di guardia; all'ampia volta a tutto sesto sono infissi i ganci a forma di ancora ai quali si appendevano le lampade.\nL'edificio attuale denuncia le trasformazioni ed aggiunte successive nel corso dei secoli: gli interventi del Seicento e del Settecento, attribuiti in gran parte alla famiglia Ponte hanno realizzato una elegante dimora campestre che, come unica memoria di un passato bellicoso, conserva la torre. \nDi forma romboidale, alta 30 metri, in passato la torre terminava col tetto a tegole spioventi, ma all'inizio del Novecento il pericolo di un crollo consigli\u00f2 di eliminare il tetto e la torre fu coronata di 10 merli rettangolari. \nNel 1961, in occasione di ulteriori riparazioni, i merli furono trasformati ed assunsero la forma a \"coda di rondine\".\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2013 la popolazione straniera residente era di 7 persone e rappresentano il 2.3% dell'intera popolazione residente.\nLe nazionalit\u00e0 maggiormente rappresentate in base alla loro percentuale sul totale della popolazione straniera residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34544", "revid": "1910023", "url": "https://it.wikipedia.org/wiki?curid=34544", "title": "Piazza Brembana", "text": "Piazza Brembana (\"Piassa\" in dialetto bergamasco) \u00e8 un comune italiano di abitanti della provincia di Bergamo in Lombardia.\nCollocata a nord di Bergamo e alla confluenza tra i due rami del fiume Brembo, \u00e8 circondata dalle Prealpi Orobie ed \u00e8 il comune capoluogo della Comunit\u00e0 Montana della Valle Brembana.\nOrigini del nome.\nIl nome Piazza Brembana sembrerebbe derivare dal nome stesso del fiume che percorre il paese: il fiume Brembo. Infatti sembrerebbe che, etimologicamente, il significato della radice \"brem\", in una lingua pre-romana, stava per \"risuonare\". Molto probabilmente per il corso torrentizio che sembrava \"risuonare\" chiacchierino nella Valle.\nStoria.\nL'et\u00e0 antica.\nI primi insediamenti umani risalgono al II secolo a.C. quando i Romani inclusero il paese, unitamente ai borghi limitrofi, in un \"pagus\" denominato \"pagus brembanus\".\nI nuovi colonizzatori sfruttarono le risorse minerarie (principalmente ferro) presenti nei monti circostanti, e crearono numerose vie di collegamento con il vicino \"pagus Saturnius\" (posto in Val Seriana), anch'esso con una florida attivit\u00e0 estrattiva.\nIl Medioevo.\nQuesta attivit\u00e0 fece s\u00ec che l'intera zona prosperasse anche durante il Medioevo, quando il borgo venne interessato da un crescente sviluppo demografico dovuto alle migliorate condizioni di vita, ma anche all'immigrazione di numerosi nuclei in fuga dalle lotte fratricide tra guelfi e ghibellini. In queste zone, soggette alla dominazione della famiglia dei Visconti in cui era notevole l'influenza ghibellina, non si verificarono scontri tra le opposte fazioni.\nCon l'avvento della dominazione veneta i commerci ebbero un ulteriore incremento, anche grazie alla costruzione della Via Priula, strada che collegava Bergamo con il Canton Grigioni.\nL'et\u00e0 contemporanea.\nLa Serenissima inoltre pose \"Piazza\" (che rest\u00f2 il nome del paese fino al 1866) come centro commerciale e amministrativo del dipartimento \"Oltre la Goggia\", di cui facevano parte tutti i paesi dell'alta valle Brembana. Anche i regimi che si succedettero in seguito mantennero nel paese le principali istituzioni a livello amministrativo.\nUn ulteriore impulso all'economia e ai trasporti venne dato dalla costruzione, avvenuta nel 1926, della tratta della Ferrovia della Valle Brembana, che da San Pellegrino portava il capolinea a Piazza Brembana. La linea fu soppressa nel 1966.\nNel 1927 il regime fascista fece una grande opera di accorpamento tra parecchi comuni del Regno d'Italia. Fu il caso anche di Piazza Brembana, che si trov\u00f2 aggregato ai vicini Valnegra, Lenna e Moio de' Calvi in un unico comune denominato San Martino de' Calvi. Soltanto nel 1956 i comuni si separarono nuovamente, assumendo l'attuale conformazione.\nTra i personaggi celebri nati nel paese meritano una citazione: Giacomo Calegari (1848-1915), noto pittore, Gerolamo o Girolamo Calvi (1801-1848), musicista e letterato, e i quattro fratelli Calvi: Attilio, Santino, Natale e Giannino, eroi della prima guerra mondiale.\nSimboli.\nLo stemma di Piazza Brembana \u00e8 stato concesso con decreto del presidente della Repubblica del 20 ottobre 1998.\nLo stemma attuale riprende il vecchio simbolo effigiato nel palazzo comunale e presente nei documenti ufficiali. Il rettangolo, posto nel centro dello scudo, allude al nome del paese Piazza, derivante dalla sua conformazione particolare, essendo posto su un'altura pianeggiante circondata dai monti. L'aquila \u00e8 un animale tipico del territorio alpino.\nMonumenti e luoghi d'interesse.\nPercorso Museale \"Fratelli Calvi\".\nIl Percorso Museale fu inaugurato il 24 maggio 2015, nel centenario della prima guerra mondiale, per ricordare e onorare i quattro fratelli Calvi caduti nella Grande Guerra.\nArchitetture religiose.\nDuomo di San Martino.\nIl duomo, dedicato a san Martino, riedificato nel XIX secolo in luogo di un precedente edificio di culto risalente all'anno 1000, \u00e8 in comune con il vicino paese di Lenna. In stile neogotico, al proprio interno presenta un polittico di notevole fattura eseguito da Lattanzio da Rimini, statue di Andrea Fantoni, nonch\u00e9 opere di Carlo Ceresa.\nChiesa di San Bernardo.\nLa chiesa di San Bernardo, edificata nel XV secolo, situata nel centro del paese, custodisce opere di Andrea Vicentino. A fianco di questo edificio venne successivamente costruito un convento di monache francescane.\nInfrastrutture e trasporti.\nLa stazione di Piazza Brembana, inizialmente denominata Stazione di San Martino de' Calvi Nord, rappresentava il capolinea settentrionale della ferrovia della Valle Brembana, attiva fra il 1906 e il 1966.\nL'impianto disponeva di un fascio merci dotato di magazzino ed era raccordato con un'impresa che spediva il legname proveniente dall'alta valle."}
{"id": "34545", "revid": "1087849", "url": "https://it.wikipedia.org/wiki?curid=34545", "title": "Piazzatorre", "text": "Piazzatorre (\"Piassat\u00f3r\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato in Alta Val Brembana, dista circa 48\u00a0km a nord dal capoluogo Orobico. Ha una superficie territoriale con un'altimetria che varia dagli 850\u00a0m s.l.m. ai 1.100\u00a0m s.l.m.\nToponimo.\nSi \u00e8 sempre ritenuto comunemente che il toponimo Piazzatorre derivi dall'unione dei vocaboli piazza e torre, a significare \"la piazza della torre\", forse perch\u00e9 in quel luogo sorgeva una torre contornata da uno spiazzo. Se per la parola \"piazza\", platea, l'etimologia \u00e8 plausibile, non cos\u00ec \u00e8 invece per \"torre\". Infatti, se fosse valida tale ipotesi, nei documenti latini pi\u00f9 antichi dovrebbe essere utilizzato, a seconda della declinazione, il vocabolo \"turris\", \"turrim\", \"turri\".\nRisulta quindi chiaro che la \"torre\" non \u00e8 pertinente con l'etimologia del toponimo Piazzatorre il quale invece va riferito al vocabolo \"torus\" o \"taurus\", (inteso come altura o terreno rialzato) che unito a \"platea\" (piazza, spiazzo) indica spiazzo rialzato, area pianeggiante situata in altura, che \u00e8 poi la caratteristica geografica di Piazzatorre.\nPiazzatorre, oggi, \u00e8 una stazione turistica invernale ed estiva, frequentata soprattutto come centro di villeggiatura e come sede per i ritiri precampionato delle squadre sportive.\nSport.\nLa squadra di calcio a 5 locale \u00e8 l'ASP Team che disputa attualmente il campionato CSI della provincia di Bergamo."}
{"id": "34546", "revid": "1516566", "url": "https://it.wikipedia.org/wiki?curid=34546", "title": "Castelletto Molina", "text": "Castelletto Molina (\"Castl\u00e8t Mol\u00e8ina\" in piemontese) \u00e8 un comune italiano di 140 abitanti della provincia di Asti in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34547", "revid": "123898633", "url": "https://it.wikipedia.org/wiki?curid=34547", "title": "Castello di Annone", "text": "Castello di Annone (\"Castel d'Anon\" o \"Anon\" in piemontese) \u00e8 un comune italiano di abitanti della provincia di Asti in Piemonte.\nStoria.\nIl nome deriva dal latino \"ad nonum\" (a nove), perch\u00e9 distante 9 miglia romane da Asti. Nel medioevo divenne un notevole punto strategico di passaggio, tanto da rendere il paese fiorente centro di mercanti e finanzieri conservando la sua importanza fino al 1644, quando fu distrutto dagli attacchi spagnoli.\nGravi danni furono subiti dal territorio del comune nel novembre 1994 a causa dello straripamento del fiume Tanaro.\nSimboli.\nLo stemma del Comune di Castello di Annone \u00e8 stato concesso con decreto del presidente della Repubblica del 29 gennaio 2003.\nInfrastrutture e trasporti.\nFerrovie.\nCastello di Annone \u00e8 dotato di una stazione ferroviaria sulla linea ferroviaria Torino-Genova.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34548", "revid": "1463034", "url": "https://it.wikipedia.org/wiki?curid=34548", "title": "Castelnuovo Calcea", "text": "Castelnuovo Calcea (\"Castelneuv Brus\u00e0\" in piemontese che significa castello in fiamme) \u00e8 un comune italiano di 726 abitanti della provincia di Asti in Piemonte. Si trova sulle colline tra i torrenti Tiglione e Nizza, a 23\u00a0km da Asti e a circa 9\u00a0km da Nizza Monferrato.\n\u00c8 noto soprattutto per aver dato i natali al poeta Angelo Brofferio, qui nato nel 1802.\nStoria.\nCastelnuovo \u00e8 un paese di antiche origini. I primi abitanti furono i Liguri Statielli, seguiti dai Celti e dai Galli.\nIl toponimo \u00e8 di origine romana e deriva dall'unione tra la denominazione \"Castrum Novum\" e quella \"ad calcarias\", che si riconduce certamente alla presenza della vicina strada romana che richiedeva spesso lavori di rincalzo. Terminata la dominazione romana, vi si insediarono prima i Longobardi e quindi i Franchi. Secondo la tradizione, il nucleo originario del paese che si trovava sulla collina che ospita attualmente il cimitero, fu incendiato da Federico Barbarossa. Successivamente ricostruito nella posizione attuale, nel '300 divenne un possedimento della famiglia astigiana dei Guttuari. Prima di essere ceduto nel 1735 ai Savoia, il paese fece parte del Ducato di Milano.\nSimboli.\nIl gonfalone municipale \u00e8 un drappo di giallo con la bordatura di azzurro.\nStemma e gonfalone sono stati concessi con decreto del presidente della Repubblica del 24 aprile 1997.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34549", "revid": "124792154", "url": "https://it.wikipedia.org/wiki?curid=34549", "title": "Castelnuovo Belbo", "text": "Castelnuovo Belbo (gi\u00e0 \"Castelnuovo d'Incisa\", \"Castelneuv Belb\" in piemontese, e \"Castaun\u00f2v Berb\" localmente) \u00e8 un comune italiano di 826 abitanti della provincia di Asti, situato nella media-bassa Valle Belbo, collocato a 122 metri sul livello del mare.\nGeografia fisica.\nCastelnuovo Belbo si trova nel sud della Provincia di Asti ed \u00e8 attraversato dal torrente Belbo, unico corso d'acqua rilevante nel territorio comunale.\nDista circa 35\u00a0km dal capoluogo di provincia astigiano e circa 25 da quello alessandrino ed \u00e8 perci\u00f2 facilmente raggiungibile dai caselli autostradali di Alessandria Sud, Felizzano-Quattordio ed Asti est. Confina con i comuni di Bruno, Incisa Scapaccino, Nizza Monferrato, Bergamasco e quindi anche con la provincia di Alessandria.\nSi trova nella zona sismica 4, ed \u00e8 stato epicentro del terremoto del 21 agosto 2000 del Piemonte meridionale, subendo vistosi danni agli edifici storici soprattutto (la chiesa parrocchiale ed il palazzo municipale subirono interventi di restauro non indifferenti a seguito dell'evento).\nStoria.\nSimboli.\nLo stemma e il gonfalone del comune di Castelnuovo Belbo sono stati concessi con decreto del presidente della Repubblica del 16 marzo 1956.\nMonumenti e luoghi di interesse.\nDi interesse storico e paesaggistico vi sono la Chiesa parrocchiale, il Santuario della Madonna di San Biagio, le antiche mura del castello e il palazzo comunale, recentemente restaurato.\nEconomia.\nL'attivit\u00e0 economica principale resta l'agricoltura, e in particolare la viticoltura.\nSociet\u00e0.\nEvoluzione demografica.\nHa raggiunto il suo massimo numero di abitanti nei primi anni del Novecento per poi subire un progressivo spopolamento dovuto alle mutazioni sociali portate dal \"boom economico\" della met\u00e0 del XX secolo ed al progressivo abbandono del settore agricolo come attivit\u00e0 economica trainante.\nSolo da pochi anni a questa parte il saldo demografico ha ripreso ad essere positivo, anche grazie all'immigrazione.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nCastelnuovo Belbo aderisce inoltre al patto tra i \"Castelnuovo d'Italia\".\nSport.\nRisorta nel 2006 sulle ceneri della storica A.S.C.B., la Polisportiva Castelnuovo Belbo \u00e8 la squadra di calcio che rappresenta il paese nel campionato di I categoria girone F.\nIl centro sportivo comunale, oltre ad essere il quartier generale della Polisportiva, \u00e8 anche luogo di svago e divertimento: dispone di 1 campo da tennis sintetico, 1 campo da calcetto sintetico, 1 campo a 11 in erba 4 campi da bocce, un parco giochi, spogliatoi ed un bar con ampio spazio aperto."}
{"id": "34550", "revid": "1516566", "url": "https://it.wikipedia.org/wiki?curid=34550", "title": "Castelnuovo Don Bosco", "text": "Castelnuovo Don Bosco (\"Castelneuv d'Ast\" in piemontese) \u00e8 un comune italiano di abitanti della provincia di Asti in Piemonte. Fa parte dell'Unione dei Comuni - Comunit\u00e0 Collinare \"Alto Astigiano\" .\nGeografia fisica.\nIl paese sorge all'estremit\u00e0 nord-occidentale della provincia di Asti, su di un colle leggermente elevato, vicino alla confluenza tra il rio Nevissano e il rio Bardella. Il paese si chiamava Castelnuovo d'Asti prima che gli venisse attribuito il cognome del pi\u00f9 illustre concittadino. L'origine del toponimo \u00e8 da ricollegare alla presenza di un castello intorno al quale sorge un borgo, fin dall'epoca posteriore all'anno 1000. Attorno al paese sorgono borghi rurali di particolare interesse: Bardella, Cascine Grosse, Morialdo, Il Bricco, Nevissano, Mistrassi e Vironi, Mondonio, Cascine Garesio, Ranello e la zona della Madonna della Neve.\nStoria.\nAnticamente appartenne per met\u00e0 ai signori di Riva e per l'altra ai conti di Biandrate, per essere poi dato in sovranit\u00e0 dall'imperatore ai marchesi del Monferrato.\nPrima sottomesso al comune di Asti, fu poi reso feudo nel 1288 ai signori di Rivalba e ai signori di Piea, finch\u00e9, dopo essere tornato ai marchesi del Monferrato, fu infeudato nel 1546, da Anna d'Alen\u00e7on e da Giovanni Enrico Suave.\nSuccessivamente entrato nei possessi Sabaudi, fu concesso nel 1619 da Carlo Emanuele I al conte Ernst von Mansfeld, finch\u00e9 dopo la sua morte fu dato alla propria sorella naturale Matilde di Savoia, moglie di Carlo di Simiana. Questi conservarono la signoria del luogo fino alla fine del XVIII secolo.\nSimboli.\nLo stemma comunale \u00e8 stato riconosciuto con decreto del capo del governo del 13 gennaio 1937.\nIl gonfalone municipale, la bandiera e il motto che accompagna lo scudo sono stati concessi con decreto del presidente della Repubblica del 2 luglio 2002.\nMonumenti e luoghi d'interesse.\nNel centro storico del capoluogo e nel punto pi\u00f9 alto del paese, sorge la torre di origine medioevale a struttura quadrata, rimaneggiata nel Quattrocento (inserita nel circuito \"Castelli Aperti\" del Basso Piemonte) che, con alcuni ruderi adiacenti, \u00e8 ci\u00f2 che rimane del castello che un tempo dominava l'abitato. Accanto ad essa sorge un santuario risalente alla fine XVIII secolo, dedicato alla Madonna del Castello eretto in forma barocca.\nLa Parrocchiale di Sant'Andrea sorge anch'essa nella parte alta del paese con una semplice facciata risalente al Settecento. L'interno \u00e8 a pianta centrale e vi si conserva un dipinto di Guglielmo Caccia detto \"il Moncalvo\".\nAttorno all'edificio di culto sorgono alcune pregevoli costruzioni risalenti a epoche diverse, dal medioevo al liberty: a quest'ultimo periodo risale la Casa Filipello adornata da un giardino.\nScendendo verso la parte pi\u00f9 bassa del borgo si trovano altri notevoli edifici quali la Chiesa di San Bartolomeo, in stile settecentesco, e il Palazzo dei Rivalba (la cui cappella fa pure parte del sistema \"Castelli Aperti\") situato in una piazza interamente dominata.\nNei dintorni del paese, lungo la strada che porta a Berzano di San Pietro si trova la piccola Chiesa di Sant'Eusebio in stile romanico: la facciata \u00e8 stata restaurata nel Settecento, mentre il resto dell'edificio presenta ancora caratteristiche medioevali, con alcuni archetti pensili rimasti nella parte absidale.\nSempre in stile romanico vi sono altri tre edifici di culto posti in luoghi isolati: la chiesa di Santa Maria di Cornareto, in localit\u00e0 Nevissano, la chiesa campestre di San Michele Arcangelo in frazione Bardella e quella di Santa Maria di Rasetto nella frazione Mondonio.\nLa prima era in cattive condizioni sino all'anno 2000, quando ha subito un radicale restauro, eliminando i ruderi dell'aula e le macerie del campanile gi\u00e0 crollato un secolo prima, salvando e consolidando la sola abside romanica, con chiusura anteriore come cappella.\nLa seconda si trova su un colle panoramico sul sentiero che congiunge Castelnuovo Don Bosco con l'Abbazia di Vezzolano. \nLa terza \u00e8 tuttora utilizzata : situata su una collinetta vicino alla localit\u00e0 Garesio, appare abbastanza integra nella parte esterna, meno la facciata settecentesca all'interno della quale insiste un porticato costruito all'inizio del Novecento, con abside in pietra e struttura in mattoni.\nOltre alla Basilica di Don Bosco sorta nella frazione Colle Don Bosco, nel paese \u00e8 stata dedicata al Santo, nel 1898 una statua, opera dello scultore Giovanni Antonio Stuardi, situata nella parte inferiore della piazza principale.\nGeografia antropica.\nFrazioni.\nBardella, Mondonio San Domenico Savio - comune autonomo fino al 1929 - Morialdo, (I Becchi \u00e8 un rione di Morialdo, ora: Colle Don Bosco in onore al Santo ivi nato), Nevissano e Ranello.\nEconomia.\nNel territorio del comune si coltiva anche la vite che d\u00e0 origine a produzioni vinicole DOC, in particolar modo il malvasia ed il freisa. Tra le attivit\u00e0 artigianali che hanno avuto un notevole sviluppo possiamo annoverare la lavorazione del giunco e del vimine, con i quali vengono fabbricati i mobili ed altri oggetti di arredamento. In localit\u00e0 Bardella, a circa 2\u00a0km dal paese, sgorgano delle fonti solforose. Sono sorgenti fredde utilizzate per la cura dell'apparato digestivo e della pelle.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn ambito sportivo Castelnuovo Don Bosco ha dato i natali a Luigi Marchisio, campione del Giro d'Italia nel 1930. Come riconoscimento gli \u00e8 stata intitolata la palestra di Castelnuovo."}
{"id": "34551", "revid": "1516566", "url": "https://it.wikipedia.org/wiki?curid=34551", "title": "Cellarengo", "text": "Cellarengo (\"Slarengh\" in piemontese) \u00e8 un comune italiano di 709 abitanti della provincia di Asti in Piemonte.\nSociet\u00e0.\nIstituzioni, enti e associazioni.\nA Cellarengo ha sede l'Associazione \"My Wine\", fondata nel 2010 con membri da molte parti del mondo tra cui molti paesi europei ed extraeuropei quali India, Singapore e Malesia, dedicata al recupero e valorizzazione di vigneti autoctoni.\nCultura.\nScuole.\nDal 2015 a Cellarengo si tiene la VASS School, scuola di formazione per professionisti nel settore dell'edilizia la cui prima edizione \u00e8 stata sviluppata nell'ambito di un Bando di concorso per Laureati in Architettura.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34552", "revid": "124395634", "url": "https://it.wikipedia.org/wiki?curid=34552", "title": "Celle Enomondo", "text": "Celle Enomondo (\"Sele\" in piemontese) \u00e8 un comune italiano di 470 abitanti della provincia di Asti in Piemonte.\nInfrastrutture e trasporti.\nTra il 1882 e il 1935 il comune fu servito dalla tranvia Asti-Canale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa principale squadra cittadina \u00e8 il Colline Alfieri Don Bosco, storicamente militante nelle divisioni dilettantistiche del Piemonte."}
{"id": "34553", "revid": "1516566", "url": "https://it.wikipedia.org/wiki?curid=34553", "title": "Cerreto d'Asti", "text": "Cerreto d'Asti (\"Sr\u00e8j d'Ast\" in piemontese) \u00e8 un comune italiano di 221 abitanti della provincia di Asti in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34554", "revid": "1444396", "url": "https://it.wikipedia.org/wiki?curid=34554", "title": "Cerro Tanaro", "text": "Cerro Tanaro (\"Ser\" in piemontese) \u00e8 un comune italiano di 594 abitanti della provincia di Asti in Piemonte.\nInfrastrutture e trasporti.\nFerrovie.\nCerro Tanaro \u00e8 dotato di una stazione ferroviaria posta lungo la linea Torino-Genova, al servizio dei comuni di Cerro Tanaro e Rocchetta Tanaro. \u00c8 servita dai treni regionali.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAttivit\u00e0 produttive.\nNel territorio del comune, dal 1971 si \u00e8 insediata la ditta LAGOR, industria di livello nazionale per la lavorazione dei nuclei magnetici dei trasformatori elettrici."}
{"id": "34555", "revid": "1516566", "url": "https://it.wikipedia.org/wiki?curid=34555", "title": "Cessole", "text": "Cessole (\"C\u00e8sure\" in piemontese) \u00e8 un comune italiano di 368 abitanti della provincia di Asti in Piemonte. Situato a met\u00e0 della Langa Astigiana, della quale \u00e8 forse il pi\u00f9 scenografico, data la posizione del borgo vecchio, abbarbicato alla collina, fatto che lo rende visibile ed apprezzabile da lontano, racchiude in pochi chilometri quadrati scorci paesaggistici tipici della zona, che hanno contribuito a farla amare ed apprezzare da numerosi turisti stranieri che ormai da molti anni ne hanno fatto la loro meta di vacanze e soggiorni o addirittura di buen retiro.\nStoria.\nPare che, durante la seconda guerra mondiale, nel periodo dell'occupazione tedesca e della Repubblica Sociale Italiana, abbiano trovato rifugio a Cessole due famiglie ebree tra loro imparentate, i Luzzatti di Asti e i Tedeschi di Genova. Il soccorso venne da due famiglie di Cessole, anch'esse tra loro imparentate: gli Ambrostolo, che si occuparono dei Luzzatti, e i Brandone, che si occuparono dei Tedeschi. Nonostante i rastrellamenti, le famiglie ebree sopravvissero fino a che riuscirono a riparare in Svizzera. Per questo impegno di solidariet\u00e0, il 19 maggio 1999, l'Istituto Yad Vashem di Gerusalemme ha conferito ai coniugi Emilio e Virginia Ambrostolo e Domenico e Luigia Brandone l'alta onorificenza dei giusti tra le nazioni.\nSimboli.\nLo stemma e il gonfalone del comune di Cessole sono stati concessi con il decreto del presidente della Repubblica del 5 giugno 2001.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34556", "revid": "1516566", "url": "https://it.wikipedia.org/wiki?curid=34556", "title": "Chiusano d'Asti", "text": "Chiusano d'Asti (\"Ciusan\" in piemontese) \u00e8 un comune italiano di 229 abitanti della provincia di Asti in Piemonte.\nIl comune fa parte dell'Unione Comunale Comunit\u00e0 Collinare Val Rilate\nOrigini del nome.\nIl nome latino \"Cixanum,\" da cui deriva Chiusano, starebbe a indicare, secondo alcuni, i possedimenti o i poderi di \"Cixius.\" Secondo altre ipotesi il toponimo indicherebbe la \"chiusa\" della Valle Rilate come difesa di Asti verso nord.\nStoria.\nTra la fine del XV secolo e la prima met\u00e0 del successivo il nome si modifica in \"Clusanum\" e infine in \"Chiusano\".\nL'origine del centro \u00e8 incerta. Si pu\u00f2 affermare con sicurezza che \u00e8, dal 962, possesso del vescovo di Asti per volere dell'imperatore Ottone I. I tempo delle lotte intestine tra guelfi e ghibellini, passa in feudo ai signori di Cossombrato, che si assoggettano volontariamente al comune di Asti nel 1198.\nNel 1387 il suo nome compare tra i luoghi concessi in dote a Valentina Visconti. Successivamente \u00e8 diviso da Cossombrato e diventa comune autonomo nel 1619, bench\u00e9 la famiglia dei Pelletta lo ritenesse ancora parte della propria signoria.\nSotto il duca Vittorio Amedeo II, Chiusano venne concesso ai conti Caisotti, originari di Nizza, in Francia; ottenne libert\u00e0 comunali nel 1619.\nSimboli.\nLo stemma del comune \u00e8 attualmente in attesa di riconoscimento ufficiale. Il leone coronato rampante \u00e8 ripreso dal blasone della famiglia Pelletta (\"d'oro, al leone d'azzurro, armato, linguato e coronato di rosso\"), i quali inclusero Chiusano nella loro Signoria nella seconda met\u00e0 del XV secolo, anche se ne erano parzialmente proprietari sin dal XIII secolo.\nMonumenti e luoghi d'interesse.\nLa chiesa Parrocchiale e la Madonna Nera di Guadalupe.\nLa chiesa parrocchiale, dedicata alla Madonna del Carmine, \u00e8 attestata nei documenti a partire da fine Cinquecento. Fu oggetto di rimaneggiamenti ed ampliamenti nel Seicento e nella seconda met\u00e0 del Settecento, quando assunse le forme attuali su disegno dell'architetto torinese Giovanni Battista Pagano. L'elegante facciata tardo-barocca, intonacata in bianco, \u00e8 caratterizzata dall\u2019ampio oculo ellittico, da una cornice orizzontale a met\u00e0 altezza e da una trabeazione sovrastata dal timpano triangolare.\nAll'interno, a navata unica con quattro cappelle laterali, si conservano pregevoli arredi settecenteschi, un fonte battesimale e dipinti murali coevi. Due tele di grandi dimensioni, del XVIII secolo, ma restaurate nell\u2019Ottocento, raffigurano la \"Madonna con Bambino e santi\". Dietro l\u2019altare maggiore \u00e8 conservato un dipinto della \"Madonna nera del Santuario di Guadalupe\", portata dal Nuovo Messico nel 1752 da Giovanni Battista Codiga, che aveva fatto fortuna oltre Oceano.\nChiesa campestre di Santa Maria.\nAi margini della strada comunale che dal fondovalle conduce a Chiusano d'Asti, lungo un sentiero che conduce ad una collina boscosa, si trova la piccola chiesa di Santa Maria.\nL'edificio, risalente al XIV secolo, fu rimaneggiato nel XVII e nel XIX secolo, prima di essere restaurato nel 2003. La semplice facciata a capanna \u00e8 inquadrata da due paraste angolari che reggono un timpano triangolare, alla cui base si apre un piccolo oculo ovale. L'abside presenta una cornice ad archetti. All'interno, nel catino absidale si conserva un affresco del XVII secolo raffigurante l\"Annunciazione\".\nSociet\u00e0.\nTradizioni e folclore.\nLa pessera.\nForse Chiusano d'Asti \u00e8 l'unico paese della provincia ad aver mantenuto in vita la tradizione della \"Pessera\". La testimonianza orale di questo rito propiziatorio \u00e8 documentata dalla fine dell'Ottocento ad oggi.\nLa \"pessera\" \u00e8 una particolare variet\u00e0 di abete caratterizzata dal tronco perfettamente diritto al punto da esser utilizzata per gli alberi delle navi.\nAd ogni nascita di un figlio maschio tutto il paese festeggia l\u2019evento portando a spalle, all\u2019imbrunire, una lunga \"pessera\" in processione per le vie del paese, finendo nell\u2019aia del neonato dove viene piantata dopo esser stata decorata alla sommit\u00e0 con la bandiera d\u2019Italia e altri oggetti che simboleggiano ci\u00f2 che si augura al futuro uomo. Il tutto naturalmente accompagnato da musica, balli, bevute e cibo offerte dalla famiglia del festeggiato. A reggere la \"pessera\" sono solo i coscritti, ovvero i ragazzi della leva di quell\u2019anno pi\u00f9 gli uomini che hanno festeggiato la leva dieci, venti, trent\u2019anni prima e cos\u00ec di seguito di dieci in dieci.\nIl rito si ripeter\u00e0 al compimento del diciottesimo anno, alla festa di leva, quando sempre i coscritti porteranno in processione, con canti e balli, la \u201cpessera\u201d e torneranno a ripiantarla nell\u2019aia del festeggiato; questa volta per\u00f2 il futuro uomo dovr\u00e0 difenderla, per tutta la notte, dal suo abbattimento o furto ad opera dei coscritti di altri paesi limitrofi.\nQuello della \"pessera\" si configura come rito pagano, tipicamente maschile, di accoglimento di un nuovo membro nella comunit\u00e0. Dal 1959 il rito si \u00e8 emancipato adeguandosi ai tempi, infatti ha perso la sua prerogativa maschile trasformandosi in festa per tutte le nascite: di maschi e femmine.\nInfrastrutture e trasporti.\nLa stazione di Chiusano-Cossombrato fu attivata nel 1912 lungo la cessata ferrovia Chivasso-Asti, il cui esercizio fu definitivamente sospeso nel 2011.\nTra il 1882 e il 1915 Chiusano d'Asti fu servito dalla tranvia Asti-Cortanze.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34557", "revid": "1516566", "url": "https://it.wikipedia.org/wiki?curid=34557", "title": "Cinaglio", "text": "Cinaglio (\"Sinaj\" in piemontese) \u00e8 un comune italiano di 450 abitanti della provincia di Asti in Piemonte.\nStoria.\nIl paese oggi sorge in cima ad una collina ma anticamente doveva essere posto pi\u00f9 a valle.\nLe prime notizie di Cinaglio, il cui nome parrebbe derivare dal latino \"cenaculum\", nel significato di \"albergo\", \"locanda\", ossia luogo di sosta sulla strada collegante Hasta con Industria, risalgono all'epoca romana.\nNel 962 venne assegnato al vescovo di Asti dall'imperatore Ottone I.\nNel 1198, secondo il \"Codex Astensis\", Cinaglio \u00e8 compreso nei territori soggetti ad Asti ed alla sua giurisdizione. \nDivenne libero Comune nel 1383 passando, compreso nei beni dotali di Valentina Visconti poco pi\u00f9 tardi, sotto il dominio degli Orleans.\nI patti concordati dalla Comunit\u00e0 con i Visconti nel 1383 furono alla base delle vicende del territorio per circa due secoli.\nCol passaggio di Asti al ducato di Savoia (1531) anche Cinaglio perde i privilegi di cui aveva goduto sotto i Visconti. \nSoltanto nel 1560 riottiene il riconoscimento delle proprie franchigie, riconfermate da Carlo Emanuele I nel 1587. \nEssendo \"terra franca\" Cinaglio non fu assoggettato da alcun feudatario fino agli inizi del Seicento. \nNel 1619 venne infatti istituita ed assegnata ai Caissotti la contea di Chiusano-Cinaglio. \nCon la dominazione napoleonica fece parte del dipartimento del Tanaro.\nSolo dopo la restaurazione e il ritorno di Vittorio Emanuele I, venne ricostituita la provincia di Asti, poi soppressa con l'Unit\u00e0 d'Italia. \nDa allora e fino al 1935, Cinaglio fece parte della provincia di Alessandria.\nSimboli.\nLo stemma e il gonfalone del Comune di Cinaglio sono stati concessi con decreto del presidente della Repubblica del 2 dicembre 1998.\nMonumenti e luoghi d'interesse.\nFra gli edifici religiosi ricordiamo: \nNel concentrico si trova l'interessante gipsoteca \"E. Gonetto\", ricca raccolta di gessi di carattere artistico con copie dei capolavori dall'antichit\u00e0 all'epoca moderna. Subito fuori dal centro, troviamo la localit\u00e0 Gorghi molto interessante dal punto di vista naturalistico e paleontologico in quanto sono state trovate nelle sabbie gialle, caratteristiche del periodo \"astiano\", i resti fossili di animali marini e terrestri.\nNelle lunghe passeggiate nel parco naturale non \u00e8 raro incontrare il falco, il picchio, la ghiandaia e molti altri animali selvatici. Parte del territorio del comune \u00e8 compresa nella Riserva naturale speciale della Valle Andona, Valle Botto e Val Grande.\nSociet\u00e0.\nEtnie e minoranze straniere.\nGli stranieri residenti a Cinaglio al 1\u00ba gennaio 2013 sono 29 e rappresentano il 6,4% della popolazione residente.\nLe nazionalit\u00e0 maggiormente rappresentate in base alla loro percentuale sul totale della popolazione straniera residente erano:\nCultura.\nCucina.\nLa specialit\u00e0 gastronomica \u00e8 rappresentata dai \"canestrelli\" confezionati a cialde, con un'apposita piastra.\nEventi.\nDurante la festa Patronale di S. Felice che oggi si festeggia l'ultima domenica di agosto, ma che originariamente era la terza di novembre, al pomeriggio si svolge la Sagra del Canestrello: un torneo gastronomico della ricetta storica.\nLa manifestazione vede nel 2006 la prima riedizione a seguito di una sospensione durata circa un ventennio.\nTutte le famiglie gareggiano portando la propria ricetta dei canestrelli davanti ad una giuria di \u201cillustri\u201d assaggiatori che conclamer\u00e0 il vincitore dell'anno riconoscendo al vincitore un generoso premio in denaro.\nInfrastrutture e trasporti.\nLa stazione di Settime-Cinaglio-Mombarone fu attivata nel 1912 lungo la cessata ferrovia Chivasso-Asti, il cui esercizio fu definitivamente sospeso nel 2011.\nTra il 1882 e il 1915 Cinaglio fu servito dalla tranvia Asti-Cortanze.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34558", "revid": "1516566", "url": "https://it.wikipedia.org/wiki?curid=34558", "title": "Cisterna d'Asti", "text": "Cisterna d'Asti (\"Sisterna\" in piemontese) \u00e8 un comune italiano di abitanti della provincia di Asti, al confine con la provincia di Cuneo.\nStoria.\nOnorificenze.\nCisterna d'Asti \u00e8 tra le citt\u00e0 decorate al valor militare per la guerra di liberazione, insignita della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi di interesse.\nCastello.\nIl castello di Cisterna sorge sulla sommit\u00e0 del colle e da recinto fortificato, citato in un documento del 911, si \u00e8 trasformato, in epoca barocca, in residenza nobiliare di campagna.\nL'organizzazione di una cerchia doppia di recinti, anche se non ancora fortificati con bastioni in mattoni, risale all'XI - XII secolo.\nIl primo recinto racchiudeva una vasta area non accessibile e con pareti strapiombanti mentre il secondo, di forma pressoch\u00e9 quadrata, occupava la cima del colle e nel suo interno venne ricavata la cisterna di raccolta ancora esistente, a cui si deve il nome stesso della localit\u00e0.\nLa torre, elevantesi sullo spigolo orientale del castello, costituisce la fase successiva e sembra poter essere datata al XIII secolo. In origine doveva svolgere la funzione di avvistamento, di segnalazione ed ultimo rifugio durante le incursioni nemiche ed avere lo scopo simbolico di manifestare il potere ed il prestigio della famiglia feudale che la eresse.\nNon si hanno testimonianze per quanto riguarda il XIV e XV secolo, tranne l'arco ogivale (scoperto durante i lavori di restauro del 1985) sulla muratura esterna sud-occidentale. \nOggi appare con l'impianto settecentesco, quando venne rafforzato a cura di Giacomo Del Pozzo, della famiglia omonima.\nNel 1784 il Castello pass\u00f2 di propriet\u00e0 ai Savoia.\nNel 1912 il Castello venne infine donato al Comune.\nLa struttura fortificata domina il paesaggio collinare e vanta una cinta muraria imponente: vi si accede attraverso un antico arco sul quale si nota ancora lo stemma di papa Innocenzo XII, a ricordo dell'alta signoria esercitata dalla Chiesa nel passato del paese.\nIl castello ospita oggi il Museo di arti e mestieri di un tempo, fondato nel 1980 da un gruppo di volontari, raccoglie circa 4.000 oggetti di epoca compresi tra il Seicento e il Novecento, testimonianza della cultura artigiana e contadina del Piemonte.\nIl maniero fa parte del sistema dei Castelli Aperti del Basso Piemonte.\nFra i titoli nobiliari che competono ad Aimone di Savoia-Aosta vi \u00e8 quello di principe della Cisterna.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 171 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "34560", "revid": "1516566", "url": "https://it.wikipedia.org/wiki?curid=34560", "title": "Coazzolo", "text": "Coazzolo (\"Coasseul\" o \"Coasseul d'Ast\" in piemontese, per distinguerlo da \"Coasseul d'Ivr\u00e8ja\" - in italiano Quassolo - e da \"Coasseul \u00ebd Turin\" - in italiano Coassolo Torinese -) \u00e8 un comune italiano di 292 abitanti della provincia di Asti in Piemonte.\nStoria.\nCoazzolo era gi\u00e0 abitato in epoca romana e aveva il nome di \"Coatolium\". Alla fine del 1200 il paese, gi\u00e0 appartenente alla diocesi di Alba, venne occupato dagli astesi che lo infeudarono alla famiglia Cacherano. In seguito pass\u00f2 a Casa Savoia che il 14 aprile 1577 infeud\u00f2 del territorio, Filippo I d'Este. Ad inizio Novecento fu frazione di Castagnole delle Lanze.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34561", "revid": "109651", "url": "https://it.wikipedia.org/wiki?curid=34561", "title": "Serie TV", "text": ""}
{"id": "34562", "revid": "1702319", "url": "https://it.wikipedia.org/wiki?curid=34562", "title": "Cocconato", "text": "Cocconato (\"Cocon\u00e0\" in piemontese, \"Cocn\u00e0\" in dialetto monferrino) \u00e8 un comune italiano di abitanti della provincia di Asti in Piemonte. \u00c8 stato il capoluogo dell'ex Comunit\u00e0 collinare Unione Versa Astigiano.\nDiversi sono gli edifici di interesse storico, tra i quali il palazzo municipale, risalente al XV secolo, raro esempio di edificio civile in stile Tardo gotico e la chiesa parrocchiale di origine secentesca, intitolata a Santa Maria della Consolazione.\nPer il suo clima particolare viene denominato \"la Riviera del Monferrato\". \nDal 2019 \u00e8 entrato ufficialmente a fare parte de \u201cI Borghi pi\u00f9 belli d\u2019Italia\u201d, partecipando nel 2021 alla competizione televisiva \"il Borgo dei Borghi\", con un buon piazzamento nella classifica finale.\nStoria.\nCocconato \u00e8 stata nel medioevo il centro principale della famiglia comitale dei Radicati di origine manfredinga e sede di un feudo imperiale sino al 1586. Soggetta per diversi secoli alla diocesi di Vercelli, oggi \u00e8 parte della diocesi di Casale Monferrato.\nPresso il territorio del comune di Cocconato durante la seconda guerra mondiale furono internati ebrei non italiani provenienti dall'Est Europa: ci\u00f2 non significa l'esistenza di un campo di concentramento nazista o repubblichino organizzato (come quelli di Borgo San Dalmazzo, Fossoli, Bolzano, Risiera di San Sabba e altri minori), quanto piuttosto un domicilio coatto paragonabile all'istituto del confino.\nA Cocconato trov\u00f2 la morte l'antifascista Giovanni Corvi, arrestato a Sondrio dai repubblichini, poi trasferito a S. Martino Rosignano in provincia di Alessandria, ed infine prelevato dai nazisti e trasferito \"verso ignota destinazione\", come attesta il suo certificato di morte presente presso il comune di Cocconato e ritrovato dopo lunghe ricerche.\nSimboli.\nLo stemma comunale si ispira a quello della famiglia Radicati, conti di Cocconato, che portavano uno scudo \"troncato: al primo di nero, all'aquila d'oro, coronata dello stesso; al secondo d'oro, al castagno sradicato al naturale\".\nPalio degli asini.\nIstituzione e riconoscimento.\nNell'estate del 1970, l'associazione patronale di Cocconato decise di istituire il Palio degli Asini.\nNel 2002 il Palio ottenne il riconoscimento dalla Federazione Italiana Giochi Storici.\nPartecipanti.\nAl Palio partecipano i sei borghi di Cocconato: Airali, Brina, Colline Magre, San Carlo, Torre, Tuffo.\nAd essi si aggiunge il confinante Comune di Moransengo.\nSvolgimento.\nIl Palio si disputa con gli asini ed i partecipanti si contendono il Palio nell'ultima domenica di Settembre.\nLa particolarit\u00e0 del Palio di Cocconato consiste nel modo di conduzione degli animali: non sono cavalcati, ma incitati da due membri del borgo di appartenenza. Uno dei due tira l'animale dalla cavezza, l'altro lo incita dalle terga cercando d'impedire il sopravanzare degli altri borghi.\nLa gara si divide in due batterie di qualificazione ed una finale : il circuito, a forma ovale, parte da piazza Giordano verso est, prosegue in via Mazzini, piazza Cavour e si conclude in piazza Giordano.\nLe due batterie sono di 4 equipaggi ciascuna: i primi due equipaggi accedono alla corsa finale, gli ultimi due alla corsa di ripescaggio. Chi vince il ripescaggio accede alla finale, chi arriva ultimo al ripescaggio vince \"la saracca\" e l'anno successivo offrir\u00e0 un banchetto a tutti gli altri borghi a base d'acciughe.\nChi si aggiudica la finale si fregia del Palio per un anno, che aggiunge onore al gonfalone del borgo.\nInfrastrutture e trasporti.\nLa stazione di Cocconato, attiva fra il 1912 e il 2011, era posta lungo la cessata ferrovia Chivasso-Asti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34563", "revid": "1516566", "url": "https://it.wikipedia.org/wiki?curid=34563", "title": "Corsione", "text": "Corsione (\"Corsion\" in piemontese) \u00e8 un comune italiano di 203 abitanti della provincia di Asti in Piemonte.\nIl comune fa parte dell'Unione Comunale Comunit\u00e0 Collinare Val Rilate.\nStoria.\nSimboli.\nLo stemma e il gonfalone del comune di Corsione sono stati concessi con decreto del presidente della Repubblica del 16 gennaio 1995.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34564", "revid": "1516566", "url": "https://it.wikipedia.org/wiki?curid=34564", "title": "Cortandone", "text": "Cortandone (\"Curtandun\" in piemontese) \u00e8 un comune italiano di 308 abitanti della provincia di Asti situato nelle colline del Monferrato.\nGeografia fisica.\nIl capoluogo \u00e8 collocato nella destra idrografica della valletta bagnata dal rio di Monale e il territorio \u00e8 caratterizzato da terreni a vocazione assai diversificata in funzione della struttura del terreno, dell\u2019altezza e dell\u2019esposizione. Le parti pi\u00f9 basse sono costituite da giacimenti marini, mentre le colline presentano argille forti alternate a sabbie.\nIl comune \u00e8 prevalentemente immerso nei boschi ed \u00e8 circondato da campi di mais.\nSono molto diffusi anche i noccioleti, coltura tipica del luogo.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2019 la popolazione straniera residente era di 22 persone e rappresentano il 7% dell'intera popolazione residente.\nLe nazionalit\u00e0 maggiormente rappresentate in base alla loro percentuale sul totale della popolazione straniera residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nTurismo.\nIl comune fa parte della comunit\u00e0 collinare Valtriversa\n\u00c8 situato perfettamente a met\u00e0 tra le Langhe ed il Monferrato, pertanto pu\u00f2 essere un perfetto punto di appoggio per visite a cantine vinicole.\nMolteplici sono i sentieri nel bosco e nelle colline per mountain bike, moto e cavalli. Purtroppo il loro stato \u00e8 di degrado e abbandono a causa dello scarso interesse da parte del Comune a mantenerli praticabili.\nCollegamenti esterni.\nSito istituzionale del comune di Cortandone d'Asti"}
{"id": "34565", "revid": "1516566", "url": "https://it.wikipedia.org/wiki?curid=34565", "title": "Piazzolo", "text": "Piazzolo (\"Piass\u00f6l\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato in alta Val Brembana, dista circa 47 chilometri a nord dal capoluogo orobico.\n\u00c8, con i suoi 87 abitanti, il secondo comune meno popolato della provincia di Bergamo, dopo Blello.\nOrigini del nome.\nIl toponimo \"Piazzolo\" deriva dalla collocazione che il borgo ha fin dalle sue origini: un piccolo spiazzo in un territorio di alte montagne. Analogamente si pu\u00f2 rivenire la medesima radice nei nomi di localit\u00e0 vicine quali Piazzatorre, Piazzo e Piazzole.\nStoria.\nCome per molti altri borghi vicini, i primi insediamenti stabili in questa zona sono riconducibili all'epoca delle invasioni barbariche, quando le popolazioni soggette alle scorrerie si rifugiarono in luoghi remoti, al riparo dall'impeto delle orde conquistatrici.\nStorie tramandate fino ai giorni nostri raccontano di piccoli screzi con le vicine comunit\u00e0 di Valnegra e Piazza Brembana per l'utilizzo e la gestione dei pascoli, ma anche per fatti di puro campanilismo. Si possono trovare episodi che raccontano la povert\u00e0 di questa zona: nei secoli addietro gli abitanti, nonostante sul territorio fosse presente una chiesa parrocchiale, erano costretti a partecipare alla santa Messa nei comuni vicini (Olmo al Brembo su tutti) per la mancanza di denaro con il quale pagare un prete. Solo sporadicamente le funzioni venivano celebrate nella locale chiesa di Santa Maria, pagate di volta in volta.\nFondamentale per lo sviluppo del centro abitato fu la costruzione, nel 1943, della strada carrozzabile che lo collega alla (attuale) SP1.\nDurante la Seconda guerra mondiale, gruppi di partigiani in fuga si nascosero nelle vicinanze del borgo, pregando santa Rita affinch\u00e9 i nazisti non li trovassero: da allora quella zona prese il nome della santa.\n\u00c8 quindi scontato che i vari regimi che si sono susseguiti nei secoli poco hanno interessato la vita di questo borgo, che in questi anni sta rivivendo un'epoca di piccola rinascita, grazie al nuovo impulso dato dal turismo.\nSimboli.\nLo stemma del comune di Piazzolo \u00e8 stato concesso con decreto del presidente della Repubblica del 19 gennaio 1999.\nI gatti nello stemma alludono al soprannome dei suoi pochi abitanti, chiamati \"i g\u00e0cc d\u00e9 Piazz\u00f2l\", \"i gatti di Piazzolo\". Il campo azzurro della partizione sinistra richiama il ramo del Brembo che lambisce il territorio, e le tre stelle d'oro simboleggiano Piazzolo e le contrade di Frola e di Zenevrega.\nMonumenti e luoghi d'interesse.\nIl paese, immerso nella natura, offre numerosi itinerari naturalistici ed escursionistici. Negli ultimi anni si \u00e8 verificato anche un notevole incremento di utenti della mountain-bike, con conseguente valorizzazione di strade sterrate adatte a questa disciplina. La ricettivit\u00e0 turistica \u00e8 basata sull'ampia disponibilit\u00e0 di seconde case ricavate dal recupero di abitazioni abbandonate durante lo spopolamento degli ultimi decenni.\nLa chiesa parrocchiale, dedicata a Santa Maria Assunta, si basa su una costruzione risalente al XV secolo. Riedificata nel corso del XVIII secolo, \u00e8 affiancata da una cappelletta detta \"dei morti\"\"\", commemorativa dell'epidemia di peste del 1630. All'interno della chiesa \u00e8 posto un organo a canne del 1841 di fabbricazione Bossi.\nNel 2017 \u00e8 stato ristrutturato l'orologio della chiesa stessa: risalente alla prima met\u00e0 del XX secolo, \u00e8 dotato di una struttura in legno ed ha un funzionamento manuale.\nPresso il piccolo cimitero riposano le spoglie di Guido Galli, giudice ucciso da un nucleo armato di Prima Linea nel 1980 durante gli anni di piombo. Al magistrato, originario e frequente visitatore di Piazzolo, \u00e8 dedicata anche la via principale del piccolo paese."}
{"id": "34566", "revid": "1516566", "url": "https://it.wikipedia.org/wiki?curid=34566", "title": "Cortanze", "text": "Cortanze (\"Curtansi\" in piemontese) \u00e8 un comune italiano di 274 abitanti della provincia di Asti in Piemonte.\nIl comune fa parte dell'Unione Comunale Comunit\u00e0 Collinare Val Rilate.\nStoria.\nSimboli.\nLe tre ruote d'argento in campo rosso sono il simbolo della famiglia Roero.\nSociet\u00e0.\nEvoluzione demografica.\nNegli ultimi cento anni, a partire dal 1911, la popolazione residente si \u00e8 dimezzata.\nInfrastrutture e trasporti.\nTra il 1882 e il 1915 Cortanze fu capolinea di una tranvia a vapore per Asti. Nel 1889 Cortanze veniva collegata al capoluogo astigiano con quattro corse giornaliere, della durata di 1h e 30'\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34567", "revid": "322321", "url": "https://it.wikipedia.org/wiki?curid=34567", "title": "Pognano", "text": "Pognano (\"Pogn\u00e0\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nella media pianura bergamasca, dista circa 13 chilometri a sud dal capoluogo orobico.\nStoria.\nRecenti studi hanno appurato che i primi abitanti della zona furono alcune trib\u00f9 dei Galli Cenomani, ai quali succedettero i Romani. Con questi il paese assunse una fisionomia ben definita dato che aveva sul proprio territorio un accampamento militare stabile che sfruttava la posizione strategica del borgo, posto all'intersezione tra due importanti vie.\nLa pi\u00f9 importante di queste congiungeva Milano ad Aquileia, e caratterizz\u00f2 la vita commerciale dell'intera zona, che ne trasse giovamento.\nTuttavia qualche secolo pi\u00f9 tardi la stessa strada divenne percorso abituale delle orde barbariche provenienti dal nord-est dell'Europa, portando distruzione e terrore tra gli abitanti locali.\nLa successiva dominazione longobarda garant\u00ec una nuova tranquillit\u00e0 e prosperit\u00e0, che continu\u00f2 anche con l'avvento dei Franchi ed il Sacro Romano Impero.\nQuesti instaurarono il feudalesimo, affidando questi territori alla giurisdizione del vescovo di Cremona.\nI secoli successivi, in piena epoca medievale videro Pognano al centro di dispute fratricide tra guelfi e ghibellini, con scontri spesso dai tragici esiti.\nIn tal senso, nel corso del XIII secolo, venne costruito un castello che caratterizz\u00f2 la vita del borgo per parecchio tempo: utilizzato a scopi difensivi dalle famiglie pi\u00f9 in vista e dalla popolazione in caso di attacchi, venne incendiato e raso al suolo, al pari di gran parte degli edifici del borgo, da \"Ottone Terzi\" nel 1406.\nSuccessivamente alla guida del paese vennero posti i Visconti di Milano, fino a quando l'intera zona pass\u00f2, nel 1428, alla Repubblica di Venezia.\nLa Serenissima compi numerosi interventi volti al miglioramento delle condizioni sociali e lavorative, dissodando terreni e costruendo canali per l'irrigazione.\nDa allora il paese ha mantenuto una forte connotazione e tradizione rurale, con l'agricoltura e l'allevamento attivit\u00e0 predominanti. Tuttavia in questi anni il paese, posto nelle vicinanze del confine con i territori di Milano, dovette subire scorrerie dei vicini, intenzionati a riprendersi questi territori.\nUn po' di tranquillit\u00e0 si ebbe con l'avvento della dominazione austriaca a cui subentr\u00f2, nel 1859, il Regno d'Italia.\nNel corso del XX secolo il paese ha visto un notevole incremento demografico, ed un sostanziale cambiamento della vita lavorativa: all'agricoltura subentrarono prepotentemente l'industria ed il terziario, relegando il lavoro nei campi a parte minoritaria.\nMonumenti e luoghi d'interesse.\nGli edifici di maggior richiamo presenti sul territorio comunale sono tutti attinenti alla sfera religiosa: in primo luogo la \"chiesa della Visitazione a Maria e Giuseppe\", risalente al XVI secolo ed edificata in luogo di un precedente edificio di culto. Questa ricopr\u00ec la funzione di parrocchiale fino al 1790, quando venne sostituita dall'erigenda chiesa di Sant'Antonio, pi\u00f9 grande e funzionale.\nQuest'ultima venne utilizzata come parrocchiale per poco pi\u00f9 di un secolo, dal momento che agli inizi del XX secolo ne venne costruita un'altra, su progetto di Elia Fornoni, dedicata a San Carlo Borromeo. Ristrutturata definitivamente nel 1964, presenta al proprio interno alcuni dipinti provenienti dalle vecchie parrocchiali, opere di artisti locali."}
{"id": "34568", "revid": "1516566", "url": "https://it.wikipedia.org/wiki?curid=34568", "title": "Cortazzone", "text": "Cortazzone (\"Cortasson\" in piemontese) \u00e8 un comune italiano di 593 abitanti della provincia di Asti, appartenente al consorzio dell'unione di comuni Alto Astigiano.\nStoria.\nSi ritiene che l'origine del borgo risalga alla fine del IX secolo. Il toponimo deriva presumibilmente da \"Curtis Azonis\" (denominazione tuttora presente nello stemma del Comune), dal nome del primo Signore Azzone (da alcuni identificato col conte di Modena) che nel 1094/1095 lo don\u00f2 al vescovado di Pavia, il quale ne infeud\u00f2 i Monaci della Torre Rossa di Asti. Da questi il feudo pass\u00f2 nel 1314 alla potente famiglia dei banchieri Pelletta, anch'essi vassalli del vescovo di Pavia. Nel 1370, nel castello di Cortazzone, Jacopo dal Verme e Rinaldo de Bulendorf, capitani di Galeazzo II, concessero a Giovanni Asinari e Enrichetto Pelletta il castello di Cortazzone, ottenendo in cambio il giuramento di fedelt\u00e0 dei due astigiani e dei membri dei loro famiglie al Visconti e il loro impegno a combattere gli avversari del signore.\nI Pelletta dominarono sul territorio per circa quattro secoli, fatto salvo il breve periodo (1374/1395) di dominazione viscontea in cui fu infeudato ai Dal Verme, in particolare nella persona di Luchino Novello, figlio di Luchino Dal Verme, assieme al fratello e condottiero Jacopo Dal Verme.\nEstinto il ramo principale della dinastia, il borgo pass\u00f2 alla discendente di un ramo cadetto (Irene Pelletta) e da lei, a seguito di matrimonio nel 1734, al conte di Favria e successivamente al figlio Vittorio Amedeo conte di Govone. Costui alla sua morte (1792) leg\u00f2 il feudo all'Ordine dei Santi Maurizio e Lazzaro, che domin\u00f2 sul territorio fino al 1860, quando lo vendette a lotti segnando cos\u00ec il passaggio dall'economia feudale alla piccola propriet\u00e0 contadina.\nIl comune segu\u00ec in seguito le sorti storiche dell'Italia, con i suoi piccoli e grandi fatti di quotidianit\u00e0 e di cronaca, il pi\u00f9 grave dei quali fu nel 1990 il misterioso ed efferato assassinio del Parroco, Don Guglielmo Alessio.\nSimboli.\nLo stemma e il gonfalone sono stati concessi con il decreto del Presidente della Repubblica datato al 6 novembre del 1996..\nMonumenti e luoghi di interesse.\nChiesa di San Secondo.\nSicuramente si tratta di uno dei pi\u00f9 affascinanti e misteriosi edifici d'Italia.\nIl primo documento che attesta l'esistenza di questo antichissimo tempio risale al 1041, ma l'edificio attuale \u00e8 perlomeno antecedente l'anno mille. Sorge su un piccolo rilievo a 241 metri sopra il livello del mare il cui nome, Mongiglietto, fa comprendere che si trova su un antico luogo di culto pagano: in latino infatti poteva essere \"Mons Jovis\" (Monte di Giove) oppure \"Mons Iubili\" (Monte della Gioia) ed in questo secondo caso il luogo sarebbe stato sede di antichissimi riti orgiastici che in forma di prostituzione ecclesiasticamente controllata sono proseguiti fin oltre l'anno mille.\nDato che inoltre i luoghi di culto mantenevano la stessa localizzazione, \u00e8 altrettanto probabile che precedentemente la collina fosse sacra al culto degli Dei Celti e che all'ombra delle querce si praticassero sacrifici umani.\nFino al 1660 era stata al centro di Cortazzone, poi gli abitanti, per misteriose ragioni, si trasferirono sulla collina dove sorge attualmente il paese, e l\u2019antica chiesetta rimase abbandonata, assieme al piccolo cimitero che la circondava.\nL\u2019ubicazione e l\u2019orientamento del tempio non sono casuali; la chiesa ha un orientamento est-ovest spostato di alcuni gradi rispetto al preciso allineamento astrale che si usava all'epoca, in modo da essere perfettamente parallelo a una vena acquifera che scorre a 21 metri di profondit\u00e0. Sotto il punto in cui sorge l\u2019altare questa vena si incrocia con un'altra quasi perpendicolare che scorre sei metri pi\u00f9 profonda, mentre una terza vena acquifera, scorrendo pi\u00f9 superficialmente, a 14 metri di profondit\u00e0, passa sotto il fonte battesimale, quindi si incrocia con la prima vena sotto un cerchio rituale che sta al centro del tempietto, e poi con la seconda, alla destra dell\u2019altare.\nInnumerevoli sono i simboli, molti dei quali dal significato arcano, forse ascrivibili all\u2019antico e misterioso Ordine dei Cavalieri Templari. Uno di questi \u00e8 la Fenice, misterioso uccello che secondo una leggenda che si perde nella notte dei tempi, viveva nel deserto per 500 anni, e che sentendosi prossimo alla morte, si costruiva un nido intrecciando erbe aromatiche, mirra e cannella, poi vi si adagiava lasciandosi bruciare dai raggi del sole. Tre giorni dopo, dalla sua cenere sarebbe risorta una Fenice che subito si recava in volo alla citt\u00e0 di Eliopoli ad annunciare la sua resurrezione.\nVi sono poi delle sirene bifide con le due code allargate fino alle spalle, apparentemente in una posizione orgiastica, e figure femminili rappresentate nello stesso modo. Di natura probabilmente sessuale \u00e8 anche l\u2019immagine graffita sul muro esterno di un uomo e una donna, e due seni, forse a simboleggiare Maria Maddalena assimilata a Iside. Sono inoltre presenti immagini cosmologiche, fra cui una rappresentazione dell\u2019eclissi solare del 26 gennaio 1153, e simboli che indicano diverse costellazioni, fra cui Pegaso, il serpente, i pesci e altre, in un simbolismo il cui significato si \u00e8 perso nella notte dei tempi.\nLe conchiglie sulla facciata ricordano che il luogo era adibito al ricovero dei pellegrini diretti a Roma oppure a Gerusalemme.\nI \"nodi celtici\" invece richiamano ulteriormente l'origine celtica del luogo sacro, e indirettamente i sanguinari riti che vi praticavano i druidi. Mentre un nodo di Salomone, assieme all'albero della vita, richiama antichi culti ebraici e del cristianesimo primitivo.\nDi altre immagini invece il significato si perde negli albori della storia e non sono immediatamente comprensibili.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2013 la popolazione straniera residente era di 53 persone e rappresentano il 8.1% dell'intera popolazione residente.\nLe nazionalit\u00e0 maggiormente rappresentate in base alla loro percentuale sul totale della popolazione straniera residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34570", "revid": "1516566", "url": "https://it.wikipedia.org/wiki?curid=34570", "title": "Cortiglione", "text": "Cortiglione (\"Corg\u00e8li\" o \"Cortijon\" in piemontese) \u00e8 un comune italiano di 536 abitanti della provincia di Asti, in Piemonte.\nGeografia fisica.\nCortiglione \u00e8 situato nel sud della provincia di Asti, a circa 22\u00a0km dal capoluogo e circa 25\u00a0km da Alessandria. Viene attraversato dal torrente Tiglione. Il comune fa parte della Comunit\u00e0 collinare Vigne &amp; Vini.\nClima.\nComplice la notevole distanza dal mare, il paese ha un clima fortemente continentale, caratterizzato da inverni freddi, in contrasto con estati torride e secche. L'autunno \u00e8 nebbioso e piovoso, e finisce verso l'inizio di dicembre, lasciando spazio all'inverno, con temperature rigide e, molto spesso, anche forti nevicate (gli inverni senza gelate sono rarissimi), che finisce verso met\u00e0 marzo (ma le nevicate anche nella fine di tale mese non sono infrequenti), quando comincia una breve e piovosa primavera, nella prima parte all'insegna dell'escursione termica, con temperature notturne che toccano anche i -5 gradi, al fronte di temperature diurne che superano i 15 gradi, portando poi schiarite decise. L'estate comincia gi\u00e0 a fine maggio, con temperature elevate (spesso superano anche i 30 gradi) e molto raramente compaiono temporali estivi. Il caldo termina gi\u00e0 verso fine settembre, quando comincia l'autunno.\nStoria.\nOrigini.\nLa sua prima denominazione Corticelle fu sostituita con quella attuale solo nel febbraio del 1863, dopo l'unit\u00e0 d'Italia.\nSi \u00e8 avanzata l'ipotesi che le sue origini non siano romane, bens\u00ec medievali; questa congettura \u00e8 stata infatti esclusa dall'epigrafista tedesco Theodor Momsen.\nL'etimo \"curtis\", presente sia nell'antica denominazione sia in quella attuale, rimanda all'alto medioevo, infatti con tale termine si indicava un grande appezzamento di terreno di propriet\u00e0 di un signore e affidato a contadini.\nIl medioevo.\nNel X-XI secolo \u00e8 sotto il controllo del Papa.\nNel XII secolo, con l'affermarsi del Comune e con l'indebolimento del potere vescovile, Corticelle \u00e8 del potente marchese Bonifacio del Vasto dopo che Federico I Barbarossa lo cedette nel 1164.\nL'era moderna.\nNel 1431 il condottiero Francesco Sforza, al comando delle milizie del duca di Milano Filippo Maria Visconti, dopo aver invaso il Monferrato, occup\u00f2 molti luoghi della Valtiglione tra cui Corticelle, spingendosi poi nelle Langhe.\nDopo la pace di Lodi del 1454, Corticelle pass\u00f2 sotto il controllo della famiglia Panizzoni di Alessandria, che dur\u00f2 fino ai primi anni del Seicento. \nNel '700 sub\u00ec l'egemonia dei Gonzaga sul Monferrato.\nIl periodo contemporaneo.\nIn questo periodo Cortiglione \u00e8 molto pi\u00f9 popolato in estate, e registra ancora oggi presenze di non nativi cortiglionesi, ma di origine, ed anche di macedoni, greci ed altri componenti del territorio, bench\u00e9 sia completamente assente la popolazione arberesca.\nSociet\u00e0.\nEvoluzione demografica.\nDopo il forte esodo che ha caratterizzato quasi tutto il 900 (esodo che ha praticamente dimezzato la popolazione) verso le grandi citt\u00e0 industriali o verso il continente americano, dal 1991 in avanti si riscontra un piccolo ma graduale aumento demografico. Questo grazie anche agli stranieri che si sono stabiliti in questo paese. Al 31 gennaio 2009, il paese conta infatti 614 abitanti (rappresentate in 217 famiglie), 72 dei quali di nazionalit\u00e0 straniera. Essi vanno a rappresentare l'11,7% della popolazione. Sono ben 11 le nazioni rappresentate: Albania, Argentina, Belgio, Brasile, Cina, Germania, Macedonia, Marocco, Moldavia, Romania, Ucraina.\nEconomia.\nAgricoltura e industria.\nL'agricoltura del paese \u00e8 basata principalmente sulle coltivazioni vitivinicole. Infatti, nonostante una popolazione che supera di poco le 600 unit\u00e0, si possono contare almeno otto aziende vitivinicole, tutte a conduzione familiare. Si contano inoltre quattro ristoranti. \nL'industria \u00e8 abbastanza fiorente (sempre in relazione al numero di abitanti), in quanto sono presenti diverse aziende meccaniche e di lavorazione delle materie plastiche. Gli orti considerati cortiglionesi (anche fuori dal paese) sono innumerevoli, che coltivano piante classiche (aglio, pomodori, patate etc.).\nNei pressi del sito paleontologico, scoperto nel 2004 durante gli scavi per i lavori dell'autostrada Asti-Cuneo, si \u00e8 affermata la coltivazione dello zafferano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34571", "revid": "125891976", "url": "https://it.wikipedia.org/wiki?curid=34571", "title": "Ponte Nossa", "text": "Ponte Nossa (\"N\u00f2ssa\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato sulla destra orografica del fiume Serio, in val Seriana, dista circa 27\u00a0chilometri a nord-est dal capoluogo orobico ed \u00e8 compreso nella Comunit\u00e0 montana della Valle Seriana.\nGeografia fisica.\nTerritorio.\nIl territorio comunale si sviluppa su entrambi i versanti orografici della val Seriana, in corrispondenza della confluenza dei torrenti Nossa e Riso nel fiume Serio, ad un'altezza di compresa tra i 465 m s.l.m. del fondovalle ed i 1.297 del Corno Guazza.\nUniversalmente viene considerato come il primo paese dell'alta val Seriana, in quanto posto in un tratto pianeggiante che si apre poco pi\u00f9 a monte della localit\u00e0 \"Ponte del Costone\", situata presso una sorta di angusta gola, stretta tra le pendici del pizzo Frol e del Corno Guazza.\nAmministrativamente a Nord confina con Parre, prima tramite la frazione Ponte Selva, la cui parrocchia \u00e8 di Ponte Nossa, e poi mediante il corso del fiume Serio presso la localit\u00e0 \"Spiazzi\". Poco distante da quest'ultima localit\u00e0, in direzione Nord-Est, si trova la piccola \"val Cabrosna\", valle che scende dalle pendici del Pizzo Formico e si immette nel Serio da sinistra fungendo da limite comunale con Clusone. Con quest'ultimo comune il confine prosegue marcando i limiti orientali del territorio di Ponte Nossa, salendo sulle pendici del Corno Guazza fino ad arrivarne alla cima; a Sud-Est sono le stesse pendici, esposte verso mezzogiorno a delimitare il perimetro comunale da quello di Barzizza, frazione di Gandino. \nA Sud la linea di divisione con Casnigo scende nel fondovalle fino al \"Ponte del Costone\", da cui poi risale sull'opposto versante raggiungendo la sommit\u00e0 del pizzo Frol (1.053 m s.l.m.) Questo rilievo svetta sulla Val del Riso, laterale della val Seriana, della quale Ponte Nossa occupa la porzione di territorio, confinante con Gorno, posta tra la \"val Rogno\" e l'immissione del torrente Riso nel Serio. Infine a Nord-Ovest la linea di confine prosegue mantenendosi ad un'altezza di circa 550 m s.l.m. fino al torrente Nossa, oltre la quale le competenze territoriali sono ad appannaggio del municipio di Premolo.\nPer ci\u00f2 che concerne l'idrografia, oltre al fiume Serio, numerosi sono i corsi d'acqua che attraversano il territorio comunale. Il principale \u00e8 la Nossa, affluente del Serio da destra, che si sviluppa nella valle cui da' il nome e che raccoglie le acque di numerosi piccoli rivoli composti dalle acque in eccesso provenienti dalle propaggini circostanti. L'importanza di questo corso d'acqua \u00e8 legata sia alla presenza di numerosi magli che nel corso dei secoli garantirono prosperit\u00e0 al paese, sia al fatto che le sue acque alimentano un acquedotto che, con una portata stimata tra i 900 ed i 1.500 litri al secondo, permette di soddisfare il fabbisogno idrico di 118.000 persone nella provincia di Bergamo. Altro corso d'acqua \u00e8 il Riso, che solca l'omonima valle, presente sul territorio di Ponte Nossa soltanto nel suo tratto terminale prima della sua immissione nel Serio.\nNella zona industriale, sul lato orografico sinistro, \u00e8 presente anche un canale artificiale che scorre parallelamente al corso del Serio, da cui prende vita in localit\u00e0 \"Spiazzi\", rigettandovi le acque in prossimit\u00e0 del ponte che collega la zona industriale con il centro, dopo aver alimentato un impianto idroelettrico (in origine muoveve direttamente le macchine del primo stabilimento tessile).\nOrigini del nome.\nNumerose sono le teorie che vorrebbero definire l'origine del toponimo, ma nessuna \u00e8 accettata universalmente come valida e inconfutabile. Tra le ipotesi, quella comunemente considerata come pi\u00f9 attendibile \u00e8 quella che fa derivare il nome dal latino \"alnocea\", derivata da \"alnus\" (ovvero ontano), genere di pianta diffusa in queste zone in epoche antiche. Sulla stessa linea \u00e8 anche il pensiero, perorato dallo storico Umberto Zanetti, che farebbe discendere il toponimo da \"Noxia\" o \"Noxsa\", proveniente dalla base \"Nucea\", ovvero un luogo con presenza di piante di noce.\nSulla stessa parola \"Noxia\" concentra la sua idea anche lo storico Luigi Furia, che indica il termine per\u00f2 come derivato dal celtico, indicante il corrispettivo ad una pena commessa, in quanto presso le sorgenti presenti sul territorio quelle popolazioni svolgevano le proprie funzioni giuridiche e notarili.\nMinore credito viene dato invece alla teoria che vorrebbe legare il nome del paese a quello del nobile casato dei \"Da Nossa\" che ivi abit\u00f2 in epoca medievale, dato che \u00e8 pi\u00f9 probabile che sia il casato ad aver ricevuto il nome del paese, e non il contrario. Fantasiosa \u00e8 invece la leggenda, riportata da don Canini, parroco del paese verso la met\u00e0 del XIX secolo, che indica come siano state le acque del torrente Nossa e della relativa sorgente, ad essere state chiamate \"acqua Nossa\", cio\u00e8 \"Nostra\" dagli stessi abitanti.\nStoria.\nDalla preistoria alla conquista romana.\nI primi insediamenti umani sarebbero riconducibili al VI secolo a.C. quando nella zona si stabilirono popolazioni di origine ligure dedite alla pastorizia, tra cui gli Orobi. Ad essi si aggiunsero ed integrarono, a partire dal V secolo a.C. le popolazioni di ceppo celtico, tra cui i Galli Cenomani che, secondo una leggenda perorata da Luigi Furia, si insediarono nei pressi delle sorgenti della Nossa, considerando la fonte d'acqua un luogo sacro dove svolgere riti propiziatori ed amministrare la giustizia.\nSi trattava tuttavia di presenze sporadiche, che non formarono mai un nucleo abitativo definito.\nLa prima vera e propria opera di urbanizzazione fu invece opera dei Romani, che conquistarono la zona e la sottoposero a centuriazione, ovvero ad una suddivisione dei terreni a pi\u00f9 proprietari, a partire dal I secolo d.C. Questa opera assegn\u00f2 appezzamenti pi\u00f9 o meno vasti a coloni e veterani di guerra, di origine o acquisizione romana, i quali bonificarono i terreni al fine di poterli sfruttare per coltivazioni agricole ed allevamento di bestiame.\nIl centro abitato, costituito prevalentemente da capanne, aveva tuttavia dimensioni estremamente ridotte, con gli abitanti che trovavano sostentamento dall'agricoltura, principalmente nella piana del fondovalle, e dalla pastorizia, nella zona collinare. Non \u00e8 da escludere che tra i \u201cresidenti\u201d vi fossero anche alcuni schiavi (i cosiddetti \"Damnati ad metallam\"), impiegati nelle vicine miniere di ferro della vicina val del Riso. La vicinanza di queste attivit\u00e0 estrattive, unite alla felice posizione geografica, posta presso la prima zona pianeggiante dopo la strettoia che delimitava la parte inferiore della valle da quella superiore, permise anche numerosi scambi commerciali, dal momento che i traffici tra la zona di Clusone e Bergamo dovevano necessariamente toccare il piccolo centro.\nIl medioevo.\nAl termine della dominazione romana vi fu un periodo di decadenza ed abbandono del centro abitato, con la popolazione che sovente era costretta a cercare riparo sulle alture circostanti al fine di difendersi dalle scorrerie perpetrate dalle orde barbariche. La situazione ritorn\u00f2 a stabilizzarsi con l'arrivo dei Longobardi, popolazione che a partire dal VI secolo si radic\u00f2 notevolmente sul territorio, influenzando a lungo gli usi degli abitanti: si consideri infatti che il diritto longobardo rimase \u201cde facto\u201d attivo nelle consuetudini della popolazione fino alla sua abolizione, avvenuta soltanto nel 1491.\nCon il successivo arrivo dei Franchi, avvenuto verso la fine dell'VIII secolo, il territorio venne sottoposto al sistema feudale, con il paese che inizialmente venne assegnato, al pari di gran parte della valle, ai monaci di Tours per poi essere infeudato al Vescovo di Bergamo.\nAnche il primo documento scritto in cui si attesta l'esistenza del borgo risale a quel periodo: era l'anno 1071 quando in un atto viene citata la famiglia dei \"Da Nossa\", nobile casato che derivava il nome dal borgo stesso. Tra le file di questo ramo \u00e8 da segnalare Beltramino Da Nossa, importante giurista del XII secolo che oper\u00f2 attivamente nella vita politica della citt\u00e0 di Bergamo.\nLe dimensioni dell'abitato rimasero assai ridotte, tanto che l'attuale territorio comunale risultava amministrativamente suddiviso tra i vicini comuni di Premolo, Clusone e Parre.\nNel tardo medioevo si verificarono importanti innovazioni tecnologiche, che diedero notevoli risvolti anche in ambito economico. Sfruttando la vicinanza delle miniere e la ricchezza d'acqua di cui disponeva il territorio, lungo il corso del torrente Nossa vennero introdotti alcuni magli che permisero la lavorazione di metalli, dai quali si ottenevano utensili ed attrezzi. I primi documenti che attestano l'esistenza di tale pratica risalgono al periodo compreso tra la fine del XIV e l'inizio del XV secolo, anche se si presume possano essere collocati gi\u00e0 al XII secolo, come indicato da un diploma dell'imperatore Federico Barbarossa che, datato 1156, regolava la lavorazione dei metalli utilizzati per il conio delle monete.\nIn ambito sociale cominciarono invece a verificarsi attriti tra gli abitanti, divisi tra guelfi e ghibellini, che raggiunsero livelli di recrudescenza inauditi.\nLe cronache del tempo raccontano di numerosi episodi tragici in tutta la provincia di Bergamo, che venne dilaniata da questa sanguinosa faida. Anche la piccola borgata di Campolungo, in quei tempi principale nucleo dell'attuale comune, ne fu coinvolta, tanto da essere citata nei resoconti dello storico G. Rota. \nQueste cronache raccontano di scontri che si verificarono presso la torre ghibellina che dominava il paese, ma sono menzionati anche i passaggi delle colonne guelfe (nel 1376), e di quelle ghibelline due anni pi\u00f9 tardi, entrambe dirette al castello di San Lorenzo di Rovetta, centro di battaglie ed assedi, senza tuttavia che nel centro abitato venissero commessi danneggiamenti di alcun tipo.\nLa Repubblica di Venezia.\nAlla definitiva pacificazione si arriv\u00f2 nella prima met\u00e0 del XV secolo, grazie al passaggio alla Repubblica di Venezia, avvenuto nel 1427 dopo un'espressa richiesta di Bergamo e delle sue valli, e ratificato dalla Pace di Ferrara del 1428. La Serenissima garant\u00ec una diminuzione della pressione fiscale ed offr\u00ec maggiore autonomia, dando inizio ad un periodo contrassegnato da tranquillit\u00e0 in cui l'intera zona riprese a prosperare.\nInoltre, tra il XV ed il XVI secolo, Ponte Nossa ottenne l'indipendenza amministrativa venendo inserito nella circoscrizione della Valle Seriana Superiore, con il territorio comunale che includeva soltanto la porzione di territorio corrispondente alle contrade di Campolungo e Ponte. Nel 1583 segu\u00ec l'autonomia anche in ambito religioso, che segn\u00f2 la definitiva separazione dal vicino borgo Premolo.\nLe cronache del tempo riportano anche di problemi che attanagliavano il paese, tra cui la presenza di numerosi briganti che, stazionando ai margini dell'abitato, assalivano mercanti e commercianti. Questi ultimi, per sfuggire alle razzie, spesso preferivano percorrere la strada montana che dall'altipiano della val Gandino saliva fino al monte Farno, per poi ridiscendere nel fondovalle tra Clusone e Cerete.\nTra gli eventi negativi sono da ricordare due epidemie di peste, entrambe anticipate da violente carestie: la prima ondata vi fu tra il 1503 ed il 1506, mentre la seconda, raccontata da Alessandro Manzoni, scoppi\u00f2 tra il 1629 ed il 1631 e caus\u00f2 la morte di sole tre persone. L'epidemia mortifera, che dimezz\u00f2 il numero degli abitanti di numerosi paesi della media e bassa valle Seriana, fu limitata soprattutto grazie alle misure precauzionali adottate dalla popolazione, che stabil\u00ec posti di guardia a Sud del paese presso il \"ponte del Costone\" ed a Nord presso lo sbocco della val Nossana, bloccando anche ogni tipo di commercio.\nIl blocco per\u00f2 limit\u00f2 notevolmente le attivit\u00e0 artigianali ed ebbe effetti negativi sui commerci, situazione che peggior\u00f2 ulteriormente la gi\u00e0 problematica condizione dei nossesi. \nQuesti, nella descrizione redatta nel 1596 dal capitano veneto Giovanni Da Lezze, sono difatti cos\u00ec descritti:\nIl numero dei residenti venne fissato a 170 unit\u00e0, cifra che sostanzialmente rimase immutata anche nei due secoli successivi.\nDall'avvento di Napoleone fino ai giorni nostri.\nMa il potere della Repubblica di Venezia era ormai agli sgoccioli, tanto che nel 1797, in seguito al trattato di Campoformio, venne sostituita dalla napoleonica Repubblica Cispadana. \nIl cambio di dominazione comport\u00f2 nel 1809 una revisione dei confini mediante un'imponente opera di accorpamento dei piccoli centri ai pi\u00f9 grandi: in questo frangente Ponte Nossa venne accorpata, unitamente a Premolo, al vicino comune di Parre.\nL'unione tra i tre borghi dur\u00f2 poco, dal momento che nel 1816, in occasione del nuovo cambio di governo che vide subentrare l'austriaco Regno Lombardo-Veneto alle istituzioni francesi, questi vennero nuovamente scissi.\nNella seconda parte del XIX secolo, contestualmente all'Unit\u00e0 d'Italia, si verific\u00f2 uno sviluppo dell'industria, favorito dall'attivit\u00e0 dei magli che permettevano di alimentare numerose attivit\u00e0 legate alla produzione ed al commercio di materiale siderurgico. Il principale elemento estratto era la calamina, un miscuglio di minerali a base di zinco molto presente nei monti attorno al paese, che veniva poi depositata nella piazza principale del centro abitato (l'attuale piazza Giovanni Paolo II), dove erano collocate forni per la lavorazione del materiale.\nAd esse si affiancarono numerose realt\u00e0 operanti nell'ambito tessile che in breve si insediarono e radicarono sul territorio, la principale delle quali fu il \"\u201cCotonificio Bergamasco\u201d\". Fondato nel 1870 e diretto dalla famiglia di industriali Zopfi, cominci\u00f2 ad attrarre in modo significativo gli abitanti dei paesi vicini, permettendo un vertiginoso aumento del numero dei residenti nel comune. Difatti il numero, rimasto pressoch\u00e9 invariato tra il 1861 ed il 1881 (si pass\u00f2 da 515 a 590), esplose letteralmente sul finire del secolo, toccando quota 2213 nel 1901.\nUn ulteriore impulso venne dall'apertura della Ferrovia della Valle Seriana, che dal 1885 permise il collegamento di merci e passeggeri fino a Bergamo.\nL'espansione del paese riguard\u00f2 anche i confini comunali, dal momento che nel 1919 vennero aggregate le localit\u00e0 di \"\u201cSpiazzi\u201d\" ed \"\u201cOltreserio\u201d\", poste sul versante orografico sinistro, mentre nel 1925 fu incluso il borgo di Nossa, posto a Nord del corso del torrente Nossa e fino a quel momento di competenza del municipio di Parre.\nUn'ulteriore modifica fu attuata nel 1927 dal regime fascista, nell'ambito di una riorganizzazione amministrativa volta a favorire i grossi centri a scapito dei pi\u00f9 piccoli, che un\u00ec nuovamente Premolo a Ponte Nossa, nell'entit\u00e0 comunale rinominata \"\u201cNossa\u201d\". L'unione dur\u00f2 fino al termine della seconda guerra mondiale, quando nel 1947 Premolo riacquis\u00ec la definitiva autonomia. Il nome tuttavia rimase inalterato fino al 1956, quando venne ribattezzato nell'attuale \"Ponte Nossa\".\nA partire dalla seconda met\u00e0 del secolo gli stabilimenti tessili (rinominati prima De Angeli-Frua e poi \"Cotonificio Cantoni\"), si ridimensionarono gradualmente fino ad arrivare alla completa chiusura, situazione che influ\u00ec sul numero dei residenti, che dalle 2543 unit\u00e0 del 1961 scese sotto \u201cquota 2000\u201d nei primi anni del nuovo millennio.\nNel frattempo le realt\u00e0 legate all'industria tessile vennero affiancate e sostituite da attivit\u00e0 operanti nei settori meccanico, meccano-tessile ed artigianale.\nTra queste si segnalano la FIRST, del gruppo Itema Holding-Promatech, poi chiusa nel 2009 e lo stabilimento Pontenossa s.p.a., prima conosciuto come Sapez e poi come SAMIM e AMMI (tutte legate alla produzione di minerali a base di zinco), che si occupa del recupero e dello smaltimento delle polveri prodotte dalle acciaierie.\nSimboli.\nLo stemma del comune di Ponte Nossa si blasona:\nNello stemma \u00e8 rappresentato il ponte che d\u00e0 il nome al paese, accompagnato da una stella, simbolo di devozione mariana. La composizione attuale dello stemma fu adottata con delibera del podest\u00e0 del 25 settembre 1926 e concessa con regio decreto del 17 febbraio 1927. Precedentemente, fin dal 1903, nello stemma era presente la figura di un coccodrillo, a ricordare l'animale imbalsamato che si trova conservato nel santuario della Madonna delle Lacrime.\nMonumenti e luoghi d'interesse.\nArchitetture religiose.\nSantuario della Madonna delle Lacrime.\nIn ambito religioso, il principale edificio \u00e8 senza dubbio il santuario della Madonna delle Lacrime, e anche chiesa parrocchiale di Santa Maria Annunziata, considerato monumento nazionale. Situato all'ingresso del paese in localit\u00e0 Campolongo, venne edificato in luogo di una precedente chiesa di origine medievale dalle dimensioni assai modeste. Quest'ultima, dedicata a santa Maria e ai Sette Fratelli Martiri, possedeva sulla propria facciata un dipinto quattrocentesco attribuito a Giacomo Busca, raffigurante la Madonna con Cristo crocifisso e San Giovanni.\nSecondo gli atti notarili redatti dal notaio Guerinoni di Gorno, il 2 giugno 1511, una pastorella del paese fissando il quadro, vide il volto di Maria mutare, aprire e chiudere l'occhio sinistro fino a lacrimare sangue. Unitamente ud\u00ec una voce che le disse di chiamare anche gli altri abitanti al fine di far osservare a tutti quell'apparizione, nonch\u00e9 di far edificare una nuova chiesa. Il nuovo edificio sacro, iniziato nel 1525 e terminato nel 1533, venne edificato in stile romanico lombardo inglobando la esistente Chiesetta e poi dedicato a santa Maria Annunciata. Consacrata nel 1575 ed elevata a rango di parrocchiale nel 1583, quando si separ\u00f2 da Premolo, venne configurata in modo tale che l'affresco miracoloso diventasse l'altare laterale. La precedente chiesa fu quindi demolita nel 1716 al fine di lasciare spazio alla nuova sacrestia del complesso lasciando intatta solamente la parete dell'affresco miracoloso.\nLa struttura ad unica navata suddivisa dapprima in 3 campate, poi in cinque, all'esterno presenta una facciata a capanna con un rosone centrale posto al di sopra il portale d'ingresso, ai fianchi del quale sono collocate due monofore. All'interno spiccano gli archi ed il soffitto in legno finemente affrescati, i dipinti di Giovanni Cavalleri, cos\u00ec come i numerosi ex-voto testimoni della devozione popolare. Tuttavia ci\u00f2 che cattura maggiormente l'attenzione \u00e8 la presenza di un coccodrillo imbalsamato lungo circa tre metri, posto sopra l'ingresso di destra. La presenza del rettile, documentata fin dal 1594, secondo la tradizione sarebbe dovuta al dono di un commerciante che, imbattutosi nell'animale presso Rimini, riusc\u00ec ad ucciderlo dopo aver invocato l'intercessione della Madonna di Ponte Nossa. \u00c8 tuttavia probabile che il mercante in questione, tale Bonelli de' Ferrari, lo abbia acquistato presso la citt\u00e0 adriatica. Un'altra versione popolare narra invece che l'animale infestasse le acque del Serio, e che alcuni abitanti lo avrebbero catturato e collocato nel santuario come ringraziamento alla Madonna. Altre chiese con coccodrilli sono il Santuario della Beata Vergine delle Grazie a Curtatone (MN) e la Chiesa di Santa Maria delle Vergini a Macerata. L'altare maggiore \u00e8 ornato dal cinquecentesco polittico ligneo opera della bottega marinoniana di Desenzano al Serio.\nLa chiesa, ristrutturata all'inizio del XX secolo su progetto di Giovanni Muzio, \u00e8 tuttora luogo di pellegrinaggio e oggetto di venerazione popolare.\nChiesa di San Bernardino.\nAltro edificio di culto di grande rilevanza \u00e8 la chiesa di San Bernardino, intitolata al santo che tanto si adoper\u00f2 per la pace in queste zone in epoca medievale. Edificata nel corso del XVII secolo in luogo di una precedente struttura religiosa, si trova stretto tra la strada provinciale della valle Seriana (ex SS 671) ed il corso del fiume Serio. Il corpo \u00e8 dato dalla fusione di due chiese addossate e molto simili tra loro.\nEsistono quindi due ingressi e due navate, le quali sono a loro volta suddivise in quattro campate. Nella navata di sinistra, leggermente pi\u00f9 alta, vi sono alcune interessanti opere d'arte, quali le tele raffiguranti \"L'ultima cena\" e \"La Vergine con santi\", nonch\u00e9 il presbiterio della chiesa; in quella di destra si trova invece l'altare del Suffragio con la pala \"Madonna con Bambino\". Nella parete di fondo \u00e8 infine collocata la statua di san Bernardino che, in occasione della ricorrenza patronale, viene portata in processione per le vie del paese.\nArchitetture civili.\nMuseo dei magli.\nPer ci\u00f2 che concerne l'architettura civile, \u00e8 d'obbligo citare il Museo dei Magli, situato nei pressi di via san Bernardino, sulla sponda orografica destra del torrente Nossa, nella struttura chiamata \"maglio minore\" (o \"maglio Beltrami\"), attivo fino al 1964.\nIl museo intende quindi ricostruire e valorizzare l'utilizzo dei magli che, sfruttando l'energia idraulica del corso d'acqua, hanno permesso lo sviluppo di una fiorente attivit\u00e0 durata secoli.\nLa loro presenza \u00e8 documentata a partire dal XV secolo, periodo in cui un sistema composto da un maglio fusore, posto pi\u00f9 a monte, e da tre magli detti \"maglio grande\" (ora in stato di abbandono, del quale rimane soltanto parte della muratura esterna), \"minore\" e \"maggiore\" (detto anche Romelli-Gervasoni, ora in stato d'abbandono, che ha funzionato sino agli anni ottanta), permetteva la lavorazione del ferro estratto nelle vicine val di Scalve e valle Bondione ed ottenere principalmente chiodi, ma anche lamiere ed utensili agricoli quali zappe, vanghe, badili e mazze. Dopo la loro chiusura, avvenuta verso la met\u00e0 del XX secolo, sono stati posti al centro di un programma di valorizzazione storico-ambientale promosso dal comune di Ponte Nossa e dall'Associazione Magli Nossa, che li ha portati ad essere meta di visite guidate sia per singoli e famiglie che per scolaresche.\nAltro.\nIl comune \u00e8 attraversato dalla Ciclovia della Valle Seriana, una pista ciclopedonale che si snoda nella Val Seriana. Il percorso, che permette di collegare l'hinterland nord della citt\u00e0 di Bergamo con gran parte dei paesi della valle Seriana fino a Clusone, \u00e8 composto da una rete di piste ciclopedonali pari a 47 chilometri.\nNumerosi sono gli itinerari che raggiungono la cima di Grem, l'Arera, il Corno Guazza (su cui \u00e8 collocata la \"Madonna degli Alpini\") ed il Pizzo Formico. Merita menzione anche la traccia, contrassegnata da segnavia del CAI numero 242, che si dirama dall'abitato, sale imboccando la val Nossana (o Dossana), raggiunge le baite dette \"di Sotto\" e \"di Sopra\" e termina presso il rifugio Santamaria in Leten (1.720 m s.l.m.), da cui \u00e8 possibile riallacciarsi a numerosi altri itinerari.\nSociet\u00e0.\nEtnie e minoranze straniere.\nGli stranieri residenti nel comune sono 182, ovvero una percentuale pari al 10% della popolazione. Di seguito sono riportati i gruppi pi\u00f9 consistenti:\nGeografia antropica.\nContrade\nEcco l'elenco completo delle contrade :\nLa gran parte della popolazione risiede nel nucleo abitativo che, posto nel fondovalle alla destra orografica del fiume Serio, per via dell'espansione edilizia avvenuta nel XX secolo, risulta essere fuso senza soluzione di continuit\u00e0 con le varie localit\u00e0 storiche. Tra le principali vi sono \"Campolungo\", storicamente il principale nucleo del comune, \"Ponte\" (o \"san Bernardino\", presso la locale chiesa), \"Capra Alta\" e \"Capra Bassa\", \"Prealpina inferiore\", ubicata allo sbocco della val del Riso, e \"Nossa\", situata a Nord del corso del torrente Nossa. Sull'opposto versante della valle, chiamato \"Oltreserio\", si trovano le localit\u00e0 \"Spiazzi\", \"Ramello\" e \"Scalvina\", presso le quali \u00e8 collocata la zona industriale, in cui sono presenti attivit\u00e0 commerciali ed artigianali sia storiche che di recente insediamento.\nInfrastrutture e trasporti.\nLa viabilit\u00e0 del paese fa riferimento alla superstrada di scorrimento della valle Seriana che taglia longitudinalmente il territorio, scorrendo in gran parte sul sedime della ferrovia dismessa, ed attorno alla quale si sviluppa il nucleo abitato.\nParallela a questa vi \u00e8 la vecchia strada provinciale che attraversa il centro storico. Vi sono inoltre la S.P.46, che a Sud dell'abitato si dirama dalla provinciale e sale nella val del Riso, e la S.P.47 che collega Ponte Nossa con Premolo.\nLa stazione di Ponte Nossa, attiva fra il 1884 e il 1967, era posta lungo la ferrovia della Valle Seriana e fino al 1949 funse da localit\u00e0 di diramazione del raccordo merci per Ponte Selva. Un raccordo in galleria raggiungeva lo stabilimento Sapez, poi AMMI, in Val del Riso, mentre un altro raccordo attraversava il fiume per raggiungere il cotonificio.\nSport.\nCalcio\nPallavolo\nCiclismo\nSci\nMotociclismo"}
{"id": "34572", "revid": "1516566", "url": "https://it.wikipedia.org/wiki?curid=34572", "title": "Cossombrato", "text": "Cossombrato (\"Cossombr\u00e0\" in piemontese) \u00e8 un comune italiano di 521 abitanti della provincia di Asti in Piemonte.\nIl comune fa parte dell'Unione Comunale Comunit\u00e0 Collinare Val Rilate\nStoria.\nDi origine antichissima, nel medioevo fu possesso dei vescovi di Asti. Nel 1290 fu teatro della lotta tra guelfi e ghibellini. Nel 1320 i Pelletta eressero un castello, in cui si rifugiarono durante il periodo di lotta contro i Solaro. Dell'imponente castello rimangono ora le strutture pi\u00f9 importanti, anche se in parte sono state rammodernate in varie epoche successive.\nLa chiesa di San Rocco \u00e8 del 1700: a quanto riferiscono gli scritti del tempo, fu eretta per debellare la pestilenza dell'afta epizootica.\nSimboli.\nIl leone rampante \u00e8 ripreso dallo stemma della famiglia Pelletta, nobili banchieri astigiani, possessori di casane in Val d'Aosta e Savoia, e feudatari di Cossombrato.\nInfrastrutture e trasporti.\nLa stazione di Chiusano-Cossombrato fu attivata nel 1912 lungo la cessata ferrovia Chivasso-Asti, il cui esercizio fu definitivamente sospeso nel 2011.\nTra il 1882 e il 1915 Cossombrato fu servito dalla tranvia Asti-Cortanze.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34575", "revid": "228587", "url": "https://it.wikipedia.org/wiki?curid=34575", "title": "Agliana", "text": "Agliana \u00e8 un comune italiano di abitanti della provincia di Pistoia in Toscana. Il suo territorio \u00e8 delimitato a nord dal torrente Bure, ad est dal torrente Calice, a sud dal torrente Ombrone Pistoiese ed \u00e8 attraversato, da nord ovest a sud est, dal torrente Brana. Si trova sull'asse viario che collega tra loro alcune delle maggiori citt\u00e0 d'arte e turistiche della Toscana, ovvero Firenze, Prato, Pistoia e Lucca.\nGeografia fisica.\nIl territorio del comune risulta compreso tra i 39 e i 51 metri sul livello del mare. L'escursione altimetrica complessiva \u00e8 pari a 12 metri. Dista 9,2\u00a0km dal capoluogo di provincia, ovvero Pistoia, si estende su una superficie di 11,64\u00a0km quadrati ed \u00e8 situato tra Prato e Pistoia.\nClima.\nLa stazione meteo si trova nella frazione di Ferruccia. \nDati:https://www.sir.toscana.it/\nStoria.\nAgliana ha in realt\u00e0 origini fin dal I secolo a.C. e deve il suo sviluppo e formazione grazie alla realizzazione nel II secolo a.C. di un'importante via di comunicazione, ovvero la via Cassia. Si svilupp\u00f2 sull'asse dell'importante passaggio transappenninico e divenne una stazione di scambio che venne pertanto chiamata \"Statio Hellana\". Questo nome trae proprio origine dal fatto che nella piana passasse il torrente Agna. La prima notizia documentata scritta di Agliana risale ed appare sulla carta itineraria romana chiamata Tabula Peutingeriana sulla quale il comune appariva sotto il nome Hellana, ma si ritiene che l'origine sia anteriore. Una parte consistente del suo territorio nella prima met\u00e0 del I secolo fu interessata da una grande opera di centuriazione iniziata dai coloni romani mentre il territorio rimanente rimase come pianura incolta destinata al pubblico demanio. \u00c8 rimasto infatti oggi un segno importante che testimonia questa divisione e il permanere dell'incolto perch\u00e9 infatti il toponimo \"Silva\" cio\u00e8 incolto lo ritroviamo nella moderna \"Via selva\" che unisce Agliana a Piuvica.\nIl nome del comune ha avuto molti sviluppi infatti troviamo in una \"cartula\" del Visconte Ildibrando, data 1022, il nome \"Aliana\" che andr\u00e0 sostituendo il ben pi\u00f9 antico \"Alina\". Da documenti storici risulta che il comune avesse un castello di cui si ha notizia nel 1050 e successivamente tra il XII e XIII secolo si formarono tre nuclei abitativi che crearono in ogni nucleo la propria chiesa parrocchiale. Questi presero il nome e tutt'oggi si chiamano San Michele, San Niccol\u00f2 e San Piero. In questo periodo tutto il territorio aglianese venne regolato grazie a dei lavori fluviali svolti dal comune di Pistoia. Il corso inferiore dell'Agna infatti fu deviato ed arginato prendendo il nome odierno di \"Calice\".\nIl 1200 fu l'anno dell'avvento dell'et\u00e0 comunale e infatti Agliana divenne un comune rurale e successivamente Podestarile. Fin dal XIX secolo il comune era compreso nel \"Districtus\" di Pistoia e con la riforma governativa compiuta dai fiorentini la Lega di Agliana fu incorporata nella Podestaria di Montale. Grazie agli statuti comunale del 1415 si \u00e8 compreso come nei secoli successivi il comune di Agliana sia riuscito a mantenere quell'autonomia che gli permise poi di costituirsi come comune autonomo nel 1913. Inizialmente il comune di Agliana era compreso nella provincia di Firenze ma nel 1927 entr\u00f2 a far parte della Provincia di Pistoia quando vennero distaccati dalla provincia fiorentina diversi comuni tra cui quello aglianese. In questo periodo, durante la guerra mondiale, ci fu un forte contributo al movimento della resistenza e alle lotte partigiane da parte dei cittadini aglianese e molti caddero in guerra. Questo sentimento antifascista in seguito render\u00e0 Agliana un punto nevralgico di tutte le formazioni operanti sui monti e zone limitrofe. Non \u00e8 un caso che la cittadina venne liberata il 4 settembre 1944 dai partigiani della formazione denominata Agliana. Il comune ha visto crescere il benessere nel suo territorio fin dagli anni '50 grazie anche al grosso sviluppo dell'industria tessile e grazie anche alla piccola e media impresa. Inoltre un altro settore importante \u00e8 quello del vivaismo, influenzato ovviamente dal grande prestigio di Pistoia nel campo, che tutt'oggi riesce a commercializzare in tutto il mondo piante prestigiose.\nMonumenti e luoghi d'interesse.\nSono presenti sul territorio aglianese molti monumenti come il Monumento al Contadino, una statua dedicata all'antica vocazione rurale della cittadina di Agliana. \u00c8 situato nella piazzetta delle erbe all'interno di Piazza IV Novembre, dietro la chiesa di S.Piero.\nIl Monumento a Fausto Coppi \u00e8 una scultura bronzea realizzata da Lindo Meoni negli anni 90 in omaggio al campione del ciclismo italiano. La scultura \u00e8 situata di fronte al palazzetto dello sport nei pressi dello stadio comunale.\nIl Monumento ai Caduti \u00e8 opera dell'architetto aglianese Sergio Cammilli ed \u00e8 una statua in conglomerato cementizio colorato. Venne eretto nel 1946 in occasione della festa del 25 aprile dello stesso anno, Nel 2006 venne restaurato. \u00c8 composta da una base parallelepipeda su cui si erge una Piet\u00e0, ovvero una figura dolente che sorregge un uomo ferito a morte. In basso a sinistra \u00e8 situato un bimbo vestito con una tunica che chiude la struttura del monumento trattenendo il pianto con una mano posta sulla bocca. Sul piedistallo \u00e8 riportata la seguente scritta: \"Ai caduti partigiani / in lode del loro eroismo / in memoria del loro sacrificio / perch\u00e9 i posteri ricordino \" e su ciascuna faccia della base sono riportati i nomi dei partigiani caduti: \"Magnino Magni, Adelmo Santini, Ivan (Paolo) Baranovski Germano Bellucci\".\nArchitetture religiose.\nAgliana ha quattro chiese storicamente conosciute che sono chiesa di San Michele Arcangelo, chiesa di San Niccol\u00f2, chiesa di San Piero e chiesa di Santa Maria a Spedalino Asnelli.\nDella Chiesa di San Piero abbiamo testimonianza storica dal 1152, e dipendeva dalla Pieve di S. Giovanni a Villiano, attualmente Montale, e sorgeva sull'attuale sagrato in pietra. Essa era a navata unica e aveva tre altari dedicati, alla Madonna della Neve e quella del Rosario (in precedenza erano 5), essi furono eretti tra il 1476 e il 1705. L'altare maggiore si ergeva al centro di una tribuna le cui pareti erano dipinte storie di san Pietro. Per l'altare della madonna della Neve, su cui era fondata l'omonima compagna, nel 1482 fu realizzata una pala con la Madonna e Santi,da Domenico e David del Ghirlandaio oggi purtroppo perduta. Nel 1869 l'intero edificio fu demolito per la costruzione di una nuova chiesa voluta dal priore don Paolo Magni e su disegno dell'architetto Bernardo Bernardini, il nuovo edificio di impronta neoclassica su tre navate coperto in volta, era al momento della consacrazione nel 1872 il pi\u00f9 grande nel contado di Pistoia. Al suo interno si conserva un monumentale organo opera di Cesare Tronci purtroppo gravemente modificato nel 1966. Presso la cappella Masi vi \u00e8 conservata la tela con la \"Sacra Famiglia\" opera del pittore Antonio Puccinelli e datata 1872, sempre dello stesso pittore vi era la tela dell'altare Mangoni raffigurante la \"Madonna della Neve\", purtroppo distrutta. Al altre Palandri vi \u00e8 una tela del XVII secolo raffigurante la \"Madonna del Rosario\". L'altare maggiore rinnovato nel 1953, vi si conserva un bel crocefisso ligneo del XVI secolo. Al lato del campanile \u00e8 l'Oratorio della Compagnia del S.S. Sacramento, voluto sulla fine del 1500 dal rettore Don Zanobi di Felice de Bini e rinnovato nel 1743 in forme tardo barocche dal priore Don Tommaso Nesti su disegno dell'architetto Carl 'Antonio Arrighi. Il campanile fu restaurato nel 1793 dal priore Don Bartolomeo Potenti, e nel 1959 profondamente modificato rialzandolo di un piano dagli architetti Santi e Savioli di Firenze. Nella cella campanaria si conservano tre campane ottocentesche. La parrocchia fu elevata il 30 aprile del 1727 al rango di Prioria e il 3 aprile del 1937 al titolo di Propositura. Dal suo vasto territorio parrocchiale sono state scorporate nel 1961 la parrocchia di Spedalino, e nel 1986 e quella di San Giacomo alla Stazione.\nLa parrocchia di San Niccol\u00f2 comprende la vecchia e la nuova chiesa. La vecchia chiesa nel medioevo serv\u00ec come sala di riunione del vecchio comune di Agliana, e dipendeva dalla Pieve di S. Ippolito in Piazzanese, sorgeva sui ruderi del vecchio castello vescovile. Tra il 1695 e 1707 venne restaurata dal Rettore Benedetto Montordi, ma prese l'aspetto attuale nel 1868 ad opera dell'architetto Ferdinando Gai. Il 30 aprile del 1727 fu elevata a pieve da Mons. Colombino Bassi, che istitu\u00ec il Piviere d'Agliana. La struttura interna \u00e8 ad unica navata coperta in volta il presbiterio a pianta quadrata e soprelevato di alcuni gradini. Vi troviamo due altari minori e in controfacciata, su cantoria in legno, si trovava l'organo di Cesare Tronci risalente al 1868, attualmente nella nuova chiesa. Sul retro vi \u00e8 l'Oratorio della Compagnia del S.S. Sacramento, di fondazione cinquecentesca fu restaurato tra il 1741 e il 1743. Mentre addossato alla facciata vi era quello della Madonna della dell'Assunta, vene usato come battistero e fu demolito nel 1962. Nella torre campanaria dalla caratteristica merlatura si conserva un antico orologio meccanico risalente al XIX secolo. La nuova chiesa venne iniziata nel 1962 per ospitare pi\u00f9 fedeli, visto il poco spazio nella vecchia. \u00c8 costruita su una pianta poligonale con 16 lati e sul loggiato interno della navata \u00e8 collocato l'antico organo. Il presbiterio \u00e8 sovrastato da un bassorilievo in cemento bianco raffigurante cristo crocifisso ad opera dello scultore bolognese M. Marchesini, da questa chiesa fu rubata all'inizi del XX secolo la tavola opera di Bernardino del Signoraccio raffigurante l'Assunta con quattro angeli.\nLa chiesa di Chiesa di San Michele Arcangelo secondo i documenti risalirebbe intorno al XIII secolo ed era denominata S.Michele in Vacchereccia e dipendeva dalla Pieve di S. Ippolito in Piazzanese, il nome derivava dall'antico nome della zona in cui sorgeva la chiesa. riedificata a pi\u00f9 riprese, nel 1790-91 fu affidata al capomastro Giovan Battista Adriani il rifacimento. Il corpo della chiesa che minacciava rovina venne interamente rinnovato prendendo un aspetto neoclassico. All'interno furono ricollocati gli altari secenteschi in pietra, oggi rimossi, e dipinta la cupola con san Michele che abbatte il demonio, in controfacciata vi era un organo Tronci del XIX secolo che purtroppo \u00e8 andato distrutto., all'altare maggiore vi \u00e8 un bel crocefisso ligneo. L'interno risulta oggi spoglia a seguito di un aggiornamento liturgico assai discutibile. A fianco della chiesa sorge l'Oratorio della Compagna dell'S.S. Annunziata risalente al 1660. Nel 1940 venne edificata una nuova facciata che doveva servire da base al nuovo campanile la mancanza di fondi ne imped\u00ec il completamento. Dal 1937 la parrocchia ha il titolo di Prioria.\nLa Chiesa di Santa Maria a Spedalino Asnelli era annessa all'ospedale di Daccio fondato nel 1162 da Osnello converso dell'Abbazia di S. Salvatore in agna. La struttura dell'ospedale \u00e8 ancora riconoscibile nonostante le molte trasformazioni della struttura. caduta in disuso la struttura ospedaliera venne assegnata agli Olivetani di S. Benedetto di Pistoia, soppressi questi ultimi passo al seminario vescovile dal quale dipese fino al 1962. Questa chiesa era succursale di quella di S. Piero. La chiesa ha nella struttura molte influenze del romanico pisano e nella facciata sono ancora visibili le tracce dell'originaria decorazione a losanghe, tipica proprio dell'arte pisana. L'interno \u00e8 caratterizzato da un'unica navata a travature lignee che finisce con un altare ad edicola di forme settecentesche sopra il quale \u00e8 una tela seicentesca rappresentante l'assunzione di Maria tra Santi. La chiesetta venne pesantemente restaurata nel 1942 su iniziativa del rettore can. Geremia Magni. Nel 1962 il Vescovo di Pistoia elev\u00f2 a parrocchia distaccandola da quella di San Piero e dandole il titolo di Prioria.\nArchitetture civili.\nNella zona della Ferruccia, accanto al torrente Ombrone Pistoiese, si trova il complesso della \"Villa dei Baldi\". A S. Piero Villa Palandri, villa Mongoni-Baldi. A S. Niccol\u00f2 villa Nesti-Gatti. Il vecchio palazzo comunale opera di Roberto Giannini del 1923. Lo Stabilimento Fantacci cos\u00ec come il Maglificio Valda sono strutture dell'architettura anni '60. La Sede della Banca Toscana.\nAree naturali.\nIl territorio di Agliana negli ultimi anni ha visto una notevole urbanizzazione con la costruzione di moltissimi centri abitativi. Rimane comunque il fatto che durante gli anni le varie amministrazioni hanno operato in modo che il verde pubblico fosse distribuito su tutto il territorio. Infatti basta percorrere una delle vie centrali tutta alberata, Viale Roma, per trovarsi nel grande Parco Sandro Pertini che \u00e8 situato proprio nel centro della cittadina. Il parco \u00e8 una ex cava e ha all'interno un grande lago con tantissime specie di animali tra volatili e pesci. Recandosi invece nella parte di Spedalino troviamo il Parco di Carabattole con un piccolo laghetto al centro. \nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nBiblioteche.\nBiblioteca Angela Marcesini . Il comune ha una biblioteca pubblica dal dicembre 1971, nata per iniziativa dell'allora assessore Renato Risaliti. La biblioteca ha cambiato diverse volte sede, infatti dalla prima sede di via della Libert\u00e0 si trasferisce in via Trento e successivamente nel vecchio palazzo comunale di Piazza della Resistenza dove oggi sono gli uffici Urp. Nel marzo 1999 la biblioteca venne spostata nella sede di via Goldoni, nell'edificio adiacente all'Istituto Aldo Capitini, dove \u00e8 rimasta fino ad agosto 2015. Al momento si trova presso i locali \"saletta Conti\" in via Curiel accanto all'Usl dove ha riaperto ad ottobre 2015. Venne gestita fino all'inizio degli anni '90 da Angela Marcesini alla quale, a seguito della tragica scomparsa, venne intitolata. Fino al 2004 la struttura ha avuto un Comitato di gestione a sovrintenderne le attivit\u00e0.\nTeatri.\nIl Polispazio Hellana \u00e8 stato il teatro - laboratorio di Agliana dal 1999 a giugno 2010, mese della sua chiusura. Per anni infatti ha ospitato i laboratori del \"Ciaf\" (Centro Infanzia Adolescenza Famiglie) che ha organizzato diversi spettacoli e lavori per i ragazzi. La struttura venne chiusa a causa della riapertura del Teatro Cinema Moderno in Piazza Gramsci a S. Piero.\nCucina.\nIl pi\u00f9 importante piatto di Agliana, precisamente di San Niccol\u00f2, sono i \"Migliacci Toscani Dolci\" e non salati come comunemente conosciuti. Infatti la ricetta prevede di inserire nella preparazione con il sangue di maiale uvetta, pinoli, arancia e altri ingredienti. Vengono serviti come dessert, aggiungendo sopra dello zucchero.\nUn altro piatto conosciuto \u00e8 il Polpettone Aglianese che viene servito con intingolo di sedani.\nImportantissimo \u00e8 il cioccolato della cioccolateria Catinari che da anni esporta la sua cioccolata in tutto il mondo grazie all'alta qualit\u00e0 dei prodotti.\nFeste ed eventi.\nDurante l'anno sono molti i festeggiamenti sul territorio. Il 29 giugno si festeggiano i patroni, San Pietro e San Paolo, e durante il mese viene organizzato il Giugno Aglianese, un'importante kermesse con spettacoli, musica e degustazioni; diverse sono poi le sagre a fine mese, come quella del papero e quella del pesce.\nOgni anno tra marzo e aprile si svolge Hellana Games, considerata tra le pi\u00f9 importanti rassegne in Italia dedicate al mondo del wargame e del gioco da tavolo.\nOgni anno a settembre si svolge il Palio dei Ciuchi a Spedalino, nell'ambito della festa patronale di Santa Maria Assunta, con la sfida tra i cinque rioni (Tre Campane, il Confine, Ponte di Ferro, i Tigli e le Querci) che si contendono il palio correndo su un ciuco. Nel 2014, grazie ad un ricorso dell'Avv. Marco Benesperi la manifestazione \u00e8 stata riconosciuta come rievocazione storica dalla regione Toscana. Sempre a settembre viene festeggiata la Madonna della Cintola, con la processione per le vie della cittadina; nelle vie in cui passa la processione i cittadini appendono dei drappi rossi alla finestra, delle luci e delle candele, creando un clima di festeggiamento e di preghiera.\nIl Torneo dei Rioni.\nA partire dal 2012, dopo pi\u00f9 di vent'anni di assenza, \u00e8 stato reintrodotto su iniziativa del Comune di Agliana il torneo dei rioni, una competizione calcistica che vede affrontarsi i sei rioni in cui viene divisa la citt\u00e0: Mercato (colori sociali: bianco e verde), Niccolao (giallo e rosso), Vacchereccia (rosso e bianco), Ferruccia (arancio), Ponte ai Tigli (giallo e blu), Spedalino (rosso e blu). Tutte le partite si svolgono allo stadio comunale Germano Bellucci.\nI precedenti rioni erano: Niccolao, Vacchereccia, Mercato, Harlem, Polesine, I tigli, Due botteghe, Ponte alla trave e Spedalino; il Ponte alla Trave si \u00e8 fuso con i Tigli, formando il Ponte ai Tigli, il Polesine e Due botteghe sono entrati a fare parte del rione Niccolao mentre Harlem \u00e8 confluito nel rione Mercato.\nAlbo d'oro:\nInfrastrutture e trasporti.\nAgliana \u00e8 raggiungibile sia in auto, in treno e in autobus. Il casello autostradale pi\u00f9 vicino \u00e8 quello dell'Autostrada A11 denominato Prato Ovest. In treno da Firenze sono disponibili vari treni ad ogni ora, cos\u00ec come da Pistoia e da Lucca. La stazione che serve il comune \u00e8 la Stazione di Montale-Agliana. Se ci si muove in autobus si possono prendere le linee Cap da Prato oppure le linee Coopit da Pistoia.\nSport.\nHanno sede nel comune la societ\u00e0 di calcio Associazione Calcistica Aglianese,fondata nel 1923 e militante in Serie D, e l\"S.S.D.A.R.L. Amici Miei\", militante in Promozione.\nLa squadra di calcio a 5 \u00e8 l'Asi Agliana C5.\nIn ambito dilettantistico, la societ\u00e0 di calcio a 5 Birrareal si \u00e8 classificata terza nelle finali nazionali ASI 2021.\nLa squadra di calcio femminile Aircargo Agliana Calcio Femminile, fondata nel 1984 e che vinse lo scudetto nel 1994-95, ha cessato la sua attivit\u00e0 nel 2007.\nNel 2015 il Comune di Agliana, su idea di Francesco Mazzetti e di Marco Benesperi, ha conferito la cittadinanza onoraria a Massimiliano Allegri gi\u00e0 allenatore dell'Associazione Calcistica Aglianese.\nImpianti sportivi.\nGli impianti sportivi di Agliana consistono in uno stadio di calcio, ovvero lo Stadio Comunale \u201cGermano Bellucci\u201d e un palazzetto dello sport."}
{"id": "34576", "revid": "404449", "url": "https://it.wikipedia.org/wiki?curid=34576", "title": "Buggiano", "text": "Buggiano \u00e8 un comune italiano sparso di abitanti della provincia di Pistoia in Toscana.\nGeografia fisica.\nIl comune si trova al centro della Valdinievole, in un territorio parzialmente collinare, fra Lucca e Pistoia. \u00c8 equidistante (4\u00a0km) da Pescia e Montecatini Terme, confina anche con i comuni di Uzzano, Chiesina Uzzanese, Ponte Buggianese, Massa e Cozzile. La zona ha forma stretta e allungata in direzione nord-sud ed \u00e8 attraversata in tutta la sua lunghezza dal \"torrente Cessana\", che sfocia nel Padule di Fucecchio.\nOrigini del nome.\nIncerte sono le origini del suo nome, intorno al quale ci sono molte supposizioni.\nSecondo il Baldesseroni Buggiano avrebbe preso il nome da un popolo gallico, i \"Galli Booj\", dai quali sarebbe derivato \"Bojanum\", \"Bojanum Castrum\" o \"Castrum Bojanum\", cio\u00e8 castello dei Booj, da cui deriverebbe Buggiano. La terminazione in \"-anum\" farebbe presupporre un'eventuale origine romana.\nSecondo altri il nome avrebbe avuto origine da \"Bos\" (=bove, bue), nome da cui deriverebbe \"Bovianum\", l'animale inviato dagli d\u00e8i per festeggiare la primavera, raffigurato nello stemma del comune. Infatti si pensa che sul colle dove poi sorse il paese vi fosse un tempio nel quale si sacrificavano i buoi.\nIn base ad un'altra ipotesi, riferita alla leggenda, Buggiano potrebbe derivare dal nome del soldato (\"Abudius\" con l'aggiunta del suffisso \"-anus\") che ebbe in dono il pezzo di terra assegnatogli dal suo superiore.\nStoria.\nOrigine di Buggiano.\nCi sono diverse ipotesi riguardo alla sua origine: secondo alcuni il territorio fu prima abitato dai Liguri, poi dagli Etruschi ed infine dai Romani; secondo altri invece le sue radici risalirebbero al VI secolo di Roma. Il castello sarebbe poi stato distrutto dagli stessi Romani durante la \"guerra Marzia\" per poi essere riedificato dai Liguri, che cercavano nuove dimore nella valle, sulla quale avevano dominato. Un'altra supposizione afferma invece che sarebbe stato costruito dai Goti intorno al 554, quando, dopo aver vinto Lucca e sottomesso la Toscana, si stabilirono in Valdinievole. Nonostante le notizie sull'origine e sulle successive ricostruzioni del castello siano molto incerte, si trattava di un edificio molto antico e di grande importanza strategica perch\u00e9 dal colle sul quale \u00e8 posto si dominava la strada che univa Lucca con Firenze.\nSimboli.\nLo stemma del comune di Buggiano \u00e8 rappresentato da un \"bue andante\" in riferimento all'origine del nome del paese. Dopo il 1330, quando Buggiano pass\u00f2 dal predominio di Lucca a quello definitivo di Firenze, al bue venne aggiunto anche il \"Giglio\". La presenza del bue senza giglio \u00e8 documentata nelle pietre poste nell'antica \"Porta di San Martino\", all'ingresso ovest di Buggiano.\nOltre questo stemma il comune ne ebbe un altro, come \u00e8 documentato da un registro dell'Archivio Storico; questo recava come simbolo distintivo un \"toro rampante\" rosso in campo azzurro. Attualmente questo si trova sulla facciata del \"Santuario del Santissimo Crocifisso\" (\"Chiesa di San Pietro Apostolo\"). L'utilizzo, per un breve periodo, di questo stemma fu dovuto al desiderio di dare pi\u00f9 importanza e forza alla comunit\u00e0 borghigiana.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 606 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nBiblioteca.\nAlla biblioteca comunale \u00e8 stata aperta negli anni settanta ed \u00e8 attualmente collocata nel Palazzo Carozzi Sannini. Svolge funzione di biblioteca pubblica fornendo servizi per lo studio e la ricerca e curando anche iniziative culturali.\nGeografia antropica.\nFrazioni.\nLo statuto comunale di Buggiano riconosce all'interno del territorio due frazioni principali:\nAltre localit\u00e0 del territorio.\nAltre importanti localit\u00e0 del territorio comunale sono invece quelle di:\nInfrastrutture e trasporti.\nFerrovie.\nIl paese \u00e8 servito dalla stazione di Borgo a Buggiano, che si trova sulla ferrovia Firenze-Lucca.\nFino al 1938 tale frazione era attraversata dalla tranvia Lucca-Monsummano, che svolgeva servizio passeggeri e merci.\nSport.\nHa sede nel comune la societ\u00e0 di calcio A.S.D. Borgo a Buggiano, che ha disputato campionati dilettantistici regionali. Raggiunse il suo culmine con il campionato di Serie D nel 2009 e i campionati professionistici nel 2011. \u00c8 il paese natale di Benito Lorenzi leggenda dell'Inter e del calcio italiano."}
{"id": "34579", "revid": "1516566", "url": "https://it.wikipedia.org/wiki?curid=34579", "title": "Cunico", "text": "Cunico (\"C\u00f9ni\" o \"C\u00f9nich\" in piemontese), \u00e8 un comune italiano di 452 abitanti della provincia di Asti in Piemonte, situato ad un'altitudine s.l.m. di 257 minima: 164 - massima: 302).\nGeografia fisica.\nCunico sorge su una collina dell'ultimo scorcio nord-ovest del Monferrato e l'estensione del territorio occupa quasi 7 chilometri quadrati (671 ettari). Il territorio ha una conformazione tipicamente collinare ed alterna aree coltivate a zone boschive.\nStoria.\nI primi insediamenti nell'attuale territorio comunale vengono datati in un'epoca molto prossima alla conquista della Gallia da parte del popolo romano. Esisteva una strada romana che congiungeva \"Hasta\" (Asti) ad \"Industria\" (Monteu da Po), dalla quale si giungeva a \"Tribia\" (localit\u00e0 tra Monteu da Po e Lauriano); qui esisteva un ponte che, attraversando il Po, permetteva a tale strada di proseguire sino a \"Vitiomale\" (Santhi\u00e0) e quindi di congiungersi definitivamente con la via Emilia a Vercelli. \u00c8 proprio lungo questa strada, quindi nella parte dove attualmente si trova il cimitero, che Cunico sorse probabilmente come stazione di cambio. Nella zona infatti, fino a non molto tempo fa, era frequente il ritrovamento di materiale edilizio di epoca romana. I primissimi riferimenti certi al territorio ed al nome di Cunico risalgono al X secolo, come si pu\u00f2 leggere nelle notizie riguardanti San Martino e Ponengo.\nOccorreranno poi circa cento anni prima che i Signori di Cunico entrino a far parte dell'annosa disputa tra le grandi famiglie feudatarie italiane e gli imperatori sassoni. L'appoggio di questi Signori ad Arduino, re d'Italia, provoc\u00f2 nel 1014 la confisca delle loro terre da parte dell'imperatore Enrico II il Bavarese, che le don\u00f2 al Vescovo di Vercelli, Leone.\nNel 1164 Cunico venne consegnato da Federico I Barbarossa, insieme a Montiglio, ai Marchesi del Monferrato, dei quali ne seguir\u00e0 le sorti nei secoli a venire.\nNel 1462 la famiglia Miroglio dette a Cunico i suoi Statuti, che sono stati recentemente restaurati e che si trovano nel riordinato Archivio Storico Comunale.\nL'unica testimonianza architettonica di quei secoli, il Castello che sorgeva sulla collina retrostante la Chiesa Parrocchiale, and\u00f2 purtroppo parzialmente distrutto nel 1613 durante una delle guerre di successione al Marchesato del Monferrato che si combatterono ai confini del territorio di Cunico. Il definitivo abbattimento della struttura avvenne nel 1861.\nSimboli.\nLo stemma del comune di Cunico \u00e8 stato concesso, insieme al gonfalone municipale, con decreto del presidente della Repubblica del 26 aprile 1954.\nSociet\u00e0.\nEvoluzione demografica.\nNegli ultimi cento anni, a partire dal 1911, la popolazione residente si \u00e8 dimezzata.\nGeografia antropica.\nOltre al nucleo principale, Cunico comprende nel suo territorio altre dieci localit\u00e0 (Bricco Forca, Case Graglia, Case Negro, Castelletto, Lustra, Ronco, Stazione, Valcroce, Vallera, Vallera sul Bricco) dislocate sulle colline e nelle vallate limitrofe.\nEconomia.\nL'economia di Cunico, basata un tempo quasi esclusivamente sull'attivit\u00e0 agricola di piccoli proprietari terrieri , ha conosciuto negli ultimi decenni profonde mutazioni. Gli addetti a questo settore vitale sono diminuiti, ma nel contempo hanno affinato la loro specializzazione, orientandosi principalmente sulla produzione vinicola e mantenendo coltivazioni di grano, mais e foraggio.\nNegli ultimi anni si \u00e8 avuto un notevole sviluppo della coltivazione della nocciola, che trova nei terreni del comune le condizioni ideali per il suo sviluppo.\nSul territorio di Cunico esistono particolari zone a spiccata vocazione tartufigena, dove si possono trovare sia i tartufi neri che i ben pi\u00f9 pregiati tartufi bianchi, le preziose \"trifole.\"\nOltre alle attivit\u00e0 di coltivazione, troviamo diversi allevamenti di bovini e suini, in alcuni dei quali si provvede anche alla macellazione, alla lavorazione ed alla commercializzazione delle carni nel pieno rispetto del ciclo biologico naturale.\nNel paese sono presenti inoltre aziende operanti nel campo della produzione alimentare, della meccanica, dell'edilizia e della lavorazione del marmo ed infine ha sede a Cunico anche la casa produttrice di una delle pi\u00f9 prestigiose grappe italiane.\nInfrastrutture e trasporti.\nLa fermata di Cunico-Scandeluzza, attivata nel 1912 come stazione di Cunico-Colcavagno, era posta lungo la cessata ferrovia Chivasso-Asti, il cui esercizio fu definitivamente sospeso nel 2011.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34580", "revid": "1864150", "url": "https://it.wikipedia.org/wiki?curid=34580", "title": "Cutigliano", "text": "Cutigliano \u00e8 la frazione capoluogo del comune sparso di Abetone Cutigliano, nella provincia di Pistoia in Toscana.\nStoria.\nCutigliano si affaccia alla porta della storia intorno all'anno mille; risalgono a questo periodo infatti i documenti storici pi\u00f9 antichi che sono conservati nell'Archivio di Stato di Pistoia.\nAlcune delle costruzioni architettoniche della citt\u00e0 risalgono all'epoca del feudalesimo, come nel caso delle varie torri (a Montestuccioli, a Cacioli ed alla Cornia), posizionate nei punti dominanti e strategici.\nA quell'epoca Cutigliano apparteneva al Comune di Lizzano, il pi\u00f9 importante della Montagna Alta, con un governatore separato ed indipendente dalla citt\u00e0 di Pistoia. Nessun documento indica con esattezza l'anno in cui Cutigliano si divise dal Comune materno, ma certamente non prima dell'anno 1255, in cui alcuni uomini di Cutigliano vennero eletti, tra gli altri, per amministrare il Comune di Lizzano; si ritiene che la scissione sia avvenuta intorno al 1300.\nCutigliano dovette affrontare dure battaglie per mantenere la propria libert\u00e0: fra le pi\u00f9 cruente si ricordano quelle avvenute nel periodo intercorso tra gli anni 1320 e 1330 per sconfiggere ed allontanare dal proprio territorio Castruccio di Antelminelli, Capitano Generale di Guerra dei Lucchesi e, successivamente, gli scontri avvenuti con i ribelli della Valdinievole che, rifugiatisi nel castello di Lucchio, insidiavano i popoli della Montagna Alta, e la cui rivolta fu sedata nel 1330 dal Capitano Angiolo Panciatichi.\nL'origine del Capitano di Montagna \u00e8 incerta. Secondo alcuni autori \u00e8 datare all'anno 1330 con Angiolo Panciatichi; la sua residenza all'inizio fu stabilita a San Marcello e solo successivamente si altern\u00f2 con gli altri paesi. Secondo il Fioravanti l'origine dei Capitani risale al 1358, dopo la ribellione dei popoli della Montagna Alta, in quanto Pistoia, constatato che il governo, attraverso i Potest\u00e0, non dava i risultati voluti, mise un solo ministro, con il titolo appunto di Capitano della Montagna, il quale scelse come residenza Castel di Mura; nel 1361 a Lizzano; e nel 1373, a Cutigliano, con l'obbligo di fare ogni mese il giro dei castelli.\nIn quell'anno, dopo varie contestazioni, i Pistoiesi, in accordo con alcuni mediatori fiorentini e gli anziani, stabilirono che la carica di Capitano della Montagna doveva essere ricoperta da una persona di parte guelfa fiorentina. Dal 1377 la residenza si altern\u00f2 ogni quattro mesi tra Cutigliano, San Marcello e Lizzano. Nel 1512, a seguito di un fatto increscioso, Lizzano perse il diritto ad ospitare il Capitano e da allora la residenza si altern\u00f2 di sei mesi in sei mesi tra Cutigliano e San Marcello.\nDal 1\u00ba gennaio 2017 diviene capoluogo del nuovo comune di Abetone Cutigliano, istituito tramite la fusione con Abetone.\nSimboli.\nLo stemma di Cutigliano si blasonava:\nSociet\u00e0.\nEvoluzione demografica.\nSono qui riportati gli abitanti del comune di Cutigliano dal 1861 al 2011, che comprendeva anche le localit\u00e0 di Casotti-Ponte Sestaione, Doganaccia, Melo, Pian degli Ontani, Pian dei Sisi, Pian di Novello, Pianosinatico e Rivoreta.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 57 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nQuello che segue \u00e8 l'elenco degli amministratori del comune di Cutigliano fino al 2017, anno dell'istituzione del comune di Abetone Cutigliano.\nSport.\nLa squadra di calcio, denominata \"ASD Ligacutiglianese\", \u00e8 stata fondata nel 2013 con la fusione delle squadre dei Abetone, Cutigliano, Piteglio e San Marcello Pistoiese, ereditando il titolo sportivo della vecchia \"Unione Sportiva Cutiglianese\". Il colore sociale \u00e8 l'amaranto. Milita nel campionato di Terza Categoria.\nPresso la frazione ha sede il \"Tennis Club Cutigliano\", con due campi da tennis in terra rossa, un polivalente in erba sintetica, campetto di basket in sintetico e piazzetta con canestri in sintetico, che organizza tornei ufficiali FIT. Qui da adolescenti vinsero un torneo Filippo Volandri e Francesca Schiavone.\nIl territorio circostante \u00e8 fornito di piste da trekking e di mountain-bike: si segnalano la pista che dalla Doganaccia scende nel bosco fino a Cutigliano in un dislivello di 700 metri, con risalita per mezzo dalla funivia; il sentiero 00, che conduce al crinale del Libro Aperto poi all'Abetone o al Lago Scaffaiolo quindi al Corno alle Scale; il sentiero per la Fonte del Capitano."}
{"id": "34581", "revid": "83531", "url": "https://it.wikipedia.org/wiki?curid=34581", "title": "Lamporecchio", "text": "Lamporecchio \u00e8 un comune italiano di abitanti della provincia di Pistoia in Toscana. Distante circa 18,5\u00a0km dal capoluogo provinciale, il comune si estende su 22\u00a0km\u00b2 tra la pianura della Valdinievole ed il Montalbano.\nToponimo.\nIl toponimo \"Lamporecchio\" \u00e8 citato per la prima volta il 19 gennaio 1057 come \"Lamporeclo\"; il Repetti riporta una forma latina o latinizzata \"Lamporeclum\". Secondo Silvio Pieri il nome deriva da \"lampone\" con dissimilazione della seconda nasale in \"r\". Il Pellegrini sostiene la medesima idea.\nGeografia fisica.\nIl comune di Lamporecchio si estende sulle pendici occidentali del Montalbano, lambendo l'area del Padule di Fucecchio, ai limiti orientali della Valdinievole.\nDista 19 km da Pistoia, 51 km da Firenze, 64 km da Pisa, 88 km da Siena e 158 km da Grosseto. \nStoria.\nIl territorio del comune di Lamporecchio si estende per 22,17\u00a0km in collina e pianura, dalle pendici occidentali del Montalbano al padule di Fucecchio. Abitato fin dall'epoca romana, ebbe origine da un antico feudo; esso venne incorporata nel 1774 alla comunit\u00e0 e podesteria di Serravalle, staccandosene nel 1810 per unirsi alla frazione di Larciano.\nHa raggiunto l'assetto attuale nel 1897 quando Larciano \u00e8 divenuto comune autonomo. Lamporecchio, che si svilupp\u00f2 lungo il tracciato della strada che dal Valdarno Inferiore raggiungeva Pistoia attraverso il Montalbano, fu dall'XI al XIII secolo feudo dei vescovi di Pistoia che videro confermati i loro privilegi dai diplomi imperiali di Federico I (1155), Arrigo VI (1196) e Ottone IV (1209); ma gi\u00e0 nel 1224, dopo vivaci dispute, ne fu riconosciuta la giurisdizione politica al comune pistoiese. \nNel corso delle guerre tra Pistoia, Lucca e Firenze (1306-1328) Lamporecchio pass\u00f2 alternativamente di mano, finch\u00e9 Firenze, dopo averlo concesso a Pistoia nel 1329, non ne decise l'annessione definitiva al proprio distretto nel 1351. A Lamporecchio nacque il poeta Francesco Berni (1497-1535).\nNel passato le maggiori risorse del territorio provenivano dall'agricoltura in quanto i terreni, particolarmente fertili, permettevano una proficua coltivazione della vite e dell'olivo nella zona collinare, del lino e della canapa nella zona pianeggiante, mentre la parte pi\u00f9 montuosa della comunit\u00e0 serviva per i pascoli e per la raccolta del legname nei boschi. Tradizionale elemento del suo paesaggio agrario erano le viti congiunte ai gelsi.\nPer molti secoli sin dal XVI, il territorio \u00e8 stato caratterizzato dalla presenza di due grandi fattorie, che ne caratterizzavano la quasi totalit\u00e0: la Fattoria di Spicchio dei principi Rospigliosi con sessantatr\u00e9 poderi e la Fattoria di Carraia dei conti Manni con quarantasette poderi e relative case da lavoratore. A partire dalla seconda met\u00e0 del XIX secolo entrambe le tenute cominciarono a disgregarsi vuoi per le divisioni ereditarie tra i membri delle due casate vuoi per alcune vendite effettuate. Oggi la Villa di Spicchio, dopo alterne vicende e vari passaggi di propriet\u00e0, \u00e8 adibita a matrimoni, convegni e meeting, mentre la Villa di Carraia \u00e8 sempre di propriet\u00e0 dei conti Lucarini Manni che vi soggiornano saltuariamente.\nNel Settecento, molto diffuse erano la filatura della lana e del lino a domicilio, per conto del mercato pratese e di strumenti agricoli in ferro. Alle superstiti attivit\u00e0 agricole (la coltivazione medio-intensiva della vite e dell'olivo, cui si sono aggiunte quella dei piselli e l'avicoltura), Lamporecchio ha affiancato nell'ultimo trentennio varie attivit\u00e0 industriali e artigianali. \nLa vicinanza del Padule di Fucecchio \u00e8 stato economicamente importante per lo meno fino agli inizi degli anni Settanta del nostro secolo, in quel tempo gruppi consistenti di Lamporecchiani, fra cui numerose donne, andavano in padule a tagliare il cosiddetto sarello, un'erba che veniva utilizzata per impagliare seggiole e damigiane, e la cannella, con la quale venivano costruiti i cannicci. Era un lavoro pesante e sicuramente poco salubre, spesso neppure particolarmente ben retribuito.\nAll'incirca fino alla met\u00e0 degli anni Cinquanta Lamporecchio ha continuato ad essere un paese basato essenzialmente, dal punto di vista economico, sull'agricoltura (basta ricordare la grande importanza avuta, in tutta la prima met\u00e0 del nostro secolo, dell'estesa propriet\u00e0 fondiaria della Fattoria di Spicchio, per la quale lavoravano numerose famiglie), anche se erano gi\u00e0 attive alcune industrie (una Fornace di laterizi a Mastromarco, dal 1945 una Cooperativa di Calzaturieri, una fabbrica di mattonelle \u2026.) e soprattutto numerosi laboratori di tipo artigianale, in particolar modo nel settore calzaturiero ed in quello alimentare, per la produzione delle tipiche cialde dette brigidini.\nIndustrie e laboratori che nel corso degli anni si sono ulteriormente consolidati e diffusi nel territorio.\nFino ad alcuni decenni fa erano caratteristiche di Lamporecchio anche alcune aziende che \u201clavoravano\u201d i fiori secchi per farne composizioni ornamentali e che, soprattutto in estate, impiegavano una grande quantit\u00e0 di manodopera, in prevalenza femminile.\nA Lamporecchio \u00e8 esistita anche una produzione artigianale di cappelli di paglia, cos\u00ec come \u00e8 stata un'importante e pregevole caratteristica del paese la tradizione dei ricami, che sia pur in maniera pi\u00f9 limitata ancora sopravvive soprattutto nella zona collinare di San Baronto, Porciano, Papiano\u2026. Esiste un tipo particolare di punto, chiamato significativamente \u201cpunto di Lamporecchio\u201d che pare sia nato proprio all'interno della scuola di cucito istituita da Laura Merrick.\nAttualmente l'economia di Lamporecchio si basa principalmente sull'attivit\u00e0 terziaria, in modo particolare sul commercio (fisso e ambulante) e su varie attivit\u00e0 industriali, fra cui alcune di un certo rilievo, sviluppate soprattutto nel settore calzaturiero, dolciario, edile, in quello della produzione di materie plastiche, nel settore agroalimentare, ed in quello della commercializzazione dei prodotti agricoli, in primo luogo dell'olio e del vino.\nL'agricoltura attualmente continua a rivestire una certa importanza anche perch\u00e9 viene realizzata con tecniche avanzate e modalit\u00e0 operative vantaggiose anche per la presenza di importanti strutture cooperative: fra le altre, l'Oleificio Cooperativo Montalbano, la Cooperativa Vinicola \u201cChianti Montalbano\u201d, all'interno della quale, dal 1994, sono comprese anche le strutture e le attivit\u00e0 di una cooperativa \u201cstorica\u201d del territorio, la Cooperativa Agricola \u201cGiuseppe di Vittorio\u201d.\nProdotti molto pregiati e conosciuti per la loro qualit\u00e0 sono il vino e l'olio. Infatti sia il vino che l'olio prodotto in queste zone collinari, a Lamporecchio, a Larciano, ma anche in vari altri paesi dell'area del Montalbano, sono tutt'oggi assai richiesti ed apprezzati.\nAlcuni anni fa i Sindaci del Montalbano, Capraia e Limite, Carmignano, Cerreto Guidi, Lamporecchio, Larciano, Monsummano Terme, Quarrata, Serravalle Pistoiese, Vinci, sottoscrissero un \u201cPatto\u201d per lo sviluppo di questo territorio. Alla base di questa intesa c'era la convinzione comune che il Montalbano doveva essere inteso come un sistema territoriale omogeneo, un territorio in cui la presenza umana si \u00e8 caratterizzata per una felice sinergia fra il contesto naturale e le stesse attivit\u00e0 umane, con i suoi antichi terrazzamenti costruiti in modo sapiente, ricchi di vigneti e uliveti, con le sue antiche fattorie disseminate lungo le pendici collinari, con una diffusa attivit\u00e0 agricola di qualit\u00e0. Un ambiente a \u201cmisura d'uomo\u201d che si \u00e8 mantenuto, suggestivo e confortevole nel corso dei secoli. Il \u201cPatto\u201d si proponeva di salvaguardare questa realt\u00e0 sviluppando un'azione politica coerente rivolta a salvaguardare l'ambiente, valorizzandone fra l'altro le potenzialit\u00e0 turistiche e la qualit\u00e0 dei suoi prodotti agricoli pi\u00f9 tipici: vino ed olio. In questo contesto di dare vita ad uno strumento che fosse in grado di creare una rete di supporto alle aziende, di collegare i punti di forza turistici, culturali e produttivi, di presentare in una logica di sistema integrato il nostro territorio, i suoi operatori e i loro prodotti, nasce nel 2004 l'Associazione Strada dell'Olio e del Vino del Montalbano \u2013 Le Colline di Leonardo, riconosciuta ufficialmente dalla Regione Toscana. Il proposito dell'Associazione \u00e8 di favorire la valorizzazione della viticoltura e dell'olivicoltura di qualit\u00e0. In questa zona vengono prodotti il Chianti Montalbano DOCG, il Bianco della Valdinievole DOC, il Vin Santo della Valdinievole, il Bianco Empolese DOC, i vini di Cerreto ad indicazione geografica tipica. L'olio d'oliva qui prodotto, famoso per le sue qualit\u00e0 organolettiche e l'alto valore nutrizionale \u00e8 l'extravergine IGP Toscano \u201cMontalbano\u201d. Il progetto \u00e8 stato fin dall'inizio apprezzato e condiviso dagli operatori di questo territorio che hanno aderito in modo significativo alla Strada: circa 140 tra aziende agricole, aziende agrituristiche, oleifici, cantine, enoteche, ristoranti, alberghi, terme, strutture sportivo, associazioni agricole, Enti Locali.\nGeografia antropica.\nLamporecchio.\nIl centro cittadino \u00e8 sede del Comune e della maggior parte delle attivit\u00e0 commerciali del paese.\nLampaggio.\nPiccolo borgo situato sul Montalbano. La frazione di Lampaggio \u00e8 posizionata su un caratteristico colle ben distinguibile dalla morfologia dell'intero Montalbano, e si trova lungo la SP9 tra Porciano e Fornello.\nMastromarco.\nNucleo abitativo di antica formazione risulta essere la frazione pi\u00f9 popolosa del comune.\nCerbaia.\nFrazione percorsa quasi interamente dall'omonima via e sede di alcune attivit\u00e0 manifatturiere nella zona industriale di recente costruzione.\nCollececioli.\nPiccolo nucleo abitativo posizionato su un caratteristico colle ben distinguibile dalla morfologia dell'intero Montalbano.\nSpicchio.\nSpicchio (da non confondersi con la frazione di Spicchio di Sovigliana, provincia di Firenze) \u00e8 una piccola localit\u00e0 famosa per la Villa e il parco storico Rospigliosi, posizionata lungo la strada che collega il centro del paese con San Baronto.\nSan Baronto.\nLa frazione pi\u00f9 a nord del comune, posta sul Montalbano. Il nucleo abitativo originale risale all'VIII secolo, attorno al quale venne edificata una Chiesa consacrata nel 1018.\nBorgano.\nBorgano \u00e8 collocato lungo la SP123, una via molto trafficata che mette in comunicazione Lamporecchio con Vinci e pi\u00f9 largamente i comuni della Valdinievole con la Val d'Elsa.\nCarraia.\nLocalit\u00e0 posta su un poggio tra San Baronto e Lamporecchio nella quale vi \u00e8 la seicentesca Villa di Carraia della nobile famiglia pistoiese dei conti Manni.\nPapone.\nLa frazione di Papone si trova lungo la SP123, subito dopo Borgano per i mezzi che provengono dal centro di Lamporecchio.\nPorciano.\nPiccolo borgo situato sul Montalbano. La pro loco locale organizza nei mesi estivi un gran numero di eventi legati alla ristorazione e all'intrattenimento.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 748 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nCucina.\nIl prodotto tipico di Lamporecchio \u00e8 il brigidino, un dolcetto diventato una delle specialit\u00e0 della cucina toscana; esso stesso sarebbe una specie di stemma comunale. Un altro tipo di prodotto tipico \u00e8 \"l'olio bono del Montalbano\", una specie di olio con cui si possono cucinare varie ricette.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCiclismo.\nNella frazione di Mastromarco ha sede il \"Gruppo Sportivo Mastromarco\", una squadra maschile di ciclismo su strada riservata agli under 23; fondata nel 1962 ha avuto tra i suoi corridori ottimi atleti, alcuni diventati professionisti, tra i quali spicca Vincenzo Nibali vincitore di Vuelta a Espa\u00f1a, Giro d'Italia e Tour de France.\nCalcio.\nLamporecchio conta ben 4 societ\u00e0 calcistiche. La pi\u00f9 blasonata \u00e8 la A.S.D Lampo 1919 che milita attualmente nel campionato di Promozione. Le altre squadre presenti nel territorio comunale sono il Cerbaia Calcio che milita nel campionato di Terza Categoria, il Borgano e il Mastromarco entrambe iscritte al campionato amatoriale UISP del circondario empolese - val d'elsa.\nIl torneo dei rioni \u00e8 una manifestazione calcistica che si svolge solitamente nel periodo estivo e coinvolge attivamente buona parte della popolazione di Lamporecchio. Il torneo nella forma attuale mette in competizione 6 Rioni cittadini:\nSono previsti due gironi, da tre rioni, estratti a sorte. Le finaliste del torneo precedente vengono collocate come teste di serie dei due giorni. Le squadre di ogni girone si affrontano in gara secca. La prima classificata di ogni girone accede direttamente alle semifinali, mentre le seconde e le terze affrontano un play-off."}
{"id": "34582", "revid": "2220366", "url": "https://it.wikipedia.org/wiki?curid=34582", "title": "Larciano", "text": "Larciano \u00e8 un comune italiano sparso di abitanti della provincia di Pistoia in Toscana. La sede comunale \u00e8 nella frazione di San Rocco di Larciano.\nLarciano si trova a circa 50\u00a0km a ovest da Firenze e circa 15\u00a0km a sud da Pistoia.\nGeografia fisica.\nTerritorio.\nIl comune si trova in Valdinievole, sulle pendici occidentali del Montalbano e ai limiti del Padule di Fucecchio.\nStoria.\nIl nome di Larciano deriva dalla latinizzazione del nome etrusco \"Larthial\", genitivo possessivo del nome maschile \"Larth\". Larth \u00e8 il nome proprio di un combattente etrusco la cui tomba, risalente al 340 a.C. \u00e8 stata scoperta nel 1870 a Tarquinia. Il toponimo nel 941 \u00e8 documentato come \"Arsianus\", con il passare del tempo si \u00e8 passati al nome attuale. Un'altra ipotesi parla di un \"praedium\" (podere), probabilmente donato a un soldato romano che aveva combattuto nelle guerre contro i Liguri, distinguendosi per il suo coraggio. Bisogna notare che la terminazione in \"ano\" \u00e8 tipica degli insediamenti romani sorti da un \"praedium\". Infine, una terza ipotesi, anche se appare come la meno probabile, afferma che il toponimo deriverebbe da \"larice\" dal momento che in passato la zona era ricca di boschi di larici.\nLa storia di Larciano ruota intorno a quella dell'attuale Larciano Castello.\nDalla met\u00e0 del X secolo Larciano ci \u00e8 nota come signoria dei conti Guidi per una donazione che Ranieri e Guido, figli del conte Tegrimo, fecero alla cattedrale ed al vescovo di Pistoia. Il Castello di Larciano fu poi confermato ai Guidi da Arrigo VI e da Federico II.\nNel 1225 Larciano con Cecina, Casi e Collecchio fu venduta dai figli del conte Guido Guerra di Modigliana al Comune di Pistoia per 6.000 lire. Per la sua posizione Larciano divenne uno dei cardini del sistema difensivo di Pistoia nei \"monti di sotto\"; cos\u00ec era infatti chiamato il versante occidentale del Montalbano, ragione che spinse la citt\u00e0 a rafforzare le mura e le altre opere di difesa. Nel 1302, durante la guerra che vede la ghibellina Pistoia contro le guelfe Firenze e Lucca, Larciano fu conquistata subito dopo la resa di Serravalle. Tuttavia nel 1310 la cittadina venne recuperata insieme ad altri territori perduti da Pistoia, dietro il pagamento di 10.000 fiorini d'oro. Verso il 1391 il castello divenne una solida base organizzata da Pistoia e Firenze, accomunate dal pericolo di un'offensiva in Toscana di Gian Galeazzo Visconti.\nQuando nel 1401 si sottomise a Firenze con tutto il suo contado, Larciano divenne sede di una delle quattro podesterie in cui fu organizzato il territorio pistoiese. Tra i podest\u00e0, il pi\u00f9 famoso \u00e8 Francesco Ferrucci. Successivamente nel quadro istituzionale dello Stato mediceo troviamo riuniti in un'unica podesteria Larciano e Serravalle. Nel 1772 quest'ultima divenne unica sede della podesteria, mentre nel 1774 ebbe vita una comunit\u00e0 comprendente Larciano e Lamporecchio.\nFu soltanto il 1\u00ba luglio 1897 che Larciano, ottenendo la separazione da questa localit\u00e0 divenne Comune autonomo, costituito dalle frazioni di Biagiotti, Biccimurri, Castelmartini, Cecina, Larciano Castello e San Rocco, che accolse, e accoglie tuttora la sede del Municipio.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 514 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nBiblioteche.\nNel comune \u00e8 presente una biblioteca comunale che offre vari servizi ai cittadini, quali il prestito locale, il prestito interbibliotecario, prestito domiciliare, consultazione e informazioni, attivit\u00e0 di educazione agli adulti e sezione ragazzi, attivit\u00e0 di promozione alla lettura e ludoteca.\nScuole.\nSul territorio di Larciano sono presenti due scuole dell\u2019infanzia pubblica, una scuola primaria pubblica e una scuola secondaria di primo grado; l\u2019Istituto Comprensivo di Larciano raggruppa le scuole dell\u2019infanzia, la scuola primaria e la scuola secondaria di primo grado.\nGeografia antropica.\nFrazioni.\nIl comune sparso di Larciano \u00e8 composto da quattro frazioni: Castelmartini, Cecina, Larciano Castello e San Rocco, con quest'ultima come capoluogo comunale.\nCastelmartini.\nCentro abitato sviluppato lungo la via statale Francesca caratterizzato da una forte componente produttiva.\nL'originale centro abitato, che risale alla fine del Duecento quando si trova menzionato nel \"Liber censuum\" un \"castrum Martini Jacobi Admannati\", si trova ad ovest della via Francesca che in questo tratto corre in direzione nord-sud; nella stessa zona si trovava l'antico ospedale di S. Donnino in Cerbaia, ora scomparso di cui si conserva memoria nel titolo dell'attuale Chiesa Parrocchiale di Castelmartini.\nL'antico ospedale si trovava non lontano dal luogo dove Pistoia aveva un porto che, attraverso i canali delle paludi, la poneva in collegamento con Pisa. Questo antico ospedale inoltre era collegato ad una strada di notevole importanza che attraversava il Montalbano, quindi si trattava di una struttura ricettiva importante nell'organizzazione del territorio posto sotto il governo del comune pistoiese. La Chiesa Parrocchiale di Castelmartini, sorta come cappella intorno al 1200, ha subito un radicale rifacimento verso la fine dell'Ottocento, che le ha conferito un aspetto ispirato al tardo neoclassico.\nNell'edificio di fianco alla chiesa si trova la sede del \"Centro di Ricerca, Documentazione e Promozione del Padule di Fucecchio\", il cui scopo \u00e8 quello di promuovere iniziative tese alla conservazione ed alla valorizzazione del Padule da un punto di vista ambientale e naturalistico, come area umida di interesse nazionale ed internazionale.\nProcedendo verso il \"Porto delle Morette\", area particolarmente interessante di accesso al Padule, si trova la Villa Poggi Banchieri, realizzata ampliando e modificando l'antico \"Castrum Martini\" che ha dato il nome alla localit\u00e0.\nCecina.\nBorgo medioevale con cinta muraria e due porte d'accesso, sulle pendici del Montalbano, di probabili origini etrusche, forse dal cognome dell'antica famiglia gentilzia etrusca di Volterra \"Kaiknas\" (in latino \"Caecina\"). All'interno delle mura si trova la chiesa di San Nicola di origine romanica, di cui si conserva l'emiciclo esterno dell'abside, nei secoli \u00e8 stata rimaneggiata radicalmente.\nL'interno, con copertura a volte, ha un'unica navata alla quale si aggiunge a sinistra la cappella del San Rosario il cui altare \u00e8 datato 1632. Nella seconda campata, a sinistra, entro una cornice seicentesca, \u00e8 esposto un espressivo crocifisso ligneo della fine del Trecento, ritenuto miracoloso.\nLarciano Castello.\nHa mantenuto la struttura urbanistica (sviluppata su un terreno digradante) di borgo medioevale e conserva la cinta muraria del XII secolo con tre porte di accesso. All'interno delle mura, nel punto pi\u00f9 alto si trova la rocca, il cui elemento pi\u00f9 importante \u00e8 l'alta torre quadrangolare, da cui si pu\u00f2 osservare uno splendido panorama che spazia dalla Valdinievole al Valdarno Inferiore. Il campanile, costruito nel 1784, si compone di cinque campane, la pi\u00f9 antica delle quali, nonch\u00e9 la pi\u00f9 piccola, risale al 1500. All'interno della rocca si trova anche il museo civico. La pieve di San Silvestro \u00e8 caratterizzata da una pianta molto semplice ad un'unica navata. Di origine medioevale, di cui conserva timide tracce nei paramenti murari esterni, ha subito nel corso dei secoli radicali trasformazioni. Accanto alla chiesa sorge la canonica, un tempo palazzo podestarile; per ricordare questo suo anteriore utilizzo, l\u2019edificio conserva ancora sulla facciata esterna alcuni stemmi podestarili in maiolica e in pietra. Nel momento in cui non fu pi\u00f9 utilizzato come palazzo podestarile e fu venduto a privati, quest\u2019ultimi lo modificarono, cambiando le forme iniziali dell\u2019edificio, per renderlo un\u2019abitazione privata. Alla fine del diciottesimo secolo \u00e8 diventata una casa canonica, al cui interno sono conservati tutt\u2019oggi alcuni oggetti di valori.\nAl centro della piazzetta si trova la colonna sostenente il Marzocco, ricordo della dominazione fiorentina.\nSan Rocco.\nAlla fine dell'Ottocento la popolazione che si era insediata fin dal Seicento presso la chiesa di San Rocco era cresciuta notevolmente; da tempo, infatti, Larciano Castello vedeva diminuire il numero dei suoi abitanti che si trasferivano nelle zone pianeggianti, gradualmente bonificate, liberandole cos\u00ec dalla malaria e rese coltivabili. La chiesa fu voluta dalla popolazione nel 1631 dove era la chiesetta intitolata alla \"Beata Vergine\" quando la peste, che aveva colpito il territorio di Larciano, si stava finalmente allontanando e fu intitolata al santo ritenuto protettore contro il male.\nNel 1884 San Rocco fu staccata da San Silvestro da cui dipendeva e tre anni dopo venne riconosciuta parrocchia. Questo evento segn\u00f2 l'inizio e il successivo sviluppo del paese di San Rocco distinto da Larciano Alto.\nNel 1897, quando Larciano ottenne l'autonomia amministrativa da Lamporecchio, il centro di San Rocco otteneva la sede del Municipio, restaurato e inaugurato nel giugno del 1997.\nAltre localit\u00e0 del territorio.\nNel territorio comunale di Larciano si contano altre localit\u00e0 abitate e borgate minori. Le principali sono Baccane, Biagiotti, Biccimurri, Case di Monte, Colonna, Mungherino e Puntoni.\nMedia.\nStampa.\n\"Orizzonti\" \u00e8 una rivista mensile a carattere culturale, informativo e storico che tratta temi relativi alle comunit\u00e0 di Larciano, Lamporecchio, Vinci e Cerreto Guidi; negli ultimi anni vengono inclusi anche articoli riguardanti la Valdinievole e la zona di Empoli. Lo scopo principale \u00e8 quello di promuovere le attivit\u00e0 a carattere socio-culturale legati ai territori in questione; per questo motivo i lettori sono utenti attivi della realizzazione del mensile, poich\u00e9 sono invitati sempre ad esporre problematiche, proposte e suggerimenti, nonch\u00e9 sono invitati a scrivere articoli trattanti argomenti di interesse pubblico.\nIl mensile presenta quindi articoli di cultura generale, storie di vita personale, eventi, attivit\u00e0 turistiche e tradizioni.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLarciano \u00e8 sede di diverse societ\u00e0 di calcio, la pi\u00f9 importante delle quali \u00e8 la U.S.D. Art. Ind. Larcianese, espressione della collettivit\u00e0 degli artigiani, degli industriali e dei cittadini di Larciano. Negli anni recenti la Larcianese ha raggiunto traguardi inattesi per un paese di poco pi\u00f9 di 6000 abitanti: la Coppa Italia Dilettanti 1998 e diversi anni di militanza in Serie D.\nTorneo dei rioni.\nIl torneo dei rioni \u00e8 una manifestazione calcistica amatoriale che si svolge generalmente nel periodo estivo e coinvolge attivamente buona parte della popolazione di Larciano. L\u2019attuale forma del torno presenta 6 Rioni cittadini in competizione tra di loro:\nDue gironi formati da tre rioni ciascuno sono estratti a sorte. Le finaliste del torneo dell\u2019edizione precedente vengono collocate come teste di serie dei due gironi. Le squadre di ogni girone si affrontano in gara secca; la prima classificata di ogni girone accede direttamente alle semifinali, mentre le seconde e le terze affrontano un play-off.\nCiclismo.\nL'U.C.Larcianese incarna la passione dei cittadini per il ciclismo. Organizza il Gran Premio Industria ed Artigianato di Larciano, corsa in linea per professionisti che tradizionalmente si corre ad inizio marzo, a cavallo tra le Strade Bianche e la Tirreno-Adriatico.\nL'associazione ciclistica larcianese nacque grazie a Nello Bonfanti, il quale si era avvicinato al ciclismo grazie al suo lavoro di rappresentante della squadra ciclistica Salvarani. Fondata l'associazione, Bonfanti si impegn\u00f2 a organizzare corse ciclistiche e da qui inizi\u00f2 a Larciano nei primi anni '60 la tradizione de \"I circuiti degli assi\", la quale continu\u00f2 fino alla met\u00e0 degli anni '70.\nL'associazione ciclistica fu riconosciuta a livello nazionale e poi internazionale."}
{"id": "34583", "revid": "124646769", "url": "https://it.wikipedia.org/wiki?curid=34583", "title": "Ponteranica", "text": "Ponteranica (\"P\u00f6tr\u00e0nga\" o \"Potranga\" o \"Put de Ranga\" in dialetto bergamasco) \u00e8 un comune italiano di abitanti della provincia di Bergamo, in Lombardia.\nSituato ai piedi del colle Maresana e bagnato dal torrente Morla, dista circa 4 chilometri dal capoluogo orobico.\nStoria.\nL'antichit\u00e0.\nPoche sono le notizie inerenti alla storia del borgo nei periodi antecedenti al Medioevo: si sa che il territorio comunale fu inserito nella corte regia della Morla, istituita dai Longobardi, e che il toponimo inizialmente era menzionato come \"Poltraniga\", poi traslato in \"Poltranica\".\nL'origine etimologica non \u00e8 chiara, anche se c'\u00e8 chi ipotizza possa essere collegata al paese di Ranica, diviso territorialmente dal colle Maresana.\nIl Medioevo.\nPonteranica ha invece condiviso spesso il proprio destino politico ed amministrativo con il vicino paese di Sorisole, con il quale si trovava inserito gi\u00e0 nella \"corte regia della Morla\" di epoca longobarda. Il periodo successivo fu caratterizzato dallo sviluppo del feudalesimo che, inserito nel contesto del Sacro Romano Impero, vide i due borghi finire in gestione alla diocesi di Bergamo prima, ed ai monaci della valle di Astino poi.\nEd \u00e8 a quel periodo che risalgono i primi documenti che attestano l'esistenza del borgo: nel XII secolo vengono infatti citati i nomi di Ponteranica e della contrada \"Prato della Rovere\" (poi Petos).\nQuell'epoca si caratterizz\u00f2 per i violenti scontri tra guelfi e ghibellini, che non risparmiarono nemmeno il borgo di Ponteranica. Di fazione guelfa, rivest\u00ec un ruolo di primissimo piano nello scenario delle lotte nella provincia bergamasca. Questo costrinse il paese a dotarsi di numerose fortificazioni intorno al nucleo abitativo, la principale delle quali si trovava nella parte alta del borgo e, comprendente un castello con torri e bastioni, era conosciuta con il nome di \"Castello della Moretta\".\nLe cronache del tempo ci raccontano numerosi fatti di sangue, incendi e distruzioni negli ultimi anni del XIV secolo, con attacchi e rappresaglie a cui pone momentaneamente fine l'intervento di Gian Galeazzo Visconti. La tregua dur\u00f2 poco, tanto che gi\u00e0 nel 1404 i ghibellini della citt\u00e0 di Bergamo attaccarono Sorisole e Ponteranica, distruggendo le torri difensive e causando pi\u00f9 di trecento morti.\nEt\u00e0 moderna.\nLa situazione si ribalt\u00f2 due decenni pi\u00f9 tardi con l'arrivo della Repubblica di Venezia che appoggiava la fazione guelfa. La Serenissima eman\u00f2 una serie di privilegi e agevolazioni per Ponteranica e Sorisole, che si erano apertamente schierate a favore della dominazione veneta durante le lotte che questa combatt\u00e9 contro il Ducato di Milano sostenuto dai ghibellini. Seguirono quindi secoli socialmente e politicamente tranquilli, con l'agricoltura motore trainante dell'economia dell'intera zona, considerata fiscalmente \"terra separata\" e quindi non soggetta a dazi ed imposizioni fiscali.\nEt\u00e0 contemporanea.\nNei secoli successivi non si verificarono eventi di particolare rilievo per Ponteranica, che segu\u00ec le sorti del resto della provincia bergamasca.\nL'abitato era servito dalla stazione di Ponteranica-Sorisole posta lungo la ferrovia della Valle Brembana, attiva fra il 1906 e il 1966.\nNel settembre 2009 il neo sindaco Cristiano Aldegani (Lega Nord) decise di rimuovere la targa che intitolava la biblioteca comunale a Peppino Impastato, vittima della mafia, per intitolarla al sacerdote locale Giancarlo Baggi.\nMonumenti e luoghi d'interesse.\nArchitetture religiose.\nMolto importante \u00e8 la chiesa dei Santi Vincenzo e Alessandro. Risalente al XV secolo e soggetta a successive modifiche, presenta la facciata realizzata in pietra a vista, decorazioni varie con vetrate a mosaico di recente esecuzione. Costituita da un'unica navata, presenta numerose opere, tra le quali spicca il \"Polittico di Ponteranica\" di Lorenzo Lotto. Eseguito per un altare compreso nella cappella maggiore, comprende immagini sacre tra cui il famoso \"Angelo annunciante\", preso come immagine-simbolo di mostre pittoriche riguardanti l'autore, e personaggi sacri quali i santi Pietro e Paolo, il Cristo, la Vergine e san Giovanni Battista.\nPoco distante si trovano il Battistero (XVIII secolo) e il vecchio oratorio dei disciplini, risalente alla prima met\u00e0 del XVIII secolo e poi conosciuto come chiesa di San Pantaleone, in cui sono racchiusi numerosi ex voto.\nNegli immediati paraggi si trova anche la chiesa di San Rocco, anch'essa risalente al Quattrocento e ristrutturata due secoli pi\u00f9 tardi, in cui si possono notare resti di affreschi medievali.\nLa chiesa presente nella localit\u00e0 Ramera risale al Novecento ed \u00e8 intitolata all'Arcangelo Michele e alla Vergine del Carmelo.\nArchitetture civili.\nIn posizione pi\u00f9 elevata, da cui si gode di una buona visuale, si trovano i resti del castello della Moretta, complesso risalente al XV secolo ma che non \u00e8 in buono stato di conservazione, al pari della torre attigua.\nMeritano menzione anche il piccolo borgo di Rosciano, nel quale spicca la piccola chiesetta risalente al XV secolo con numerosi affreschi, il Romitorio della Maresana del XVII secolo, la grotta della Madonna di Lourdes e la chiesa agreste dei morti, in localit\u00e0 Ramera.\nGeografia antropica.\nFrazioni\n\"nessuna\"\nLocalit\u00e0\nSport.\nLa principale squadra di calcio della citt\u00e0 \u00e8 l\"A.S.D. Ponteranica Calcio\": fondata nel 1968, milita nel campionato di Seconda Categoria. I colori sociali sono il bianco e l'azzurro.\nLa suadra di judo \u00e8 stata fondata nel 1995"}
{"id": "34584", "revid": "123895592", "url": "https://it.wikipedia.org/wiki?curid=34584", "title": "Marliana", "text": "Marliana \u00e8 un comune italiano di abitanti della provincia di Pistoia in Toscana. Insiste su di un'area montana di media altitudine.\nStoria.\nLe terre del comune abitate fin dalla preistoria, furono popolate prima dai liguri e probabilmente gi\u00e0 dal III secolo a.C., dai coloni romani. Scavi archeologici hanno riportato alla luce una sepoltura del III secolo a.C. Si suppone inoltre che il comune di Marliana fosse stato attraversato da Annibale, durante la sua marcia verso Roma nel 217 a.C. Pi\u00f9 tardi ai tempi delle invasioni longobarde del VI secolo d.C. queste terre si trovarono sulla linea difensiva approntata dai Bizantini, per far fronte alle schiere degli invasori.\nIn et\u00e0 comunale Marliana per la sua posizione geografica, divenne l'avamposto pistoiese verso i territori lucchesi. Il castello nel 1177 venne assediato e quindi distrutto dalle schiere della vicina Montecatini. Nel 1319 i territori del comune di Marliana vennero occupati dalle milizie del condottiero lucchese Castruccio Castracani, per poi, alla morte di questi, passare a Pistoia, quindi a Firenze. La popolazione decimata dalle epidemie del secolo trecento, conobbe un certo incremento durante i primi anni del XV secolo, per poi crescere costantemente sino all'Ottocento, quando si verific\u00f2 un vero boom demografico.\nAl plebiscito del 1860 per l'annessone della Toscana al Regno di Sardegna i \"si\" non ottennero la maggioranza degli aventi diritto (299 su totale di 1064), con un astensionismo da record, sintomo dell'opposizione all'annessione.\nCon la seconda parte dell'Ottocento la popolazione decrebbe in linea con l'esodo patito dai comuni montani in quel periodo, quando Marliana e gli altri castelli si trasformarono in localit\u00e0 dedite al turismo estivo.\nSimboli.\nLo stemma del Comune di Marliana \u00e8 stato riconosciuto con decreto del capo del governo del 26 maggio 1937.\n\u00c8 un'arma parlante: la \"marlia\" o \"maglia\" \u00e8 una sorta di placca metallica componente il congegno che comanda il movimento distanziatore tra le macine del mulino, con riferimento alla diffusa attivit\u00e0 molitoria della zona.\nMonumenti e luoghi d'interesse.\nArchitetture militari.\nIl primo nucleo fortificato del borgo, noto sino dal 1137, sorgeva probabilmente l\u00e0 dove, in et\u00e0 successiva venne edificata la pieve e il palazzo comunale. \nL'antica rocca di Marliana, distrutta nella seconda met\u00e0 del XII secolo, durante gli scontri con la vicina Montecatini, venne probabilmente ricostruita gi\u00e0 pochi anni dopo la pesante sconfitta subita nel 1177. Della muraglia che cingeva il nucleo abitato rimane solo un breve tratto, mentre l'assetto complessivo del borgo, con le ripide stradine interne che convergono verso la parte alta del paese, ripete ancora quello dell'antico fortilizio.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 253 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nSecondo lo statuto, il comune di Marliana conta al suo interno cinque frazioni:\nAltre localit\u00e0 del territorio.\nAll'interno del territorio comunale vi sono altri centri abitati riconosciuti ufficialmente come localit\u00e0:\nAltre localit\u00e0 minori sono quelle di Campiglione, Campore, Canfittori, Case Poli, Case Sermo, La Sassa, Margine di Momigno, Novelleto, Pagliaine, Pian dell'Aurora, Piangrande, Pianigioli, Poggio Ponticelli, Renicci, Rovaci, Vico, Vincio.\nEconomia.\nL'economia un tempo esclusivamente agricolo-pastorale, oggi ha trovato importanti sbocchi nel turismo. L'agricoltura, anche se non pi\u00f9 unica fonte di reddito, vanta prodotti di particolare pregio, quali una particolare variet\u00e0 di patate e, a quote pi\u00f9 basse, l'olio e la vite.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34586", "revid": "354462", "url": "https://it.wikipedia.org/wiki?curid=34586", "title": "Monsummano Terme", "text": "Monsummano Terme \u00e8 un comune italiano di abitanti della provincia di Pistoia in Toscana.\nGeografia fisica.\nTerritorio.\nIl territorio comunale si trova nella parte centro-orientale della Valdinievole e si articola in tre aree: le colline del Montalbano, la pianura in gran parte urbanizzata e la zona umida del Padule di Fucecchio. Data la vicinanza con il Padule, riserva naturalistica importante per la ricchezza della flora e della fauna e luogo di incontro per ammiratori del birdwatching, i corsi d'acqua sono molto brevi, e si ricorda soltanto il torrente Candalla, che scorre nel centro cittadino. Di particolare evidenza \u00e8 il colle di Monsummano Alto che culmina a circa 340 metri sul livello del mare ed \u00e8 caratterizzato dalla presenza di cave, ormai in disuso, che hanno conferito al fronte della montagna una innaturale ripidit\u00e0.\nStoria.\nIn epoca etrusco-romana tutta la Valdinievole doveva essere un luogo per lo pi\u00f9 di transito, con alcuni luoghi di sosta sacri, come testimonia un bronzetto del III secolo a.C. di \"Ercole promachos\", trovato nel 1887 a Castelmartini ed oggi al Museo della citt\u00e0 e del territorio. Risalgono all'epoca romana alcuni siti archeologici (Villa San Paolo al Pozzarello, di Vaiano e Segalare), alle pendici del Monte Albano.\nL'insediamento del castello di Monsummano Alto \u00e8 documentato dal 1260, ma con tutta probabilit\u00e0 esisteva dal secolo precedente, o, secondo alcune considerazioni sulla topologia, all'epoca longobarda. Il castello fu al centro delle lotte tra fiorentini e lucchesi, con la definitiva conquista da parte dei primi nel 1331. La zona pianeggiante era invece paludosa (ne rimane memoria nel vicino padule di Fucecchio), e solo nella seconda met\u00e0 del XVI secolo, con la costruzione delle varie fattorie e ville granducali nella zona, se ne avvi\u00f2 la bonifica, che permise l'insediamento umano.\nLa citt\u00e0 bassa risale soprattutto al XVII secolo, quando, dopo la miracolosa apparizione della Vergine del 9 giugno 1573, il Granduca Ferdinando I fece avviare la costruzione del Santuario della Madonna della Fontenova (1602-1605) e di altri edifici destinati all'accoglienza dei pellegrini, come l'Osteria dei Pellegrini, oggi sede del Museo della citt\u00e0 e del territorio.\nNel corso del XIX secolo Monsummano Terme svilupp\u00f2 una certa importanza a livello politico e letterario, grazie all'apporto di Ferdinando Martini, la cui ultima dimora \u00e8 oggi sede del Museo di arte contemporanea e del Novecento, e di Giuseppe Giusti, poeta facente parte della schiera dei \"favorevoli all'Italia Unita\", di cui oggi si conserva la casa natale e un monumento commemorativo al centro della piazza a lui dedicata che, particolarmente, rivolge \"le spalle\" alla chiesa, simboleggiando la sua avversione per il clero.\nAl plebiscito del 1860 per l'annessione della Toscana alla Sardegna i \"si\" non ottennero la maggioranza degli aventi diritto (708 su totale di ), sintomo dell'opposizione all'annessione.\nMonsummano, oltre che essere stata per tempo al centro di uno dei pi\u00f9 importanti distretti calzaturieri italiani (dagli anni venti del Novecento) \u00e8 anche, dal XIX secolo, citt\u00e0 termale con due grotte naturali: la Grotta Giusti e la Grotta Parlanti, quest'ultima da poco in fase di rinnovamento in seguito alla chiusura per cessata attivit\u00e0. La citt\u00e0, dopo aver subito un flusso emigratorio con l'avvento del fascismo (quando part\u00ec la famiglia di Yves Montand), divenne luogo di immigrazione negli anni 1951-1961, soprattutto dal Sud Italia (Basilicata e Campania), passando rapidamente da abitanti (nel 1951) a (nel 1961), grazie all'attrazione del settore calzaturiero.\nSimboli.\nLo stemma di Monsummano Terme, riconosciuto con decreto del capo del governo del 28 febbraio 1930, contiene i simboli semplificati degli antichi territori di Monsummano e Montevettolini, riuniti nel 1775 dal Granduca di Toscana Pietro Leopoldo di Lorena in un nuovo Comune denominato Due Terre. Nell'antico emblema di Monsummano, documentato dal 1332, era raffigurato un monte sostenente una mano aperta a sua volta sormontata da un piccolo giglio di Firenze, ed era accostato da due leoni rampanti addossati; il monte sotto una mano \u00e8 un'arma parlante (\"mons sub manu\"). Montevettolini aveva invece un monte accompagnato da una \"scuffia\", un berretto di panno che veniva legato sotto il mento con un nastro rosso \u2013 unico elemento rimasto dell'antico emblema \u2013 in riferimento all'antico nome del paese: Montescuffiano.\nIl gonfalone municipale \u00e8 un drappo di azzurro concesso con regio decreto del 20 gennaio 1930.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nLa frazione pi\u00f9 importante del comune \u00e8 Cintolese seguita da Montevettolini, Pozzarello, Monsummano Alto, Bizzarrino, Grotta Giusti, Uggia, Pazzera e da altre due che sono quartieri di Monsummano stesso: Le Case e Vergin De' Pini.\nInfrastrutture e trasporti.\nStrade.\nIl paese \u00e8 collegato, attraverso la vicina uscita di Montecatini Terme, a 2\u00a0km dal centro cittadino, con l'autostrada Firenze-Mare, distante 37\u00a0km da Firenze, 55 da Pisa, 28 da Lucca e 12 da Pistoia; l'abitato si svolge lungo la ex strada statale 436 Francesca che raggiunge Fucecchio in provincia di Firenze. Lungo quest'ultima arteria \u00e8 in costruzione una circonvallazione che permetter\u00e0 di collegare la Valdinievole attraverso la ex statale 435 Lucchese senza creare eccessivo traffico nel centro cittadino.\nFerrovie.\nMonsummano Terme non possiede una linea ferroviaria n\u00e9 una stazione sul proprio territorio, ma la vicina stazione in territorio montecatinese serve entrambi i comuni; la stessa, denominata Montecatini Terme-Monsummano, risulta lontana 3\u00a0km dal centro.\nFino al 1938 Monsummano costituiva il capolinea orientale della tranvia Lucca-Monsummano, che svolgeva servizio passeggeri e merci. I tram si attestavano presso uno slargo presente in via Giacomo Matteotti, all'altezza dell'attuale sede della Caritas.\nMobilit\u00e0 urbana.\nIl trasporto pubblico locale \u00e8 gestito da CTT Nord. Monsummano rappresenta un importante punto d'interscambio tra le linee di Pistoia e Di Pescia-Montecatini Terme.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa particolarit\u00e0, a livello sportivo, \u00e8 che tutte le frazioni del comune, eccetto Vergin De' Pini, possiedono una propria squadra ciclistica, rendendo Monsummano una citt\u00e0 di antica e dimostrata cultura ciclistica, che annovera tra i suoi ciclisti anche Nedo Fagni, Elio Aggiano e Paolo Bettini, che sarebbe diventato un pluripremiato Campione del Mondo. Inoltre sono diffusi gli sport del calcio, per il quale Monsummano possiede una propria squadra, e della pallacanestro, la cui squadra locale milita nel campionato di B1.\nNumerosi gli impianti sportivi, tra cui i maggiori sono: lo stadio dedicato a Roberto Strulli: il polo sportivo comprendente piscina, palestra e palasport di Piazza Pertini, lo stadio Loik e il Golf Montecatini (in localit\u00e0 Vergin Chiusa) che, nonostante riporti il nome del vicino comune, \u00e8 in territorio monsummanese.\nL'allora ventenne Gabriel Batistuta gioc\u00f2 allo stadio \"Roberto Strulli\" di Monsummano la sua prima partita fuori dal suo paese natale. Era la prima gara del Torneo di Viareggio 1989: Batistuta scese in campo con la squadra argentina del Deportivo Italiano contro i bulgari del CSKA Sofia, riuscendo a mettere segno una tripletta nel 4-0 finale per la sua squadra. Inoltre \u00e8 da ricordare che l'attaccante Giampaolo Pazzini \u00e8 cresciuto a Monsummano Terme."}
{"id": "34587", "revid": "1407564", "url": "https://it.wikipedia.org/wiki?curid=34587", "title": "Montale (Italia)", "text": "Montale \u00e8 un comune italiano di abitanti della provincia di Pistoia in Toscana.\nGeografia fisica.\nTerritorio.\nSituato nella valle dell'Ombrone ai piedi degli Appennini confina ad est con il comune di Montemurlo (PO), a sud con il comune di Agliana (PT), a ovest con il comune di Pistoia e a nord con i comune di Cantagallo. Il corso d'acqua pi\u00f9 importante, il torrente Agna, segna il confine con Montemurlo e tra le province di Pistoia e Prato. Il fiume Bure, a sud, \u00e8 il confine con il territorio aglianese; ad ovest, invece, il paese \u00e8 attraversato longitudinalmente dal torrente Settola. Il territorio del comune di Montale comprende le frazioni di Tobbiana, Fognano, Stazione ed il piccolo centro attorno all'Abbazia di San Salvatore in Agna.\nMontale \u00e8 diviso nell'abitato omonimo e Montale Alto, situato sul colle sovrastante il paese dove sorgeva il Castello, di cui non rimangono che scarse tracce.\nStoria.\nSituato nella valle dell'Ombrone ha un territorio pianeggiante, collinare e di media montagna. L'estensione del suo territorio \u00e8 rimasta quella dell'antica podesteria medievale con modifiche recenti nel XIX secolo e nel 1913 da cui fu staccata la frazione di Agliana.\nEpoca romana.\nIn epoca romana, IV secolo d.C., esisteva nel luogo dove attualmente si trova Montale, una stazione di sosta sulla via consolare Clodia (cos\u00ec \u00e8 indicata nell'Itinerarium Antonini del II-III sec. a.C e non Cassia). La stazione di sosta era denominata \"Hellana\" e si trovava in un territorio oggi tra l'abbazia di San Salvatore in Agna e il castello della Smilea. Il nome Smilea deriva dalla presenza di un cippo di confine detto dagli agronomi romani mausoleum (mausolea d\u00e0 per metatesi similea e per sincope smilea. I cippi miliari avevano i numeri ordinali non cardinali: primo, secondo ecc. vedi S. Maria a Quarto, Diecimo, Badia a Settimo, Sesto fiorentino, Nonantola ecc.[cfr. Giancarlo Jori, Liguri Etruschi e Romani nella Valdinievole, Pistoia 2009], quindi \u00e8 assurdo pensare all'interpretazione fatta a suo tempo da Ferrali che ha inventato la derivazione da sex milia ab urbe, visto anche che Pistoia non era un urbe, ma solamente un oppidum).\nFra in VI ed il VII secolo il toponimo \"Hellana\" si modific\u00f2 in \"Eleana\" la via Clodia raggiungeva Pistoia passando per il ponte delle Seiarcole, che attraversava l'antico alveo della Bure prima della deviazione in et\u00e0 comunale. Del ponte rimane oggi un resto trasformato in tabernacolo.\nAlto Medioevo.\nGi\u00e0 nel 772 \u00e8 documentato un monastero pistoiese alle dipendenze del monastero di San Salvatore in Brescia donato dall'abate Ermeberte, presumibilmente il fondatore. Nel IX secolo \u00e8 documentato il monastero di San Salvatore in Alina, un monastero privato (\"Eigenkloster\"), non dipendente dalla chiesa.\nIl monastero aveva la funzione di \"hospitium\" per quei viaggiatori che risalivano la valle dell'Agna, e riprendeva la funzione che aveva la stazione romana di \"Hellana\". La via collegava la pianura pistoiese con le vallate della Limentra passando per il passo appenninico in prossimit\u00e0 della Cascina di Spedaletto.\nLa pieve di San Giovanni Battista a Villiano fu il nucleo originale dell'abitato che in seguito si chiamer\u00e0 Montale. Nel 957 si ha il primo documento che ne attesta l'esistenza. Come pieve \u00e8 un centro religioso di una popolazione diffusa sul territorio. Vizzano \u00e8 il centro pi\u00f9 grande, sulle colline, di cui oggi rimane solo il toponimo e numerose notizie sui documenti dell'epoca.\nIl X secolo si caratterizza con un forte aumento della popolazione. Il torrente Bure viene spostato pi\u00f9 a sud, scavando un nuovo alveo. Ci\u00f2 determina il conseguente spostamento della via Clodia, che passa attraverso Agliana, Spedalino Asnelli e Chiazzano, lasciando il monastero di San Salvatore in Agna e la pieve di Villiano su un percorso secondario.\nXI e XII secolo.\nTra il XI e il XII secolo attorno alla pieve di San Giovanni comincia a formarsi un nucleo abitativo che diventa pi\u00f9 importante di quello di Vizzano. La pieve dipende direttamente dal vescovo ed \u00e8 patrimonio della canonica di san Zenone. Il papa Urbano II, il 19 dicembre 1094, riconosce in una bolla la pieve come bene della cattedrale di Pistoia. La pieve viene ricostruita completamente tra il XI e il XII secolo.\nIl territorio subisce una profonda trasformazione nell'XI e XII secolo, il bosco lascia spazio ai terreni coltivati, trasformandosi in un tipico paesaggio coltivato toscano. In questo periodo viene disboscato il piccolo colle che sovrasta la pieve di Villiano. Questo colle \u00e8 chiamato colle di Montale in un documento del 22 marzo 1100, atto in cui si trova la prima attestazione del nome.\nVilliano e il suo territorio sono terre dei conti Guidi che esercitano il loro dominio dal castello di Montemurlo, situato su un colle d'altra parte della valle dell'Agna. Alcuni diritti sono riconosciuti ai Guidi dal comune di Pistoia.\nXIII secolo.\nNel XIII secolo il comune di Pistoia cerca di arrivare a controllare il territorio sino all'Agna e costruisce un castello proprio sul piccolo colle che sovrasta la pieve di Villiano per contrastare il dominio dei conti Guidi.\nIl castello viene ultimato nel 1206 e accoglie la popolazione del territorio circostante, a cui viene garantita la sicurezza. Il castello diventa cos\u00ec pi\u00f9 importante dell'abitato di Villiano, nome che rimarr\u00e0 solo per indicare la pieve. Da allora Montale non si riferir\u00e0 solo a un luogo specific\u00f2 ma indicher\u00e0 anche il territorio limitrofo.\nNei secoli XIII e XIV \u00e8 uno principali baluardi della difesa del territorio pistoiese contro i Guidi e Firenze. Nel secolo XIV il castello fu distrutto.\nMonumenti e luoghi d'interesse.\nArchitetture civili.\nIl complesso \u00e8 composto dalla villa, dalla capella con sacrestia, dalla caratteristica torre (in origine utilizzata come essicatoio delle foglie di gelso) e da varie pertinenze in origine ad utilizzo agricolo. Fu acquistata nel 1811 dalla famiglia livornese dei Bastogi (tra i componenti della quale spicca Pietro Bastogi, gi\u00e0 ministro delle finanze con Cavour). Successivamente la villa sub\u00ec vari passaggi di propriet\u00e0 fino ad arrivare in anni recenti all'imprenditore Pecchioli che ristruttur\u00f2 l'edificio principale e gli annessi.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 640 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nSport\nL'attivit\u00e0 sportiva prevalente \u00e8 il Montale Basket, la cui sede si trova nella zona sportiva di montale pi\u00f9 precisamente al Palabertolazzi.\nQui giocano : la prima squadra in serie C gold,under 20, under 18, under 15, under 13 e infine tutte le categorie del minibasket.\nEconomia.\nL'economia dell'attuale territorio del comune di Montale \u00e8 stata in periodo storico principalmente di tipo agricolo, con particolare predisposizione alla zootecnia bovina, sempre comunque nell'ambito della tradizione agraria toscana legata al latifondo ed alla mezzadria, nel secondo dopoguerra si \u00e8 sviluppato un modello completamente nuovo che grazie alla capitalizzazione fondiaria diffusa, dovuta in gran parte allo smembramento dei latifondi attuato dalla riforma agraria, permise il fiorire di microimprese artigiane nella maggior parte dei casi di tipo e a conduzione familiare.\nTale fenomeno in gran parte trainato dall'espansione del vicino comprensorio tessile pratese, ha rappresentato per decenni la voce di maggior peso nell'economia locale, sino alla fine degli anni novanta quando la riorganizzazione mondialista del settore tessile ha portato ad essere antieconomiche le microproduzioni diffuse sul territorio tipiche del comparto toscano.\nAttualmente il territorio montalese gode di discreto benessere, in parte dovuto ad una oculata programmazione che anticipando le difficolt\u00e0 crescenti della tradizionale fonte economica ha diversificato verso una valorizzazione residenziale sia sotto il punto di vista strettamente abitativo, sia dal punto di vista dei servizi, non trascurando per\u00f2 di predisporre gli strumenti per incoraggiare un nuovo ciclo di sviluppo produttivo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34589", "revid": "1910023", "url": "https://it.wikipedia.org/wiki?curid=34589", "title": "Pontida", "text": "Pontida (\"P\u00fcnt\u00ecda\" o \"Puntida\" in dialetto bergamasco) \u00e8 un comune italiano di abitanti della provincia di Bergamo in Lombardia.\nAppartenente alla Comunit\u00e0 montana Lario Orientale - Valle San Martino, dista circa 16 chilometri a ovest dal capoluogo orobico.\nGeografia fisica.\nSi estende per una superficie di 10,14\u00a0km\u00b2, e un'altezza media di 313 m s.l.m. Sorge nella parte pi\u00f9 stretta della valle, alle pendici del Monte Canto.\nStoria.\nLa prima vera urbanizzazione avvenne ad opera dei Romani, i quali sfruttarono la posizione strategica del paese, posto nei pressi di un'importante strada militare che collegava Bergamo a Como, parte terminale di quella che univa il Friuli con le regioni retiche.\nIl territorio era inserito in un'area militarmente turbolenta ed allo stesso tempo di vitale importanza per Roma in quanto crocevia militare e commerciale verso l'Europa. La presenza militare romana inevitabilmente indusse attorno a s\u00e9 l'aggregazione di comunit\u00e0 indigene e allogene. Successivamente fu soggetto alla dominazione dei Longobardi, i quali inserirono la zona nel ducato di Bergamo.\nIl nome Pontida deriverebbe dal latino \"Pontis iter\" nel significato di \"Valle\" o \"Strada del ponte\" in riferimento alla collocazione geografica, lungo la direttrice che immette a Cisano Bergamasco e Brivio. La sua storia \u00e8 legata alla famosa abbazia benedettina dedicata a San Giacomo Maggiore, fondata da Alberto da Prezzate tra il 1076 e il 1079.\nIl 7 aprile 1167 si tenne lo storico giuramento dei comuni che formavano la Lega Lombarda per combattere contro il legittimo sovrano Federico Barbarossa, Imperatore del Sacro Romano Impero Germanico. Il monastero nel 1373 venne danneggiato dalla rappresaglia della famiglia Visconti nei confronti degli abitanti Guelfi della Valle San Martino, nel 1798, in piena epoca giacobina, venne distrutto dalle truppe francesi di Napoleone Bonaparte, ma nel 1911 i benedettini lo ricostruirono facendovi ritorno.\nMonumenti e luoghi d'interesse.\nIl principale monumento del paese \u00e8 la basilica di San Giacomo. Edificata in stile gotico-lombardo verso la fine del XIII secolo, presenta una lunga scalinata e custodisce numerose opere di grande valore, risalenti a differenti periodi storici. Nel 1995, in occasione del IX Centenario della morte del fondatore Sant'Alberto, tutto il complesso \u00e8 stato restaurato dall'abate Giustino Farnedi (1990-2003).\nMolto importante \u00e8 anche l'attiguo museo Abbaziale, che presenta due chiostri con utensili ed attrezzi utilizzati nel corso dei secoli dai monaci, nonch\u00e9 la sala del capitolo (detta anche, in modo improprio, sala del giuramento). Alla sommit\u00e0 del campanile \u00e8 stata collocata, a partire dal 1826, una statua girevole di San Giacomo. La torre campanaria ospita un concerto di 8 campane in tonalit\u00e0 Si bemolle maggiore, fuso dalla ditta Daciano Colbachini di Padova nel 1972 utilizzando il bronzo delle vecchie campane fuse da Giorgio Pruneri di Grosio in Valtellina (SO).\nMeritano menzione infine il Santuario della Beata Vergine Addolorata, le fortificazioni medievali di importante rilevanza storica, i palazzi rinascimentali e le ville settecentesche.\nNel territorio di Roncallo Gaggio la chiesa di San Carlo Borromeo, edificata nei primi anni del XX secolo.\nSociet\u00e0.\nEtnie e minoranze straniere.\nGli stranieri residenti nel comune sono 320, ovvero il 9,5% della popolazione, di seguito sono riportati i gruppi pi\u00f9 consistenti:\nGeografia antropica.\nLa circoscrizione comunale comprende:\nInfrastrutture e trasporti.\nIl comune di Pontida \u00e8 attraversato dalla SS 342, nota come \"Briantea\" che collega la citt\u00e0 di Bergamo con Lecco e Como. \u00c8 servito dalla stazione ferroviaria omonima, sulla linea Lecco-Brescia."}
{"id": "34590", "revid": "889336", "url": "https://it.wikipedia.org/wiki?curid=34590", "title": "Pescia", "text": "Pescia (: ) \u00e8 un comune italiano di abitanti della provincia di Pistoia in Toscana.\nGeografia fisica.\nTerritorio.\nLa citt\u00e0 di Pescia si trova presso il limite nord-occidentale della Valdinievole (di cui \u00e8 lo storico capoluogo), a breve distanza dal confine della provincia di Pistoia con Lucca. Il suo territorio si estende lungo la valle del fiume Pescia; \u00e8 rinomata per la floricoltura e per il commercio dei fiori (in particolare il garofano), la produzione della carta, per la frazione di Collodi, la localit\u00e0 dove Carlo Lorenzini (Carlo Collodi, Pinocchio) trascorse parte dell'infanzia, e per il Palio dei Rioni, gara di tiro con l'arco con relativo corteggio storico che vi si tiene ogni prima domenica di settembre. \u00c8 il polo scolastico pi\u00f9 importante del comprensorio, sede vescovile e amministrativa della Valdinievole.\nClima.\nDati climatologici 1961-1990.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a 6,1\u00a0\u00b0C, mentre la temperatura media del mese pi\u00f9 caldo, luglio, fa registrare il valore di 24,5\u00a0\u00b0C.\nLe precipitazioni medie annue, attorno ai 1.200\u00a0mm e distribuite mediamente in 106 giorni di pioggia, presentano un minimo relativo in estate, un picco in autunno ed un massimo secondario tra l'inverno e la primavera.\nL'umidit\u00e0 relativa media varia dal 61% di luglio al 78% di novembre e dicembre; mediamente, l'eliofania fa registrare un valore medio annuo di 4,5 ore giornaliere.\nTemperature estreme mensili dal 1930 al 1998.\nNella tabella sottostante sono indicate le temperature massime e minime mensili registrate periodo dal 1930 al 1998 dalla stazione meteorologica di Pescia situata presso l'Istituto Tecnico Agrario; la serie storica risulta lacunosa in alcuni mesi tra il 1944 e il 1945.\nNel periodo esaminato, la temperatura minima assoluta della serie storica esaminata \u00e8 scesa a -13,0\u00a0\u00b0C l'11 gennaio 1985, mentre la temperatura massima assoluta ha toccato i +41,0\u00a0\u00b0C il 3 agosto 1947.\nStoria.\nStoricamente Pescia si \u00e8 sviluppata a partire da due nuclei funzionali differenti: quello dedicato alla vita pubblica ed al commercio si affaccia sulla riva destra del fiume Pescia, quello dedicato alle attivit\u00e0 religiose e monastiche, invece, si estende sulla riva sinistra. Il primo nucleo si concentra simbolicamente nella grande \"Piazza Mazzini\", nel \"Palagio\" e nei \"torrioni\", il secondo nel Duomo e nella Porta Fiorentina (1732); i due centri, attorno ai quali si sviluppano una fitta rete di \"vicoli\" e \"rughe\", sono connessi fra loro dal caratteristico \"Ponte del Duomo\".\nSecondo alcuni ritrovamenti archeologici e testimonianze scritte, si presume che Pescia sia stata fondata dai longobardi, che qui vi posero un insediamento. E appunto il nome del fiume omonimo prima e dell'insediamento poi deriva da un adattamento latino di una parola longobarda, \"pehhia\", dalla radice germanica \"*bak\"- che significa \"fiume\", \"torrente\" (cfr. tedesco \"Bach\" e inglese \"beck\").\nPoco pi\u00f9 di tre secoli dopo la fondazione dell'abitato, Pescia, indipendente, rimase coinvolta quindi negli scontri tra guelfi e ghibellini. Di parte ghibellina, venne a scontrarsi con Lucca, di parte guelfa, e venne invasa e distrutta nel 1281, ma gi\u00e0 pochi anni dopo cominci\u00f2 la ricostruzione con l'aiuto degli stessi lucchesi. Durante il medioevo Firenze e Lucca si contesero la citt\u00e0, il cui comune sorgeva al confine tra le due repubbliche. Dopo un tentativo d'invasione fallito da parte di Pisa, la citt\u00e0 pass\u00f2 sotto il dominio della Repubblica di Firenze.\nL'economia della citt\u00e0 si basava principalmente sull'allevamento del gelso e del baco da seta, di cui si racconta che sia stato importato segretamente dall'Oriente per la prima volta in Europa proprio dal pesciatino Francesco Buonvicini.\nNel 1519, la Pieve di S. Maria di Pescia fu elevata al rango di prepositura e il preposto divenne \"nullius\", ossia esercitava pressoch\u00e9 tutte le funzioni sacramentali e giuridiche del vescovo. Il 19 febbraio 1699 il Granduca di Toscana Cosimo III de' Medici la elev\u00f2 al rango di citt\u00e0. Nel 1727, la diocesi di Pescia, guidata dal \"preposto nullius\", divenne sede di un vescovo, direttamente dipendente dalla Santa Sede.\nNapoleone Bonaparte transit\u00f2 con il suo esercito nella Valdinievole e sost\u00f2 a Pescia; .\nIn seguito all'unione del Ducato di Lucca al Granducato di Toscana nel 1849, Pescia e la Valdinievole vennero inseriti nel compartimento di Lucca, che successivamente, in seguito all'unificazione italiana, divenne la provincia di Lucca. La citt\u00e0 rimase in ambito lucchese fino al primo dopoguerra quando, in seguito alla creazione della provincia di Pistoia, l'8 gennaio 1927 venne deciso il passaggio della Valdinievole alla neonata provincia.\nI bombardamenti della Seconda guerra mondiale danneggiarono molto gravemente Pescia, poich\u00e9 si trovava a ridosso della linea Gotica: le truppe naziste in ritirata minarono vari edifici del centro abitato e fecero saltare tutti i ponti sul fiume. La completa distruzione della citt\u00e0, che pure i tedeschi avevano minacciato, fu evitata grazie all'impegno e alla mediazione del Vescovo Angelo Simonetti.\nIn seguito la citt\u00e0 si riprese rapidamente, e venne costruito il Mercato dei Fiori Vecchio e in seguito il Mercato dei Fiori Nuovo, iniziando il commercio dei fiori nel mondo.\nDurante la seconda guerra mondiale, i coniugi Umberto Natali e Amina Nuget salvarono la vita a tre sorelle ebree rifugiatesi in citt\u00e0 da Firenze e per questo, il 26 novembre 2003, sono stati insigniti dell'alta onorificenza di giusti tra le nazioni dall'Istituto Yad Vashem di Gerusalemme.\nOnorificenze.\nPescia \u00e8 tra le citt\u00e0 decorate al valor militare per la guerra di liberazione, insignita della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nGli edifici cittadini principali sono il \"Palazzo del Vicario\" (secoli XIII-XIV), attuale sede del municipio comunale, con la sua torre campanaria, il \"Palagio\" o \"Palazzo del Podest\u00e0\" (edificato tra il XII ed il XIII secolo, \u00e8 ora sede della gipsoteca \u201cLibero Andreotti\u201d), la \"Villa Sismondi\" (sede della Biblioteca comunale), il Duomo (intitolato a Santa Maria Assunta), la chiesa di San Francesco in stile gotico, l'oratorio della Madonna di Pie' di Piazza, edificato nel XV secolo su disegno di Andrea Cavalcanti detto il Buggianino, il \"Teatro comunale Giovanni Pacini\" (disegnato dall'architetto pesciatino Giovanni Antonio Tani nel 1717 e poi pi\u00f9 volte ristrutturato), l'Ospedale (edificato in diverse epoche e dedicato ai Santi Cosma e Damiano) e la Villa e Giardino Garzoni (sec. XVI) a Collodi.\nPer l'architettura moderna sono rilevanti il Mercato dei Fiori Vecchio che si riallaccia ai temi del razionalismo italiano del secondo dopoguerra (disegnato da un team di architetti diretti da Leonardo Savioli e Leonardo Ricci e realizzato nel 1951) ed il Comicent, attuale sede del mercato dei fiori, progettato nel 1968 e realizzato nei pressi della stazione ferroviaria cittadina.\nIl centro storico di Pescia \u00e8 diviso in quattro quartieri: \"Ferraia\" (Piazza Mazzini, Ruga degli Orlandi, Piazza Santo Stefano), \"San Francesco\" (Piazza San Francesco, via Cesare Battisti, Ricciano), \"Santa Maria\" (Piazzetta Ducci - popolarmente nota come \"Sdrucciolo del Duomo\", via Giuseppe Giusti, via Giovanni XXIII) e \"San Michele\" (Borgo della Vittoria, via Giovanni Amendola, Casacce); i quattro quartieri si sfidano a settembre nel Palio dei Rioni.\nNella localit\u00e0 di Collodi, oltre alla Villa Garzoni, \u00e8 presente il \"Parco di Pinocchio\" progettato da Pietro Porcinai con opere di Emilio Greco (\"Pinocchio e la Fata\"), Venturino Venturi (\"Piazzetta dei Mosaici\"), Pietro Consagra (\"il Carabiniere\", \"il Gatto e la Volpe\" e \"il Serpente\"), Marco Zanuso e Augusto (Bobo) Piccoli (\"il Grande Pescecane\"). All'esterno del Parco, Giovanni Michelucci ha disegnato la struttura dove ha sede il ristorante Osteria del Gambero Rosso.\nSono interessanti anche la villa La Guardatoia, la cappella Scaglietti-Arcangeli, l'Antica Strada Maestra Postale Lucchese, la Casa del Fascio e il teatro Pacini di epoca settecentesca.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 2500 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nLa prima domenica di settembre di ogni anno i rioni di Pescia si sfidano, dopo aver sfilato per le vie della citt\u00e0, nella gara di tiro con l'arco per l'assegnazione del palio cittadino.\nCultura.\nBiblioteche.\nnata dalla donazione fatta dal cardinale Romualdo Cecchi nel 1648 ed accresciuta da successive donazioni nel Settecento e nell'Ottocento.\npresso Castellare di Pescia fondata nel 1637 e la Biblioteca comunale Carlo Magnani.\nScuole.\nPer quanto riguarda le strutture scolastiche, La citt\u00e0 \u00e8 il secondo polo scolastico della provincia e primo nel comprensorio della Valdinievole. \nHanno sede infatti quasi tutte le scuole superiori di ordine e grado e nello specifico: \n1) l'Istituto tecnico Agrario \"Anzilotti\", con annesso convitto, \n2) l'Istituto tecnico commerciale \"Marchi\", \n3) l'Istituto professionale \"Sismondi - Pacinotti\", con indirizzo turistico, grafico-pubblicitario e artistico, \n4) il liceo classico, linguistico, psicopedagogico, scientifico e scientifico con opzione scienze applicate \"Carlo Lorenzini\".\nIstituzioni, enti e associazioni.\nLa citt\u00e0 \u00e8 servita dal Ospedale SS. Cosma e Damiano, uno dei tre presidi sanitari della provincia di Pistoia.\nGeografia antropica.\nFrazioni.\nNel territorio pesciatino si trovano le dieci \"castella\" di Pietrabuona, Medicina, Fibbialla, Aramo, San Quirico, Castelvecchio, Stiappa, Pontito, Sorana e Vellano: queste localit\u00e0 si arroccano sulle colline pre-appenniniche chiamate \"Valleriana\" e che Giovan Carlo Leonardo Sismondi defin\u00ec \"Svizzera Pesciatina\" per la somiglianza con le montagne della sua terra natale. Queste antiche localit\u00e0 posseggono tutte uno schema ben definito: sono esposte a sud, sono protette da mura (in molti casi andate distrutte) ed una torre di avvistamento che nel tempo ha visto mutare la sua funzione in residenza o in torre campanaria.\nFra le frazioni spiccano la celeberrima Collodi, importante m\u00e8ta turistica italiana, posta ad ovest della citt\u00e0, e Veneri.\nAltre localit\u00e0 del territorio.\nAltre localit\u00e0, situate nella zona pianeggiante a sud del centro storico, sono: Alberghi e Castellare (ormai di fatto saldate al capoluogo), e Cardino, Calamari, Chiodo, Macchie di San Piero, Monte di Pescia, Pescia Morta, Ponte all'Abate, San Lorenzo, Santa Margherita, Zei.\nEconomia.\nLe attivit\u00e0 industriali prevalenti nel territorio pesciatino sono: la gi\u00e0 citata produzione \"floricola\" (garofani, gerbere) e la produzione della carta. Grazie al commercio dei fiori Pescia ha avuto nel corso del XX secolo uno sviluppo notevole che l'ha portata ad avere contatti con tutto il mondo. La produzione della \"carta\", invece, ha radici pi\u00f9 antiche tanto da contendere a Fabriano ed Amalfi il primato della pi\u00f9 antica cartiera italiana; a questo proposito a Pietrabuona \u00e8 presente il \"Museo della Carta\", mentre nelle valli della Svizzera pesciatina sono tuttora attive alcune importanti cartiere.\nSul territorio comunale sono presenti importanti multinazionali della carta (Essity a Collodi) e del vetro (Verallia, gruppo Saint-Gobain).\nInoltre, nella \"Svizzera\" e lungo il greto del Pescia di Pescia vengono coltivati i \"fagioli di Sorana\", fagioli cannellini dalla buccia molto sottile che hanno ottenuto dalla Comunit\u00e0 europea il marchio \"Igp - Indicazione geografica protetta\".\nAltra specialit\u00e0 agricola di Pescia \u00e8 l'asparago, detto il \"gigante di Pescia\".\nPer quanto riguarda l'artigianato, \u00e8 ancora attiva e diffusa la lavorazione del rame finalizzata alla produzione di oggetti sia domestici sia artistici e anche di pannelli di contenuti religiosi.\nInfrastrutture e trasporti.\nPescia \u00e8 collegata a Lucca e Pistoia mediante autocorse CTT Nord che transitano sulla ex strada statale 435 Lucchese.\nNel 1907 fu inaugurata la linea tranviaria Lucca-Monsummano, che proprio in Pescia vedeva la propria localit\u00e0 principale. Con le diramazioni della stessa verso la stazione FS, ed Alberghi Zei, inaugurate rispettivamente nel 1910 e 1911 Pescia si trov\u00f2 ad ospitare una vera e propria rete tranviaria. La tranvia fu chiusa progressivamente fra il 1938 (Pescia-Monsummano e diramazioni) ed il 1957 (Lucca-Pescia). Presso l'attuale rotatoria ubicata in corrispondenza dello sbocco di Viale Marconi (strada provinciale Mammianese) \u00e8 tutt'oggi presente l'edificio che ospitava la rimessa tranviaria, restaurato rispettando la foggia originale del fabbricato e destinato ad appendice dell'attiguo centro commerciale.\nInaugurata nel 1848, dal 1908 la stazione ferroviaria \u00e8 ubicata sulla ferrovia Firenze-Lucca ed \u00e8 interessata dal traffico passeggeri regionale gestito da Trenitalia in accordo con il contratto di servizio stipulato con la Regione Toscana. Presso la stazione era presente un binario di raccordo con lo scalo merci FS destinato al trasbordo del carbone necessario, fino a met\u00e0 degli anni venti, ad alimentare la centrale elettrica tranviaria.\nAmministrazione.\nSindaci dalla Liberazione\nSport.\nPer diversi anni il Pesciauzzanese \u00e8 stata la squadra principale di calcio della citt\u00e0 ed ha giocato il campionato regionale di Eccellenza FIGC.\nDal 2014-2015 il settore giovanile del Pesciauzzanese riprende il nome di Usd Pescia e i vecchi colori sociali Rosso-neri. Nasce anche una prima squadra che riparte dalla 3\u00aa categoria FIGC.\nIl Veneri Calcio esiste dal 2001 ha giocato nel campionato di 2\u00aa categoria FIGC (stagione 2016/17 e 2017/18) utilizzando dalla sua nascita in poi il campo sportivo comunale di Veneri. Ha vinto nella stagione 2009/2010 la Coppa Toscana Provinciale ed il campionato di Terza Categoria nella stagione 2015/2016. Nel 2017/18 ha giocato le partite interne come Usd Pescia lo Stadio dei Fiori.\nLa squadra di pallacanestro \u00e8 la Cestistica Audace Pescia che milita nella Serie C regionale.\nL'Atletica Pescia ha sede allo stadio dei Fiori e da pi\u00f9 di 40 anni ha gareggiato, e a tutt'oggi gareggia, con i suoi atleti. Alessandro Lambruschini che poi \u00e8 stato uno dei migliori interpreti italiani dei 3000 m siepi ha militato in giovent\u00f9 con i colori dell'Atletica Pescia (Bianco e Rossi).\nTroviamo anche una squadra di Tiro con l'arco, gli Arcieri citt\u00e0 di Pescia, vincitrice di numerosissimi titoli italiani FITARCO nonch\u00e9 di 4 titoli Mondiali con Sergio Pagni (due titoli FITA), Luciana Pennacchi (H&amp;F) e Giacomo Luca Fantozzi (3D)"}
{"id": "34592", "revid": "1782831", "url": "https://it.wikipedia.org/wiki?curid=34592", "title": "Piteglio", "text": "Piteglio \u00e8 una frazione del comune italiano di San Marcello Piteglio, nella provincia di Pistoia, in Toscana.\nFino al 1\u00ba gennaio del 2017 fu comune autonomo, per poi fondersi con San Marcello Pistoiese per formare il nuovo ente.\nStoria.\nAvamposto militare durante i periodi della storia romana e fino alla fine dell'XI secolo, quando divenne libero comune, fra i pi\u00f9 antichi e longevi della montagna, autonomo fino al 1\u00ba gennaio 2017, si \u00e8 fuso con San Marcello Pistoiese per costituire il comune di San Marcello Piteglio. Il borgo si considera composto da tre centri abitati: il \"Castello\" (paese c.le), la localit\u00e0 vicina di \"Migliorini\" ed il \"Lolle\".\nLa nascita del paese di Piteglio si pu\u00f2 far risalire al II secolo a.C. e coincidere con i primi insediamenti romani nella Val di Lima. Il paese giunge alle soglie del secondo millennio come comunit\u00e0 ben organizzata, ma ancora feudataria dei Conti Guidi di Modigliana.\nPiteglio inizia il percorso di avvicinamento all\u2019autonomia comunale agli albori del tredicesimo secolo. La prima notizia certa del Comune di Piteglio si trova nel \"Liber Focorum\" del Comune di Pistoia dell\u2019anno 1226. Da questo censimento il paese risulta diviso in 84 \"fochi\", o famiglie, per un totale di 420 abitanti.\nA partire dal XIV secolo inizia un lungo periodo di decadenza e di forte calo della popolazione a causa di una fitta serie di carestie e pestilenze, la principale fu la peste nera del 1348 che decim\u00f2 pi\u00f9 della met\u00e0 degli abitanti. Il punto pi\u00f9 basso della curva discendente della popolazione si raggiunge nel 1404, quando gli abitanti di Piteglio si riducono a 12 unit\u00e0.\nIl XVI secolo, diversamente, vede invece un incremento della popolazione, fino al raggiungimento di un totale di 493 abitanti.\nIl Comune autonomo di Piteglio rimane tale fino al 1775, anno delle riforme leopoldine, che modificarono radicalmente l\u2019assetto istituzionale della montagna pistoiese. La riforma toglieva l\u2019autonomia a tanti piccoli comuni, fra i quali anche Piteglio, al fine di snellire le istituzioni, abolendo il capitanato della montagna ed istituendo il Vicariato.\nIl comune Piteglio, che si era ingrandito territorialmente con le riforme del 1775, arriva all\u2019occupazione napoleonica del 1808. In quest\u2019epoca il comune assorbe i territori di Popiglio, Calamecca, Crespole e Lanciole; inoltre l\u2019amministrazione centrale trasferisce il capoluogo comunale da Piteglio a Popiglio ritenendo quest\u2019ultimo pi\u00f9 importante politicamente ed economicamente.\nNonostante le proteste, la situazione si protrae fino al 1811, quando la sede del municipio viene ripristinata definitivamente a Piteglio.\nDopo la caduta di Napoleone, il Granduca di Toscana Ferdinando III restaura le municipalit\u00e0 preesistenti e cos\u00ec il Comune di Piteglio\u00a0 diviene Comunit\u00e0 di Piteglio mantenendo lo stesso territorio.\nIn seguito, con l\u2019unit\u00e0 d\u2019Italia, viene stabilito un nuovo ordinamento politico e amministrativo che abolisce le precedenti comunit\u00e0 e istituisce i nuovi comuni, tra i quali Piteglio, che mantengono i confini territoriali e giurisdizionali precedenti.\nIl Comune di Piteglio sin dalla sua nascita, salvo alcune parentesi storiche, ha sempre svolto le sue funzioni di municipio autonomo fino ai giorni nostri, risultando cos\u00ec uno dei comuni pi\u00f9 antichi, ancora esistenti, della montagna pistoiese.\nSociet\u00e0.\nEvoluzione demografica.\nSono qui riportati gli abitanti del comune di Piteglio dal 1861 al 2011.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 101 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nIl comune di Piteglio aveva una superficie di 49,34 chilometri quadrati e abitanti al 31 dicembre 2011. Le sue frazioni erano Calamecca, Casa di Monte, Crespole, La Lima, Lanciole, Macchia Antonini, Lolle, Popiglio, Prataccio, Piantaglio e Prunetta. Il suo codice ISTAT era 047015, mentre il codice catastale G715 ed il CAP invece era 51020.\nDi seguito \u00e8 presentata una tabella relativa alle amministrazioni che si sono succedute in questo comune.\nBibliografia.\nNatale Rauty, \"I nostri comuni: Piteglio\" in: \"Pistoia programma\", A. 1, n. 1 (dic. 1968).\nLeader Scott (Lucy Barnes Baxter) \"Un\u2019incantevole estate sugli Appennini\" Traduzione di Cristina Dazzi a cura di Laura Lepri 2020"}
{"id": "34593", "revid": "123486240", "url": "https://it.wikipedia.org/wiki?curid=34593", "title": "Ponte Buggianese", "text": "Ponte Buggianese (, \"il Ponte\" in dialetto locale) \u00e8 un comune italiano di abitanti della provincia di Pistoia in Toscana.\nGeografia fisica.\nIl territorio comunale si sviluppa nella Valdinievole meridionale e comprende nella sua area sud-orientale gran parte della zona umida del Padule di Fucecchio con i vari corsi d'acqua, come il Pescia di Pescia (che attraversa anche il capoluogo), i quali vi scorrono nel loro tratto finale prima di confluire nella palude, da cui usciranno attraverso l'Usciana, affluente dell'Arno. La totalit\u00e0 del territorio \u00e8 pianeggiante (altitudine dai 16 ai 24 m s.l.m.) e soggetta a urbanizzazione crescente, mentre le aree coltivate si dividono tra colture cerealicole e vivaistiche, con queste ultime diffuse negli ultimi decenni da operatori attivi nella zona di Pistoia.\nStoria.\nIl territorio in passato era ricoperto di paludi e si popol\u00f2 solo dopo il prosciugamento delle acque, infatti il primo documento in cui viene citata la comunit\u00e0 risale al XVI secolo. In quel periodo il borgo stava iniziando a formarsi nell'orbita della vicina localit\u00e0 di Buggiano, parte del Ducato di Firenze, poi Granducato di Toscana. Gi\u00e0 dal secolo successivo, tuttavia, Ponte Buggianese inizi\u00f2 a reclamare la propria autonomia.\nCon l'avvento al potere degli Asburgo-Lorena nel XVIII secolo, Ponte Buggianese riusc\u00ec a risollevare la propria economia. Grazie ad una serie di riforme messe in atto dal Granduca Pietro Leopoldo si mirava a migliorare le condizioni di vita degli abitanti e a maturare l'assetto territoriale: l'intero territorio pianeggiante e paludoso venne bonificato e venne stabilito che ogni famiglia abitante nel borgo avesse diritto ad una casa. Il potere dei Lorena venne interrotto solo dall'invasione francese guidata da Napoleone Bonaparte, il quale rimase sul territorio fino al 1814, e si concluse con l'unit\u00e0 d'Italia. Nell'ambito delle suddivisioni Granducali il territorio faceva parte della Podesteria di Borgo a Buggiano, Commissariato di Pescia, Governo di Firenze, Provincia fiorentina. Con la Riforma del 1849, successiva all'annessione del Ducato di Lucca, pass\u00f2 al nuovo Compartimento di Lucca, che divenne Provincia col passaggio al Regno d'Italia.\nIl comune ottenne l'autonomia dopo il distacco dall'amministrazione di Buggiano, da cui l'appellativo \"Buggianese\", con Regio Decreto del 6 maggio 1883 e divenne parte della provincia di Pistoia nel 1928, ossia un anno dopo la costituzione di quest'ultima.\nSimboli.\nLo stemma del comune \u00e8 regolato dal Regio Decreto del 19 ottobre 1897. Si tratta di uno scudo partito: al primo di Borgo a Buggiano, che \u00e8 d'argento, al bue di rosso, fermo sulla campagna di verde, sormontato da un giglio di rosso; al secondo troncato di argento e di rosso, al giglio sbocciato dall'uno all'altro. Il motto, presente anche nello stemma e nel gonfalone recita: \u00ab\"Bujano e castro nomen originemque desumpsi\"\u00bb (latino: Dal castello di Buggiano trassi il nome e l'origine).\nMonumenti e luoghi d'interesse.\nArchitetture religiose.\nChiesa di San Michele Arcangelo (Ponte Buggianese).\nFra i monumenti, l'unico rilevante \u00e8 la chiesa del capoluogo intitolata a S. Michele Arcangelo e Santuario della Madonna del Buon Consiglio che conserva un importante ciclo di affreschi sacri di Pietro Annigoni, pittore novecentesco che, con alcuni suoi allievi, ha operato nel paese toscano intorno agli anni 1980.\nAree naturali.\nPer il turismo naturalistico \u00e8 interessante l'area del Padule di Fucecchio, in cui sono possibili escursioni a piedi o in barca, attivit\u00e0 di cicloturismo, equitazione o birdwatching.\nSociet\u00e0.\nEvoluzione demografica.\nPonte Buggianese era composto al 31/12/2018 da 3511 nuclei familiari, 4 convivenze e un numero medio di 2,5 componenti per nucleo familiare. Il saldo naturale \u00e8 risultato negativo di 28 unit\u00e0 durante l'anno e quello migratorio di 35 unit\u00e0. Secondo dati ISTAT nel periodo 1991-2001 la popolazione residente \u00e8 cresciuta del 4,7%, mentre tra 2001 e 2011 del 15,1%.\nEtnie e minoranze straniere.\nNel comune al 31 dicembre 2020 erano residenti 781 cittadini stranieri su una popolazione di abitanti, vale a dire l'8,84% della popolazione; il dato evidenzia una lievissima diminuzione rispetto ad un anno prima e una crescita sui precedenti (8,90% con 788 cittadini stranieri su abitanti al 31 dicembre 2019, 8,95% con 793 cittadini stranieri su abitanti al 31 dicembre 2018, 8,38% con 747 cittadini stranieri su abitanti al 31 dicembre 2017, 8,14% con 720 cittadini stranieri su abitanti al 31 dicembre 2016, 7,9% con 694 cittadini stranieri su abitanti al 31 dicembre 2015, 8,16% con 718 cittadini stranieri su abitanti al 31 dicembre 2013, 7,47% con 651 cittadini stranieri su abitanti al 31 dicembre 2012, 7,45% con 652 cittadini stranieri su abitanti al 31 dicembre 2011, 7,8% con 687 cittadini stranieri su abitanti al 31 dicembre 2010, 7,7% con 676 cittadini stranieri su abitanti al 31 dicembre 2009, 7,1% con 622 stranieri su abitanti al 31 dicembre 2008, 6,4% 551 stranieri su abitanti al 31 dicembre 2007, 5,7% 482 stranieri su abitanti al 31 dicembre 2006).\nLe nazionalit\u00e0 maggiormente rappresentate in base alla loro percentuale sul totale della popolazione residente erano al 31 dicembre 2020:\nCultura.\nIstruzione.\nPonte Buggianese dispone una biblioteca comunale, di tre scuole dell'infanzia (due pubbliche ed una privata), di due scuole primarie (situate nel capoluogo comunale e nella frazione di Casabianca) e di una scuola secondaria di primo grado, queste ultime pubbliche.\nEconomia.\nNell'economia del comune si bilanciano l'apporto dell'agricoltura, con coltivazione diretta e vivaismo, e quello della piccola industria, edilizia e manifatturiera, attiva soprattutto nella parte settentrionale del territorio comunale, come le numerose attivit\u00e0 commerciali.\nInfrastrutture e trasporti.\nStrade.\nIl comune \u00e8 collegato, attraverso le vicine uscite di Montecatini Terme e Chiesina Uzzanese con l'Autostrada A11, che attraversa il territorio comunale nel suo estremo nord. Le strade provinciali che attraversano il territorio di Ponte Buggianese, tutte nell'area settentrionale, sono la SP15 Buggianese per Borgo a Buggiano, la SP26 Camporcioni tra Chiesina Uzzanese e Montecatini Terme e la SP22 del Porrione e del Terzo, per Monsummano Terme, oltre alla SP4 Livornese tra Chiesina Uzzanese e Borgo a Buggiano.\nPonte Buggianese dista 40\u00a0km da Firenze, 30 da Pisa, 19 da Lucca e 16 da Pistoia.\nFerrovie.\nLa stazione ferroviaria di riferimento \u00e8 quella di Montecatini Terme-Monsummano, distante 5\u00a0km dal capoluogo comunale.\nMobilit\u00e0 urbana.\nIl trasporto pubblico locale \u00e8 gestito dalla compagnia Lazzi nell'ambito del consorzio Blubus, con le linee Firenze-Viareggio e Montecatini Terme-Pescia.\nAmministrazione.\nElenco delle amministrazioni comunali dall'istituzione del comune:\nAltre informazioni amministrative.\nA Ponte Buggianese ha sede il Consorzio di Bonifica del Padule di Fucecchio, ente preposto al controllo e manutenzione dei corsi d'acqua della zona della Valdinievole.\nSport.\nLe attivit\u00e0 sportive praticate nel comune di Ponte Buggianese si svolgono principalmente nel capoluogo nel complesso costituito dal Palazzetto dello Sport e Stadio \"Sandro Pertini\" e dal Campo Sportivo \"Fratelli Banditori\" e nelle frazioni dal Ciclodromo in localit\u00e0 Fattoria e dal Campo Sportivo \"Mirco Boschi\" di Vione.\nTra le societ\u00e0 sportive presenti le pi\u00f9 importanti sono due formazioni di calcio maschile:SSD Pontebuggianese (Campionato Promozione) e Ponte 2000(Attivit\u00e0 Giovanile) ed inoltre la Nico Basket (Serie A2 Femminile)."}
{"id": "34595", "revid": "547034", "url": "https://it.wikipedia.org/wiki?curid=34595", "title": "San Marcello Pistoiese", "text": "San Marcello Pistoiese \u00e8 una frazione del comune italiano di San Marcello Piteglio, nella provincia di Pistoia, in Toscana.\nGi\u00e0 comune autonomo, dal 1\u00ba gennaio 2017 \u00e8 stato fuso con il comune di Piteglio a formare il comune di San Marcello Piteglio, di cui costituisce il capoluogo.\nIl Patrono del paese \u00e8 San Marcello, festeggiato il 16 gennaio, mentre la Patrona della montagna Santa Celestina \u00e8 festeggiata l'8 settembre.\nStoria.\nIn epoca preromana la zona fu probabilmente abitata da sparute popolazioni italiche (particolarmente i Liguri), mentre gli Etruschi non vi ebbero mai dei veri e propri insediamenti, anche se certamente vi passarono pi\u00f9 volte nei loro spostamenti.\nFra il III e il II secolo a.C., i Romani sconfissero definitivamente queste popolazioni locali. Forse, proprio per questa situazione di guerriglia, fu costruito un loro insediamento nei pressi dell'attuale San Marcello, dove sembra che vasti territori fossero posseduti dalla nobile famiglia dei Marcelli, da cui si ipotizza derivi il toponimo del paese, solo in epoca successiva trasformato nell'attuale San Marcello, in onore dell'omonimo Papa martirizzato nel 309.\nNel gennaio del 62 a.C. Catilina e un centinaio di suoi fedelissimi furono intercettati dall'esercito romano nei pressi di Pistoria (ora Pistoia); Catilina mor\u00ec nella battaglia, e i suoi furono gettati in un fiume. Tale battaglia si svolse sull'Appennino pistoiese nei pressi dell'attuale abitato di Campo Tizzoro, alla confluenza del torrente Maresca nel fiume Reno (parecchi storici individuano lo scontro come Battaglia di Campo Tizzoro).\nDurante il Medioevo, la Montagna Pistoiese si caratterizz\u00f2 per la presenza di un articolato sistema di insediamenti fortificati, dove la vita era dura e difficoltosa, finch\u00e9, dopo l'Anno Mille, le condizioni economiche degli abitanti della zona migliorano notevolmente, grazie alla rivoluzione agricola che si ebbe all'inizio del secondo millennio. San Marcello, per la sua posizione lungo gli itinerari appenninici, divenne in breve il pi\u00f9 importante fra i centri della Montagna pistoiese.\nInizialmente feudo del conte Guido Guerra di Modigliana, nel XIII secolo San Marcello fu costituito libero comune, entrando poi a far parte dei territori sottoposti a Pistoia che, non senza fieri contrasti, impose il nuovo ordinamento amministrativo che port\u00f2 all'istituzione della Comunit\u00e0 della Montagna e alla nomina dei primi Capitani i quali, dal 1361, risiedettero alternativamente a Lizzano, Cutigliano e San Marcello.\nI decenni successivi videro continue lotte fra i vari paesi della zona, in quanto appartenenti a fazioni nemiche. Risale a questo periodo la costruzione di torri e strutture difensive di cui ancora permangono resti. Nel 1530, il paese fu teatro di guerra per il passaggio di Francesco Ferrucci che cercava di raggiungere Firenze per liberarla dall'assedio degli imperiali. L'abitato, essendo schierato con il partito avverso, sub\u00ec una durissima rappresaglia di cui ancora oggi la toponomastica porta traccia (Port'Arsa, Piazzetta Bruciata).\nLa popolazione, sia per le vicende politiche che per la povert\u00e0 dell'economia, non riusciva a migliorare il tenore di vita, cos\u00ec il governo mediceo, fu indotto a creare sulla Montagna pistoiese una serie di ferriere, tra cui quelle di Mammiano e di Malconsiglio, che si approvvigionavano nei boschi di San Marcello, ricchi di faggete. Insieme alla riorganizzazione dello sfruttamento del patrimonio boschivo, queste ferriere apportarono finalmente un miglioramento dell'economia delle popolazioni montane.\nMa l'avvenimento che determin\u00f2 una svolta essenziale per la vita delle popolazioni locali fu durante il governo lorenese: l'apertura nel 1781 della strada Ximenes-Giardini, che collegava Pistoia a Modena. L'urbanistica di San Marcello sub\u00ec una notevole modificazione: il primitivo nucleo urbano fu tagliato a met\u00e0 e si ebbe un notevole processo di espansione fuori dalla cerchia antica. Tutto ci\u00f2 port\u00f2 ad un rinnovamento economico e amministrativo che aument\u00f2 l'importanza del capoluogo, anche per la presenza del Gonfaloniere e del Vicario Regio.\nNel XIX secolo, durante il viaggio che Papa Pio VII fece per andare da Roma a Parigi per incoronare Napoleone, la sera del 5 novembre 1804 fu ospite a San Marcello della famiglia Cini. Il mattino seguente con tutto il seguito si rimise in viaggio per Modena, ma dopo poco la partenza, ed esattamente a Mammiano, la carrozza papale ebbe un piccolo guasto e fu costretta a fermarsi lungo la strada. Prontamente fu rimessa in condizioni, dai servitori al seguito, di riprendere il viaggio, e alcuni abitanti del luogo che attendevano trepidanti il transito del corteo papale ebbero modo di vedere \"de visu\" il Pontefice, seppure in carrozza, e, ben contenti, ne ricevettero l'apostolica benedizione.\nDurante il periodo napoleonico il territorio montano fu diviso in quattro comuni: Cutigliano, Popiglio, Sambuca e San Marcello, dove nel 1811 furono creati una Biblioteca comunale ed un Ufficio di Stato civile, da cui si pu\u00f2 notare, all'epoca, un certo aumento di popolazione, dovuto anche a numerosi impianti produttivi sorti in prossimit\u00e0 della Via Modenese. Si ricordano tra questi le cartiere di Limestre e de La Lima, fondate dai Fratelli Cini.\nAl plebiscito del 1860 per l'annessione della Toscana alla Sardegna i \"s\u00ec\" non ottennero la maggioranza degli aventi diritto (547 su totale di ), con un astensionismo da record, sintomo dell'opposizione all'annessione. Fino alla prima met\u00e0 del XX secolo gli abitanti di San Marcello e della montagna pistoiese erano conosciuti anche per la purezza con la quale usavano la lingua italiana. Nell'anno 1840 il grande scrittore, patriota e politico Massimo d'Azeglio, dopo essere stato a Gavinana, si rec\u00f2 a San Marcello. Lo stesso rimase affascinato nel sentir parlare una contadina analfabeta del podere Partitoio, certa Rosa. Secondo lo scrittore questa si esprimeva con la lingua pi\u00f9 pura e raffinata d'Italia.\nUn fattore importante per l'economia sammarcellina fu l'inaugurazione, nel 1864, della Ferrovia Porrettana che collegava Pistoia con Bologna e che si concluse, nel 1926, con la tramvia elettrica, detta \"il trenino\" che univa Pracchia con San Marcello-Mammiano e le sue frazioni, denominata Ferrovia Alto Pistoiese. La grande stazione, dismessa nel 1965 con la chiusura della FAP, \u00e8 stata convertita nell'autostazione delle linee Copit.\nLo sviluppo del paese progred\u00ec anche all'inizio del Novecento grazie all'apertura degli stabilimenti della S.M.I. a Campo Tizzoro e Limestre. In precedenza le industrie per la fusione e la lavorazione del rame a Limestre e Mammiano, fondate e gestite dalla famiglia Turri (prima la Felice Ponsard &amp; C. a Limestre e poi la Ferdinando Turri &amp; C. a Limestre e Mammiano), avevano portato la montagna pistoiese ai vertici nazionali per la lavorazione del rame. Tali industrie arrivarono alla fine dell'Ottocento ad occupare quasi quattrocento addetti. Nel 1899 furono entrambe vendute alla S.M.I..\nNon soltanto l'attivit\u00e0 industriale si \u00e8 dimostrata importante per l'economia di San Marcello. Fino dal secolo scorso il paese \u00e8 stato, infatti, una nota localit\u00e0 di soggiorno che accoglieva ospiti famosi e internazionali, grazie al clima, ai suoi boschi ed alla vicinanza di importanti citt\u00e0 d'arte toscane.\nDurante la II guerra mondiale il territorio del comune di San Marcello faceva parte del sistema difensivo della Linea Gotica. L'abitato del capoluogo - anche per la presenza dell'Ospedale Civile \"L. Pacini\" - non fu coinvolto dai bombardamenti aerei degli alleati, cos\u00ec come la frazione di Campo Tizzoro, nonostante che negli stabilimenti della SMI si producessero armamenti per l'esercito tedesco. La frazione di Maresca, dove aveva sede un comando tedesco, fu invece colpita pesantemente e in pi\u00f9 riprese: il 6, il 9 e il 10 settembre del 1944 gli aerei alleati provocarono morte e distruzione nel vano tentativo di eliminare la sede di comando di Albert Kesselring, che in realt\u00e0 sost\u00f2 per due notti nella frazione di Spignana. Il paese fu quasi interamente distrutto con 22 morti fra gli abitanti. La ricostruzione di Maresca prese avvio nel 1946, coordinata dal geometra responsabile dell'ufficio tecnico comunale Fenzo Baldassarri, e si concluse nel 1953.\nSociet\u00e0.\nEvoluzione demografica.\nSono qui riportati gli abitanti del comune di San Marcello Pistoiese dal 1861 al 2011.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 325 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nIl comune di San Marcello Pistoiese, autonomo fino al 31 dicembre 2016, aveva una superficie di 85,62 chilometri quadrati e abitanti al 31 dicembre 2010. Le sue frazioni erano Bardalone, Campo Tizzoro, Gavinana, Lancisa, Limestre, Lizzano Pistoiese, Mammiano, Mammiano Basso, Maresca, Pontepetri, Spignana, Vizzaneta. Il suo codice ISTAT era 047019, mentre il codice catastale H980.\nDi seguito \u00e8 presentata una tabella relativa alle amministrazioni che si sono succedute nel comune dal 1985 al 2016."}
{"id": "34598", "revid": "1516566", "url": "https://it.wikipedia.org/wiki?curid=34598", "title": "Dusino San Michele", "text": "Dusino San Michele (\"Dusin\" in piemontese) \u00e8 un comune italiano di abitanti della provincia di Asti in Piemonte.\nIl comune \u00e8 famoso per il \"km 41\"(che si trova sulla Strada Regionale 10) cantato da Giorgio Faletti al festival di Sanremo del 1994 nella canzone \"Signor tenente\".\nAncora oggi non \u00e8 inusuale trovare in quel tratto di strada le \"gazzelle\" dei Carabinieri del Comando Compagnia di Villanova d'Asti, ferme a espletare posti di controllo alla circolazione stradale.\nIl \"km 41\" richiama oggi il senso del dovere degli uomini onesti e costituisce un simbolo della lotta alla mafia in ogni sua forma.\nLa mattina del 21 aprile 2017, nei pressi del \"km 41\" una pattuglia di Carabinieri svent\u00f2, mettendo a rischio la propria vita, quello che avrebbe potuto essere un disastro stradale. I due militari furono successivamente insigniti della cittadinanza onoraria del Comune per la dimostrazione di coraggio e per il loro senso civico.\nStoria.\nSimboli.\nLo stemma e gonfalone del comune di Dusino San Michele sono stati concessi con decreto del presidente della Repubblica del 2 giugno 1962.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34599", "revid": "124415199", "url": "https://it.wikipedia.org/wiki?curid=34599", "title": "Uzzano", "text": "Uzzano \u00e8 un comune italiano di abitanti della provincia di Pistoia in Toscana. Si tratta di un comune sparso in quanto la sede comunale si trova nella frazione di Santa Lucia.\nStoria.\nLa sua origine risale al periodo longobardo, anche se il nome fa pensare ad un precedente insediamento romano (il nome deriverebbe da \"Audianus\", ossia \"di Audio\", in riferimento ad un \"praedium\", appezzamento terriero affidato a un militare in congedo).\nI primi documenti riguardanti Uzzano si attestano intorno all'anno 1000, quand'era possedimento della nobile famiglia lucchese di stirpe longobarda dei Cunimondinghi \"signori di Uzzano, Montichiari e Vivinaia\" (queste ultime due erano localit\u00e0 dell'odierno territorio di Montecarlo, provincia di Lucca). Nel 1202 il centro ottenne l'autonomia comunale, rimanendo tuttavia alle dipendenze della citt\u00e0 di Lucca.\nNel XIV secolo, Uzzano, assieme agli altri comuni della Valdinievole, pass\u00f2 sotto il dominio di Firenze, di cui segu\u00ec le sorti sino a pochi anni prima dell'unit\u00e0 d'Italia, quando Uzzano e la Valdinievole tornarono sotto la giurisdizione di Lucca, compartimento del Granducato di Toscana dal 1847 e, poi, nuova provincia dello Stato italiano.\nNel 1928, dopo che l'anno precedente era stata creata la provincia di Pistoia, i comuni della Valdinievole entrarono a far parte della nuova provincia, alla quale sono tuttora pertinenti. Nel 1963, Uzzano perse la parte meridionale del suo territorio, che and\u00f2 a costituire il comune di Chiesina Uzzanese.\nMonumenti e luoghi d'interesse.\nPur essendo un piccolo comune, Uzzano possiede numerose testimonianze artistiche, segno della sua lunga storia, la maggior parte delle quali \u00e8 raccolta nel castello.\nArchitetture religiose.\nL'antica chiesa dei Santi Jacopo e Martino (XII-XIII secolo) custodisce varie tele di autori locali, un'acquasantiera romanica, un fonte battesimale marmoreo con coperchio ligneo (XVI secolo), una statua rinascimentale raffigurante Sant'Antonio Abate e attribuita a Giovanni della Robbia, un pulpito ligneo cinquecentesco di scuola ammannatesca. Raccoglie inoltre un ciclo d'affreschi di scuola fiorentina e un affresco quattrocentesco attribuito a Neri di Bicci.\nSono presenti inoltre due oratori seicenteschi dedicati alla Madonna del Canale e a Sant'Antonio da Padova, quest'ultimo in origine cappella del convento francescano femminile dei Santi Francesco ed Elisabetta, soppresso alla fine del Settecento dal granduca Pietro Leopoldo di Lorena.\nNel territorio comunale si trova inoltre il cinquecentesco convento dei frati cappuccini del Torricchio, adesso affidato all'Ordine Francescano Secolare che qui ha il suo centro zonale.\nNella zona ovest di Uzzano, al confine con il comune di Pescia, anticamente indicata con il toponimo di Campugliano (probabilmente \"campo olivato\": ancora oggi la fascia collinare soprastante \u00e8 ricoperta di olivi), sant'Allucio (Allucio di Omodeo), un santo locale le cui spoglie sono venerate nella cattedrale di Pescia, fond\u00f2 uno xenodochio per l'accoglienza ai viandanti della vicina strada tra Firenze e Lucca, l'antica via Cassia Clodia o \"via Cassia minor\". Dalla vicina chiesa, ugualmente fondata dal santo, l'istituto prese il nome di \"Spedale dei Santi Luca ed Ercolano\". Della chiesa e dell'ospizio di Campugliano, peraltro gi\u00e0 ridotti a casa colonica con annessi agricoli al momento della loro soppressione (1785), oggi rimangono solo pochi ruderi; nel 1944, infatti, un massiccio bombardamento della contraerea tedesca rase al suolo l'intero complesso. \nNei secoli, a seguito dello sviluppo della vicina Pescia, il percorso viario venne spostato verso nord e sorsero nuovi insediamenti, tra cui quello di Botteghino. Al centro della borgata, \u00e8 il settecentesco oratorio di Santa Maria dei Dolori, di propriet\u00e0 della famiglia Bonazzi. All'interno dell'edificio, \u00e8 sepolto il pittore pesciatino Innocenzo Ansaldi. In direzione di Pescia, si trova infine l'oratorio di Sant'Erasmo, edificato nel 1661 dalla nobile famiglia degli Orlandi.\nVale la pena di ricordare la chiesa dei Santi Bartolomeo e Silvestro in frazione La Costa.\nArchitetture civili.\nIl palazzo del Capitano (XIII-XIV secolo), antica sede del Comune, ospita oggi l'archivio storico comunale, che raccoglie documenti a partire dalla fine del XIII secolo. Nella sala principale si trova un affresco quattrocentesco raffigurante la \"Madonna in trono con Bambino e i Santi Jacopo e Martino\", patroni della comunit\u00e0. Sul territorio comunale, furono costruite ville gentilizie di campagna, ad opera delle famiglie nobili di Pescia, che cercavano un \"buen retiro\" per il periodo estivo. Tra queste si ricordano:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 462 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nFino alla Seconda guerra mondiale, Uzzano era un comune a vocazione prevalentemente agricola. Nella zona collinare, era assai diffusa la coltivazione dell'olivo, da cui si ricavava un olio molto rinomato in zona. Nella zona pedecollinare, era presente la coltivazione della vite, da cui derivava in particolare il prelibato \"Bianco di Valdinievole\", e degli ortaggi. In pianura, si coltivava il granturco e il frumento. Nel secondo dopoguerra, le coltivazioni tradizionali entrarono in crisi, nelle frazioni di Sant'Allucio, Molinaccio, Torricchio, Chiesina Uzzanese e Chiesanuova Uzzanese si svilupp\u00f2 l'olivicoltura e la floricoltura.\nSin dal Medioevo, la zona di Santa Lucia fu destinata all'estrazione e lavorazione dell'argilla, di cui il terreno era molto ricco, e sorsero numerose fornaci di laterizi e di prodotti in coccio per la casa. Le pi\u00f9 grandi fornaci furono quelle dei Pucci, dei Rossi e dei Cecchi, che entrarono definitivamente in crisi negli anni '70.\nPresenti nel passato anche opifici per la lavorazione del baco da seta e cartiere.\nCon l'inserimento di Uzzano tra le \"zone depresse\", a partire dagli anni '60 si insediarono sul territorio numerosi stabilimenti industriali nell'ambito tessile, siderurgico e alimentare, provenienti dai comuni vicini.\nCultura.\nScuole.\nNel territorio comunale sono presenti scuole primarie (nella frazione di Torricchio, la scuola Argene Bartolozzi) e secondarie (la scuola Primo Levi \"per ricordare\"), nonch\u00e9 un micronido ed una scuola dell'infanzia.\nAssociazioni.\nNumerose le associazioni di volontariato, tra cui Misericordia, \"Pubblica Assistenza\", AVIS, Anspi ed altre.\nGeografia antropica.\nFrazioni.\nIl territorio comunale di Uzzano \u00e8 suddiviso ufficialmente in cinque frazioni:\nAltre localit\u00e0 del territorio.\nTra le varie localit\u00e0 minori sparsi per il territorio comunale si ricordano quelle di Case Benedetti, Forone, I Pianacci, La Costa, Molinaccio e Querceta."}
{"id": "34601", "revid": "1652635", "url": "https://it.wikipedia.org/wiki?curid=34601", "title": "Martellago", "text": "Martellago (\"Marte\u0142ago\" in veneto) \u00e8 un comune italiano di abitanti della citt\u00e0 metropolitana di Venezia in Veneto.\nSituato alla periferia di Mestre, fa parte del comprensorio del Miranese, insieme ai vicini comuni di Mirano, Spinea, Salzano, Scorz\u00e8, Noale e Santa Maria di Sala.\nIl suo territorio appartiene all'ULSS 3 Serenissima, al distretto scolastico di Mirano e al collegio elettorale del Miranese. Dal punto di vista ecclesiastico, Martellago \u00e8 compresa nella diocesi di Treviso e nel vicariato di Mirano.\nOrigini del nome.\nIncerta \u00e8 l'origine del nome del paese e di conseguenza sono numerose le teorie in proposito: c'\u00e8 chi vuole il nome derivato da \"Martis lacus\" (lago di Marte) in riferimento a una battaglia combattuta tra le paludi che all'epoca dominavano il paesaggio della zona; altri, come lo storico F. S. Fapanni, fa derivare il nome dalla famiglia Marzia, e quindi Martellago sarebbe la corruzione di \"Martii pagus\". Un altro storico, C. Agnoletti, ravvede nel nome l'antica radice \"Mad\", che indica luoghi paludosi e che si ritrova nei nomi di altre localit\u00e0 della zona, come Marteggia, Maerne (il cui antico nome era, appunto, Maderne), Mirano (Midrane), Meolo (Medulo).\nStoria.\nIl periodo romano.\n\u00c8 accertato che la zona dove ora sorge Martellago sia stata abitata sin dall'et\u00e0 paleoveneta e fosse compresa nell\"'agro Altinate\" durante l'epoca romana, come testimoniano alcuni rinvenimenti riguardanti monete, una medaglia dell'imperatore romano Antonino Pio (138-161 d.C.), una lampada funebre e un pozzo circolare risalente al II secolo d.C.\nIl pagus di epoca romana era probabilmente situato lungo le rive del fiume Dese ed era dotato di uno scalo sul fiume stesso, nonch\u00e9 sulla Via Castellana.\nIl Medioevo.\nIn seguito alle invasioni barbariche l'insediamento fu abbandonato (anche a causa delle piene del Dese non pi\u00f9 regimentato) e nacque il nuovo villaggio intorno alla pieve, la \"plebs Sancti Stephani de Martellago\" citata per la prima volta nella Bolla Apostolica di papa Eugenio III del maggio 1152 e indirizzata a Bonifacio vescovo di Treviso. Quindi spostato pi\u00f9 a sud rispetto al pagus, favorevole la vicinanza con la strada Castellana, che tutt'oggi lo attraversa, la quale rappresentava una delle maggiori vie commerciali tra Venezia e l'entroterra. Riguardo all'antica via, risultano molto interessanti i resoconti storici del meriga Valeriano \"Mericus Zelii plebis de Mestre\" e di Prosdocimo \"Mericus Capitis plebis Martellagi\" con documenti scritti nel 1315 e relativi alla principale strada del territorio. Rivelando preziose indicazioni sulla strada Castellana: \"Viam publicam qua appellatur via Imperialis qua incipit versus Bassanum in regula Zellarini et extendit per viam et terrirorium regulam Zelii versus Mestre [...]\" e portando ulteriori conoscenze con una precisa descrizione \"1315. Die Sabbati XI Octobris. Prosdocimus [...] Mericus Capitis Plebis Martellagi pro se, et suo Comune [...] In primis unam publicam qua dicitur (Imperialis) venit da regula Scorcedis ad regulam Martellagi, et discurrit at flumen Desii et unum pontem habet super viam per quaritur versus Bassanum, et versus Mestre quam Comune Martellagi debeat [...]\"\nPer\u00f2 il primo documento scritto relativo al paese di Martellago \u00e8 del 29 aprile 1085, denominato Codice \"Eccelinianum\" e nella cui pubblicazione settecentesca di Rambaldo degli Azzoni Avogaro si evince: \"[...] in villa qu\u00e6 dicitur Martellagum masseritias tres,\" ed inoltre \"[...] silvam unam inter Martellagum et Trivignanum [...]\" e riguardava una donazione di masserie e terreni al monastero di Sant'Eufemia di Villanova; ma essendo la pieve \"matrice\" di altre chiese gi\u00e0 nel XII sec. (e precisamente le chiese di Robegano, Maerne, Cappella e Peseggia come traspare dal \"Quaternus decim\u00e6 generalis imposit\u00e6 contra Turcos anno 1330\"), certamente il villaggio era molto pi\u00f9 antico e le sue origini si possono far risalire all'Alto Medioevo. Martellago divenne poi un castello dei Trevigiani amministrato dalla famiglia che venne detta \"Martellaci\" proprio per il possesso del castello. Nicol\u00f2 Mauro nella sua cronologia \"De Tarvisinorum Gentibus et familiis\" redatta nel XVI sec., scriveva: \"Martellacum castrum olim, nunc Pagus est in Mestrensibus quod olim dominata est nobilis Martellac\u00e6 gens, qu\u00e6 inter Castrenses Tarvisinorum familias fuit connumerata, ex qua Hyeremias vir clarus, qui ad annum 1200 floruit, et Guilielmus ad annum 1300\".\nL'ubicazione del castello di Martellago (la cui fondazione viene fatta risalire all'epoca dell'invasione degli Ungari) \u00e8 stata identificata nella localit\u00e0 Le Motte: nel dialetto trevigiano e veneto in genere, il termine \"motte\" indica piccole alture o rialzi di terreno sia naturali sia di origine antropica come i terrapieni che formavano il circuito intorno a un castello; la suddetta localit\u00e0 si trova a sud-ovest rispetto alla chiesa in contrada Bertoldi, nell'omonima strada (via delle Motte) che collega Martellago a Robegano. Il fatto che il castello fosse discosto rispetto al centro e alla strada Castellana testimonia la scarsa importanza rivestita da questo nel sistema difensivo delle terre trevigiane, e infatti il castello fu in seguito abbandonato e cadde in rovina. La potente famiglia Grimani, che in seguito divenne proprietaria del terreno, fece livellare quasi completamente le motte per costruirvi una fornace, e all'inizio del XIX sec. spar\u00ec ogni traccia delle motte e quindi della presenza del castello. Al presente, delle antiche testimonianze, resta solo il toponimo ed alcuni interessanti riferimenti nel catasto napoleonico.\nMartellago segu\u00ec le vicende della Marca sino al 1338, poi con il decreto la \"Ducale\" del 1339 emanata dal Doge Francesco Dandolo, il paese fu assegnato alla \"sub Podesteria di Mestre sunt Vill\u00e6 infrascript\u00e6, videlicet [...] Martellago... Maderne [...]\" entrando dunque a far parte della Serenissima Repubblica di Venezia, alla quale sar\u00e0 ininterrottamente legato sino alla sua caduta avvenuta nel 1797 con l'arrivo delle truppe napoleoniche.\nLa Serenissima.\nA partire dal Cinquecento, la pieve di S. Stefano fu divisa nei quattro colmelli di \"Martellago\", \"Martellago Sopra Dese\", \"Martellago di Boschi di Cegia\", \"Martellago di Pr\u00e8\". Tra il XVI e il XVIII secolo la campagna di Martellago fu apprezzata da diverse famiglie patrizie veneziane che qui eressero le loro residenze e vivacizzarono il paese con le loro villeggiature estive. Di tutte, sorpass\u00f2 in ricchezza e splendore quella dei Grimani. Famiglia molto ricca, difatti gi\u00e0 nei primi decenni del Settecento, il povero villaggio contadino di Martellago era praticamente propriet\u00e0 dei nobili Grimani ai quali appartenevano la maggior parte delle terre e quasi tutte le case del paese compresi i due molini sul fiume Dese. Essi infatti, risultavano gi\u00e0 di propriet\u00e0 di Antonio Grimani, Procuratore di San Marco e divenuto in seguito \"oratore\" cio\u00e8 ambasciatore a Roma dal 1665 al 1671 e per un breve periodo anche nel 1672. Infatti in un vecchio documento del 1661, precisamente una \"redecima\" dei X Savi alle Decime di Rialto, si legge \"N.H. Antonio Grimani [...] possiede alle Pree, doi rode da molino sopra il fiume Dese, con casa e teza di muro [...]\" e ancora \"detto possiede nel Comune di Sopra il Dese doi rode da molino con campi cinque prativi con casa e teza di muro\"). All'epoca i fondi di propriet\u00e0 erano davvero pochi, interessante sapere che attorno al 1770, il N. H. Antonio Grimani possedeva da solo ben 860 campi di terra.\nDal 1784 in poi come scrisse lo storico Francesco S. Fapanni: \"Da quest'epoca tre generazioni di donne, Patrizie Veneziane, dominarono Martellago.\" (Loredana Grimani-Morosini, Elisabetta Morosini-von Gatterburg e Loredana von Gatterburg-Morosini).\nL'et\u00e0 moderna.\nCon il Trattato di Pre\u00dfburg (Bratislava) del 26 dicembre 1805, il territorio veneto pass\u00f2 al Regno d'Italia di Napoleone I e ad imitazione del modello francese venne diviso in dipartimenti e comuni. In seguito con decreto del Vicer\u00e9 d'Italia, Eug\u00e8ne De Beauharnais del 28 settembre 1806, Martellago con la sua storica frazione Maerne furono riuniti in un unico comune, (inserito nel dipartimento del Tagliamento), la cui sede per\u00f2 venne stabilita a Maerne e Martellago ne divenne la \"sezione\"; il che rinfocol\u00f2 la storica rivalit\u00e0 tra le due localit\u00e0: Maerne infatti era da sempre sottoposta all'autorit\u00e0 civile e religiosa di Martellago, pur essendo pi\u00f9 grande e popolosa; la \"sovrana patente\" del 7 aprile 1815 costituiva il Regno Lombardo-Veneto e con l'arrivo degli Austriaci, la sede comunale venne portata invece a Martellago e il comune assunse la denominazione e l'estensione con cui lo conosciamo ancora oggi.\nNel 1954 lo stemma araldico dell'antica famiglia dei Martellaci la cui arma rappresentava un leone rampante lampassato e armato, fu rivendicato dal Comune di Martellago ed inserito nello stemma comunale.\nMonumenti e luoghi d'interesse.\nAree naturali.\nA met\u00e0 tra gli abitati di Martellago e Maerne si trova il \"Parco dei Laghetti\", grande area verde di 50 ettari gestita dal Comune e dal WWF del miranese. Il parco fu creato sul finire degli anni ottanta (con delibera comunale n. 156/1985), su un'area un tempo adibita a cave di argilla. In seguito venne individuato dalla Comunit\u00e0 Europea come Sito d'Interesse Comunitario IT-3250021 traendo origine dalla direttiva europea n. 43/1992. Si accede al parco attraverso i due ingressi principali: a Nord (Martellago) dal \"Viale delle Ninfee\", a Sud (Maerne) dal \"Viale del Sambuco\". Oltre alle ampie aree adibite a bosco e ai lunghi sentieri, il parco \u00e8 caratterizzato dalla presenza di quattro laghetti eutrofici di profondit\u00e0 variabile derivanti da cave di sabbia ed argilla, i quattro laghetti sono cos\u00ec denominati: \"Laghetto delle Folaghe\", \"Laghetto delle Tartarughe palustri\", \"Laghetto del Piomb\u00edn\" e \"Palude del Xit\u00f3n\". Il parco comprende, inoltre, un ampio prato con giochi per bambini, un centro ristoro. Un centro didattico ambientale, sito sul lato destro della strada appena entrati dall'ingresso nord, \u00e8 utilizzato da varie associazioni sportive e da centri didattici\nSociet\u00e0.\nEvoluzione demografica.\nAl 31 dicembre 2015 il comune di Martellago contava abitanti, di cui residenti nel capoluogo Martellago, a Maerne e a Olmo.\nCultura.\nBiblioteca.\nLa biblioteca civica \u00e8 nata negli anni ottanta per volont\u00e0 dell'allora sindaco Giuseppe Tronchin, a cui \u00e8 stata successivamente dedicata.\nDal 18 settembre 2010 \u00e8 situata in una nuova sede in Piazza IV Novembre a Maerne strutturata su due piani e consta di circa 30.000 documenti, di cui 19000 libri, 2400 DVD, 1400\u00a0cd musicali e oltre 7000 libri per bambini e ragazzi.\nFa parte del Sistema bibliotecario della Provincia di Venezia.\nEconomia.\nA Martellago si trova la sede della \"Banca Santo Stefano credito cooperativo\", fondata da un gruppo di soci nel 1963.\nInfrastrutture e trasporti.\nMartellago \u00e8 servita dagli autobus urbani ed extraurbani ACTV i quali, oltre a collegarla col capoluogo del comprensorio, Mirano, con il suo ospedale e le sue scuole superiori, percorrendo la Castellana assicurano i collegamenti con l'area urbana mestrina (Trivignano, Zelarino, Ospedale dell'Angelo, stazione ferroviaria centrale di Mestre e il terminal di Venezia-piazzale Roma). Alcune linee transitano per Maerne e per Olmo.\nNelle immediate vicinanze della frazione Maerne \u00e8 ubicata la stazione ferroviaria denominata \"Maerne di Martellago\" dove fermano alcuni treni della linea Venezia-Trento."}
{"id": "34602", "revid": "1718925", "url": "https://it.wikipedia.org/wiki?curid=34602", "title": "Pontirolo Nuovo", "text": "Pontirolo Nuovo (\"Puntir\u00f6l\" in dialetto bergamasco, e semplicemente Pontirolo fino al 1863) \u00e8 un comune italiano di abitanti della provincia di Bergamo in Lombardia.\nSituato nella media pianura bergamasca, a circa 17 chilometri a sud-ovest dal capoluogo orobico, ha un'altitudine media di 155 m s.l.m.\nStoria.\nIl nome romano.\nIl nome Pontirolo deriva dal termine latino \"Pons Aureoli\", il Ponte di Aureolo.\nPer quanto negli annali si possano trovare prove dell'esistenza di un villaggio abitato gi\u00e0 in epoca alto-medievale Pontirolo Nuovo venne riconosciuto come comune soltanto nel 1570.\nL'aggettivo \"nuovo\" serviva ai tempi per distinguere il borgo da Pontirolo Vecchio, che ha ormai cambiato nome in Canonica d'Adda.\nIl fatto storico da cui ha tratto origine il nome di Pons Aureoli fu il seguente: nell'anno 268 d.C., nei pressi di questo ponte si scontrarono l'imperatore Gallieno e Manio (alcune fonti citano Mario) Acilio Aureolo, nominato comandante della cavalleria appunto da Gallieno e poi, a sua volta, proclamato imperatore dai propri soldati.\nGallieno riusc\u00ec nel tentativo di fermare il generale ribelle che dovette rifugiarsi a Milano. Nel corso dell'assedio che ne segu\u00ec, Gallieno venne ucciso in una congiura alla quale pare non fosse estraneo il suo successore Claudio II il Gotico. La resa al nuovo imperatore non salv\u00f2 la vita ad Aureolo che venne trucidato dalla guardia pretoriana di quest'ultimo apparentemente per vendicare il suo tradimento nei confronti di Gallieno.\nComunque siano andati i fatti storici, il ricordo della battaglia combattuta presso il suddetto ponte rimase tanto vivo che, da allora, quel luogo venne chiamato Ponte di Aureolo.\nLe fondazioni del \"castrum\" romano.\nMolti indizi inducono a pensare che Pontirolo Nuovo sia sorto sulle fondazioni di un \"castrum\" romano, pi\u00f9 propriamente un accampamento militare posto a difesa del ponte Aureolo; su una rupe che costituiva il \"terragium\", arroccato su un naturale elemento di difesa, che dominava la pianura antistante l'Adda.\nIl \"castrum\" militare romano era originariamente costituito da un lotto quadrangolare, suddiviso in 4 porzioni: al centro la piazza d'armi dove erano disposte le tende e successivamente le abitazioni dei militari o gli edifici di pubblica utilit\u00e0 e culto.\nI restanti settori erano uniformemente divisi in quadrati occupati da corti, i cui ingressi erano disposti sugli assi del tracciato viario.\nIl paese di Pontirolo Nuovo rispecchia, ancor oggi, questa conformazione: nel centro la piazza principale; le vie pi\u00f9 importanti sono quelle che formano la piazza stessa; le case coloniche tutte a cortile, aggregate tra loro secondo il tipico sistema delle corti romane, hanno portoni ed ingressi che concludono le vie del borgo.\nOsservando la mappa di Pontirolo possiamo notare come la dimensione delle carreggiate delle strade e la superficie dei lotti sia, per lo pi\u00f9, la medesima in tutto il centro storico.\n\u00c8 un'ulteriore conferma di come l'impianto del paese sia sorto da un'unica idea progettuale e che tale crescita e sviluppo, cos\u00ec controllati, non possono essere avvenuti in epoca medievale, dove l'uniformit\u00e0 dei tracciati e delle edificazioni era una casualit\u00e0 piuttosto che una regola costruttiva.\nL'insediamento militare, come prassi, fu poi trasformato in centro agricolo e mantenne le strutture gi\u00e0 edificate e la primitiva organizzazione urbana.\nL'espansione medioevale.\nPer quanto il ponte abbia dato nome al paese di Pontirolo (che \u00e8 bene ricordare coincide con il centro abitato di Canonica d'Adda), molto probabilmente fu anche la causa, se non della nascita, dell'espansione del villaggio chiamato in seguito Pontirolo Nuovo; la posizione strategica in cui questo passaggio obbligato era posto aveva sempre reso vulnerabile il paesello sulle rive dell'Adda ad attacchi e saccheggi a opera dei pi\u00f9 disparati eserciti; il pi\u00f9 famoso fu l'assedio e l'occupazione del borgo nel 1160 da parte dell'esercito comandato da Federico I detto \"il Barbarossa\".\nNel \"Codex diplomaticus civitatis et ecclesiae Bergomatis\" di Mario Lupo, scritto nel 1784, troviamo questo passaggio: \u00abQuindi [Federico Barbarossa] condusse l'esercito al di l\u00e0 del fiume Adda e non senza una cruenta battaglia occup\u00f2 Pontirolo e il ponte l\u00e0 costruito dai milanesi e la chiesa. Quindi part\u00ec con gli stessi cavalieri e fanti di Lodi alla volta del ponte che i milanesi avevano ricostruito con loro grandissime spese presso Pontirolo e, bruciandolo, devast\u00f2 il paese e distrusse anche lo stesso ponte\u00bb.\n\u00c8 perci\u00f2 verosimile che in alcuni di questi fatti il villaggio fosse cos\u00ec malconcio dalla furia e dalle depredazioni dei soldati, che gli abitanti, risoluti di togliersi ai pericoli di nuovi danni, si trasferissero a edificare o crescere l'attuale Pontirolo Nuovo, posto in un luogo pi\u00f9 sicuro e non molto lontano da Canonica.\nLa nascita del comune.\nTra il XIV ed il XV secolo il territorio fu interessato da numerosi scontri tra la Repubblica di Venezia e il Ducato di Milano, che aspiravano a ottenere il predominio sulla zona. La questione venne risolta con la costruzione del fosso bergamasco, canale artificiale che serviva a delimitare i possedimenti tra le due entit\u00e0 politiche.\nQuesto passava a nord di Pontirolo Nuovo, delimitandone il territorio amministrativo e includendolo di fatto nell'area soggetta all'influenza milanese.\nNel XVI secolo si assistette a vari avvenimenti che caratterizzano la storia di Pontirolo. Uno di questi fu il passaggio della Lombardia agli spagnoli che, guidati da Carlo V, avevano sconfitto il re di Francia Francesco I.\nIntanto, dopo l'epidemia del 1360, la peste era tornata a falciare vittime nel biennio 1529-1530 e nel 1576-1577 (la cosiddetta peste di San Carlo Borromeo). Altro flagello, tipico di una zona di frontiera, era quello del banditismo, che continuer\u00e0 a farsi sentire anche nel secolo successivo.\nAgli inizi del Cinquecento Pontirolo Nuovo venne interessato sia pur direttamente da un processo per stregoneria che vedeva coinvolta una certa Caterina de Cerbalii, unica imputata di cinque presunte streghe che venne assolta dopo soli quindici giorni di detenzione, a differenza delle altre quattro donne che vennero condannate al rogo e arse pubblicamente sulla riva dell'Adda.\nIl 16 settembre 1566 la chiesa parrocchiale di Pontirolo Nuovo ricevette la visita pastorale di Carlo Borromeo, arcivescovo di Milano. Dagli atti di tale visita si pu\u00f2 ricavare il numero di persone che vivevano nel centro abitato in quel periodo: all'incirca 150 persone, suddivise in 30 famiglie principali (la media di abitanti per famiglia in quel periodo era infatti di 5 persone).\nIl 28 agosto 1570 nacque ufficialmente il comune di Pontirolo Nuovo in seguito a una divisione dei territori e dei carichi fiscali tra i Canonica e appunto del neonato Pontirolo Nuovo.\nQuesta prima divisione non fu per\u00f2 ritenuta equa dagli \"uomini di Pontirolo\" e venne perci\u00f2 rifatta il 31 agosto 1579, con soddisfazione di entrambe le parti in causa. I beni di Pontirolo, comprensivi di quelli della chiesa (che rappresentavano il 75% del totale) ammontavano a 5563 pertiche di terreni di diversa qualit\u00e0. Naturalmente vennero ripartite anche le varie tasse che andavano dalla tassa sul sale a quella sui cavalli e a quella sull'imbottato (del vino).\n\u00c8 in questo periodo (pi\u00f9 precisamente in seguito al Concilio di Trento) che il parroco di Pontirolo cominci\u00f2 a tenere i cosiddetti registri delle anime, cio\u00e8 dei battesimi, dei matrimoni e delle estreme unzioni, fonte ricchissima per chiunque volesse ricostruire la storia demografica della comunit\u00e0 di Pontirolo. Questi libri esistenti tutt'oggi vengono conservati nella casa parrocchiale.\nIl Seicento.\nNel Seicento il dominio spagnolo sulla Lombardia si era ormai consolidato producendo gli effetti negativi che sono stati ben descritti nei \"Promessi Sposi\".\nGli anni 1627, 1628, 1629 furono funestati dalla carestia a cui segui la nefasta epidemia di peste che impervers\u00f2 fino alla fine del 1630.\nCuriosamente il nome di Pontirolo Nuovo non viene citato negli elenchi dei paesi colpiti dal flagello, mentre vi compaiono Cassano, Trezzo e Vaprio.\nAnche per il seicento non mancano notizie interessanti su Pontirolo Nuovo: dai documenti scritti in seguito alla visita pastorale del cardinale Federico Borromeo risulta che gli abitanti del paese fossero aumentati dal secolo precedente, raggiungendo le 467 anime (in questo conteggio non vengono considerati i bambini con meno di due anni, data l'elevata mortalit\u00e0 infantile di quei tempi).\nNel periodo della peste la popolazione pontirolese non sub\u00ec quella flessione tipica dei luoghi pi\u00f9 colpiti ma si mantenne all'incirca costante. Negli ultimi anni del secolo viceversa si assistette ad un consistente aumento del numero degli abitanti che raggiunse le 600 unit\u00e0.\nLe condizione sociali erano tipiche del periodo: l'agricoltura risultava sicuramente l'attivit\u00e0 economica di gran lunga prevalente; i lavoratori della terra erano soprattutto mezzadri, livellari (piccoli affittuari) ed enfiteuti (affittuari perpetui).\nDa un documento conservato presso l'archivio parrocchiale si ricavano alcune interessanti informazioni sulle condizioni abitative dei contadini e sui tipi di terreni del comune agli inizi del Seicento.\nUna casa tipica del tempo veniva cos\u00ec descritta: \u00abUna stanza, nella quale vi sono una cucina, una canipa, due camere con un granaio sopra, una stalla con portichetto, la corticella circondata di mura, un'aia et un horto\u00bb (un'abitazione nella quale vi sono una cucina, un ripostiglio per la canapa, due camere con un granaio sopra, una stalla con un piccolo portico, il cortiletto circondato da un muro, un'aia e un orto).\nI tipi di terreno ricorrenti nell'elenco delle varie pezze di terra erano i seguenti: \"arrativa\" (aratoria), \"vidata\" (con filari di viti), \"laborativa\" (coltivata) e \"boschiva\".\nGeografia antropica.\nIl territorio comunale non comprende frazioni, tuttavia sono presenti diverse localit\u00e0 e molte cascine.\nEcco le 2 localit\u00e0 che fanno parte del comune :\nSport.\nCalcio.\nLa principale squadra di calcio della citt\u00e0 \u00e8 \"S.C. Pontirolese 1966 A.S.D.\" che milita nel girone C lombardo di Promozione. I colori sociali sono: amaranto e bianco. \u00c8 nato nel 1966. Attualmente \u00e8 chiamata Accademia Gera D'adda"}
{"id": "34608", "revid": "1372005", "url": "https://it.wikipedia.org/wiki?curid=34608", "title": "Noventa di Piave", "text": "Noventa di Piave (\"Noventa de Piave\" in veneto) \u00e8 un comune italiano di abitanti della citt\u00e0 metropolitana di Venezia in Veneto.\n\u00c8 noto ai pi\u00f9 per ospitare nella chiesa parrocchiale uno dei pi\u00f9 bei pulpiti progettati e fabbricati dall'intagliatore di Treviolo Cesare Zonca, che ancora oggi attira moltissimi turisti appassionati e rappresenta un volano importante per l'economia del Paese.\nStoria.\nL'et\u00e0 antica.\nDiversi reperti archeologici attestano la frequentazione abitativa di Noventa fin dal I secolo a.C. Il territorio, infatti, rientrava all'epoca nell'agro meridionale centuriato di Opitergium (Oderzo).\nIl medioevo.\nDopo le devastazioni del periodo altomedievale, intorno al X secolo si costitu\u00ec un nuovo insediamento, anche grazie all'ottenimento da parte dei Veneziani dell'autorizzazione di Ottone III (996) a realizzare un porto e un mercato lungo la sponda del Piave nel punto terminale del corso navigabile del fiume.\nNel 1090 l'imperatore Enrico IV concesse in feudo la pieve e parte del territorio di Noventa alla famiglia Strasso, mentre la sovranit\u00e0 temporale apparteneva al Patriarcato di Aquileia. Dominio degli Ezzelini a partire dal 1177, con la violenta estinzione del casato (1260) la giurisdizione su Noventa pass\u00f2 al comune di Treviso. Successivamente Noventa divenne teatro di continue guerre di cui furono protagonisti gli Scaligeri, i Da Camino e i Carraresi, interessati a includere Treviso nei loro possedimenti.\nLa Repubblica di Venezia.\nNel XIV secolo, in seguito al definitivo passaggio della Marca Trevigiana sotto la Serenissima Repubblica di Venezia, il territorio di Noventa fu incluso nella Podestaria di Oderzo e suddiviso in sette colmelli: Chiesa, Guaiane, Gonfo, Lampol, Sabbionera, Romanziol, Tessere di Grassaga.\nIl dominio della Repubblica di Venezia assicur\u00f2 quattrocento anni di pace, durante i quali Noventa divenne il centro pi\u00f9 attivo e popolato della zona. Lo sviluppo si bas\u00f2 principalmente sull'attivit\u00e0 del porto fluviale, ma anche sul commercio di cavalli, attivit\u00e0 che and\u00f2 sempre pi\u00f9 a caratterizzare l'economia noventana. Animali pregiati erano acquistati nei paesi dell'Europa dell'Est, specialmente in Ungheria, per essere successivamente venduti nei principali mercati italiani.\nIl periodo fu contrassegnato da il ripetersi di alluvioni, carestie ed epidemie, talvolta con un tasso di mortalit\u00e0 superiore al cinquanta per cento della popolazione (come nel caso della peste del 1630-1631). Ci\u00f2 nonostante con il consolidarsi del controllo della zona da parte dei Veneziani, si verific\u00f2 uno sensibile sviluppo socio-economico. Infatti, a partire dalla fine del Cinquecento, furono costruite diverse dimore patrizie: le ville dei Memo, degli Erizzo, dei Molin, degli Zen, dei Da Mosto. Molte di questi complessi erano arricchiti dalle opere dei pi\u00f9 celebri artisti dell'epoca, come villa Da Mula a Romanziol, progettata da Jacopo Sansovino e affrescata, secondo una recente attribuzione, da Benedetto Caliari, fratello di Paolo Veronese.\nDa Napoleone all'Unit\u00e0 d'Italia.\nCon la caduta della Repubblica di Venezia, cominci\u00f2 anche il lento declino di Noventa. Dopo un primo alternarsi di governi francesi e austriaci, Noventa fu soggetta dal 1806 al 1814 al Regno d'Italia napoleonico e poi, dalla caduta del Bonaparte fino al 1866, al Regno Lombardo-Veneto. Sotto i Francesi fu elevata a Comune, ma perse il ruolo di centro principale della zona a vantaggio di San Don\u00e0, che divenne sede di Distretto. Agli Austriaci si deve l'importante opera di rafforzamento e di innalzamento delle arginature del Piave. Con la nascita del Lombardo-Veneto, Noventa divenne il settimo Comune della Provincia di Venezia, sotto il Distretto di San Don\u00e0. Essendo un Comune di IV classe venne affidato a due Consigli: un Convocato Generale ed una Deputazione Comunale.\nIl 16 febbraio 1848 gli echi risorgimentali provenienti dai centri pi\u00f9 importanti del Paese arrivarono a Noventa, quando gli abitanti sfilarono lungo le strade cantando in dialetto veneto e gridando \u00ababbasso il sigaro\u00bb (una forma di protesta utilizzata a Milano nei mesi precedenti contro il pagamento dei dazi alle finanze austriache).\nIl 22 marzo del 1848 i cittadini di Noventa si unirono al Governo Provvisorio di Venezia guidato da Daniele Manin, instaurando una municipalit\u00e0 ed una Guardia Cittadina. L'autogoverno fu di breve durata, infatti, il 1\u00ba maggio dello stesso anno il 47\u00ba reggimento del barone Kang Babenburg rioccup\u00f2 il paese.\nDal 1866 a oggi.\nIl 18 luglio 1866 entrarono nel paese i Cavalleggeri Monferrato che decretarono la fine del dominio austriaco, confermata dal plebiscito del 22 ottobre con il quale Noventa entr\u00f2 a far parte del Regno d'Italia. Il primo sindaco fu Antonio Ca'Zorzi, eletto il 23 dicembre del 1866. L'anno successivo prese la denominazione attuale.\nVerso la fine del XIX secolo, la costruzione della ferrovia Venezia-San Don\u00e0-Portogruaro e l'imporsi del trasporto su strada, portarono alla decadenza del porto fluviale, che continu\u00f2 a essere utilizzato solo per l'attivit\u00e0 legata allo scavo e al trasporto della sabbia e della ghiaia.\nDurante la prima guerra mondiale si verific\u00f2 l'evento pi\u00f9 tragico della storia di Noventa. Nell'autunno del 1917, dopo la Battaglia di Caporetto il fronte si assest\u00f2 lungo il Piave. L'arrivo dell'esercito austro-ungarico fu preceduto dallo sfollamento della popolazione, dal trasferimento degli uffici comunali a Roma e dall'abbattimento del campanile della chiesa di San Mauro (per evitare il suo sfruttamento come torre di osservazione). Gli scontri lungo il Piave durarono un anno e portarono alla completa distruzione del paese e di gran parte del patrimonio artistico e architettonico del suo territorio. I danni furono cos\u00ec ingenti che l'autorit\u00e0 governativa ne sconsigli\u00f2 la ricostruzione, ma la volont\u00e0 degli abitanti prevalse e Noventa fu riedificata a partire dal 1919.\nSimboli.\nLo stemma comunale, concesso il 6 aprile 1987, \u00e8 cos\u00ec blasonato:\n\"scudo sannitico d'oro, al cavallo spaventato di nero, attraversante la fascia ondata d'azzurro; al cantone sinistro del capo del medesimo, caricato di sette palle d'argento, 2, 3, 2. Ornamenti esteriori da Comune.\"\nAppare chiaro il riferimento al commercio dei cavalli un tempo fiorente con la vicina Oderzo, richiama il Piave nella fascia ondulata e nelle sette palle i borghi o colmelli in cui, nel passato, si divideva il territorio comunale."}
{"id": "34609", "revid": "322321", "url": "https://it.wikipedia.org/wiki?curid=34609", "title": "Pianiga", "text": "Pianiga \u00e8 un comune italiano di abitanti della citt\u00e0 metropolitana di Venezia in Veneto.\nGeografia fisica.\nTerritorio.\nIl territorio di Pianiga \u00e8 inserito nel graticolato romano. Oltre al capoluogo ( abitanti), comprende le frazioni di Cazzago ( ab.), Mellaredo ( ab.) e Rivale ( ab.).\nStoria.\nPur essendo probabile la frequentazione del territorio in epoca preistorica, i primi insediamenti stabili nell'odierna Pianiga dovrebbero collocarsi al tempo dei Romani, che assoggettarono il territorio tra il III e il II secolo a.C. Sono ancora evidentissimi i segni della centuriazione (il cosiddetto graticolato romano) e lo stesso toponimo dovrebbe derivare da quello di un proprietario terriero, tale \"Pellius\" o \"Oppilius\"\nPianiga comincia a comparire nei documenti a partire dall'alto medioevo, quando divenne possedimento di enti ecclesiastici. Nella zona si estendevano fondi dell'abbazia di Sant'Ilario di Gambarare, del monastero di San Cipriano di Murano e dei monasteri padovani di Santo Stefano, della Misericordia e di Santa Maria Mater Domini. Ebbe numerosi terreni anche la chiesa di San Martino, attuale parrocchiale, di cui si hanno notizie a partire dalla met\u00e0 del XII secolo.\nDal punto di vista politico, Pianiga faceva parte del comune di Padova. Ne segu\u00ec le sorti quando, nel 1405, pass\u00f2 nell'orbita della Repubblica di Venezia che la inquadr\u00f2 nel vicariato di Mirano, a sua volta parte del territorio Padovano. A partire dal Cinquecento si ebbe un'evoluzione dell'economia, con il miglioramento delle tecniche di coltivazione, l'introduzione di nuove produzioni (come la tessitura della lana e la bachicoltura) e la realizzazione di opere di bonifica. Questi eventi destarono l'interesse degli aristocratici veneziani e padovani, che sostituirono gradualmente gli enti ecclesiastici nella propriet\u00e0 terriera.\nCon la caduta della Repubblica di Venezia, fu coinvolta nei turbolenti eventi che videro l'avvicendarsi dei domini francese e austriaco. Nel 1806, in epoca napoleonica, furono istituiti gli odierni comuni, ma i confini di Pianiga variarono molto negli anni e furono definitivamente sistemati solo dagli Austriaci (quando venne staccata Ball\u00f2 e aggiunta Mellaredo). Nel 1853 pass\u00f2 dalla provincia di Padova a quella di provincia di Venezia.\nL'8 luglio 2015 una violenta tromba d'aria, di grado EF4 della Scala Fujita, si \u00e8 abbattuta su Mira. Il fenomeno, durato quasi 10 minuti, ha coinvolto altres\u00ec i comuni di Dolo e Pianiga. Il tornado ha percorso 11.5 km e ha avuto una larghezza variabile dai 500 m al chilometro. Vi sono stati gravi danni materiali a case, automobili e infrastrutture nonch\u00e9 una vittima, 72 feriti e alcune centinaia di sfollati\nMonumenti e luoghi d'interesse.\nChiese parrocchiali.\nIl comune aggrega i territori di competenza di quattro storiche parrocchie della diocesi di Padova: Cazzago, Mellaredo, Pianiga, Rivale. I monumenti principali di queste comunit\u00e0 sono le chiese.\nPianiga.\nLa chiesa di Pianiga, dedicata a San Martino di Tours, \u00e8 uno degli edifici religiosi pi\u00f9 antichi di questa zona della citt\u00e0 metropolitana di Venezia, risalente al XIII secolo, esempio di architettura romanica con ravvisabili influssi gotici.\nCazzago.\nAnche la parrocchia di Cazzago \u00e8 consacrata a San Martino. L'edificio \u00e8 stato ristrutturato nel 2007 a cura degli architetti Cattaruzza e Millosevich. Presso la parrocchia \u00e8 conservato il quadro \"Madonna con Bambino tra gli ulivi\" del pittore Luigi Martignon.\nMellaredo.\nA Mellaredo sorge la chiesa parrocchiale di San Giovanni Battista. Essa fu riedificata dalle monache del convento di Santa Maria Misericordia di Padova nel 1713. Dopo che Napoleone soppresse il monastero le propriet\u00e0 (compresa la chiesa) divent\u00f2 statale e per questo motivo il campanile fu costruito tra il 1869-1871) dal nuovo Regno d'Italia. L'attuale chiesa fu ristrutturata negli anni cinquanta del Novecento.\nRivale.\nLa chiesa \u00e8 dedicata a San Nicola.\nSociet\u00e0.\nEvoluzione demografica.\nI cittadini stranieri residenti sono 888 al 1 gennaio 2021, ammontando al 7,2% della popolazione totale.\nSport.\nTeam automobilistico.\nIl Team Durango \u00e8 stata una squadra italiana con sede a Mellaredo. Ha partecipato ad alcune edizioni della 24 ore di Le Mans, Campionato mondiale sportprototipi, GP2 Series, GP2 Asia Series, Formula 3000, Formula Renault e Auto GP."}
{"id": "34610", "revid": "322321", "url": "https://it.wikipedia.org/wiki?curid=34610", "title": "Portogruaro", "text": "Portogruaro (\"P\u00f2rto\" in veneto; \"Portogruer\" in antico veneziano, \"Puart\" in friulano) \u00e8 un comune italiano di abitanti della citt\u00e0 metropolitana di Venezia in Veneto. La citt\u00e0 \u00e8 il centro di un comprensorio formato da 11 comuni, che assieme all'area del Sandonatese costituisce la cosiddetta Venezia Orientale.\nGli edifici della citt\u00e0 sono in tipico stile veneziano, oltre a essere presenti numerosi canali, ponti e portici che la fanno assomigliare a una Venezia dell'entroterra. A Portogruaro sono presenti i famosi molini sul Lemene, il municipio con i caratteristici merletti gotici e il terzo campanile pi\u00f9 pendente d'Italia.\nGeografia fisica.\nTerritorio.\nLa citt\u00e0 di Portogruaro si sviluppa lungo le sponde del Lemene, un piccolo fiume di sorgiva che, grazie alla sua navigabilit\u00e0, favor\u00ec l'insediamento urbano.\nIl comune \u00e8 collocato nel Veneto Orientale, anche se geograficamente (trovandosi ad est della Livenza) si troverebbe nel Friuli Occidentale. L'ambiente \u00e8 pianeggiante e caratterizzato dalla ricchezza d'acqua, grazie alle numerose sorgive che alimentano corsi d'acqua, i quali da Nord scorrono verso la costa adriatica. Prima delle bonifiche otto-novecentesche, la fascia costiera era costituita da aree lagunari, che dal mare risalivano verso l'entroterra per circa 15\u201320\u00a0km e collegavano ininterrottamente la laguna di Venezia con quella di Marano.\nPortogruaro si colloca, quindi, in un territorio di confine tra pianura e mare, tra Veneto e Friuli.\nClima.\nPortogruaro, secondo la classificazione dei climi di K\u00f6ppen, gode di un tipico clima temperato delle medie latitudini, piovoso o generalmente umido in tutte le stagioni e con estati molto calde.\nLe precipitazioni si concentrano nei periodi compresi tra marzo e maggio, con un leggero calo nei mesi estivi, e un riacutizzarsi nel periodo compreso tra ottobre e novembre inoltrato.\nImpianto urbanistico.\nLa citt\u00e0 ha una struttura a pettine con le due arterie principali che corrono parallele al corso del fiume. Delle mura rimangono solo tre delle cinque porte che permettevano l'accesso alla citt\u00e0: San Gottardo, Sant'Agnese e San Giovanni. \u00c8 perfettamente riconoscibile il fossato perimetrale, che ancora oggi circonda il centro storico.\nOrigini del nome.\nIl toponimo deriva da \"porto\", appellativo che risale a dopo il 1140, e \"Gruaro\", nome di un comune vicino che un tempo controllava la zona, infatti in origine Portogruaro era il porto fluviale di Gruaro per i commerci. \u00c8 attestato nell'anno 1184 come \"Plebem de Portogruari\" e nel 1191 come \"sub Portogruario\".\nStoria.\nMedioevo.\nIn epoca classica il territorio era attraversato da un'importante strada romana, la \"Via Annia\". Portogruaro, con ogni probabilit\u00e0, sorse sul sito di una villa rustica dipendente dalla vicina \"Iulia Concordia\". Il primo documento che menzioni il centro urbano \u00e8 un diploma di conferma dei diritti feudali all'abbazia di Sesto al Reghena sottoscritto dal re d'Italia Berengario del Friuli a Mantova il 21 marzo 888, quando si ricorda per la prima volta una \"curtis\" denominata \"de Villa,\" in possesso dell'abbazia di Santa Maria in Silvis, sita all'incrocio dei fiumi Reghena e Lemene. Nella prima met\u00e0 del X secolo la \"curtis de Villa\" fu devastata, come tutto il territorio diocesano, dalle invasioni ungariche (902 - 952). Probabilmente gi\u00e0 prima della met\u00e0 del X secolo gli imperatori germanici della dinastia ottoniana fecero ricostruire un castello fortificato, affidato al loro vassallo vescovo di Concordia, sul lembo di terra pi\u00f9 stretto e facilmente difendibile tra i fiumi Lemene e Versiola, area individuata in quella a sud dell'asse chiesa di S. Cristoforo / palazzo Venanzio, sino alla \"stretta\", oggi via Mazzini, probabilmente da identificare con l'antica \"fossa saonara\".\nIl 10 gennaio 1140, con una convenzione livellaria, il vescovo Gervino, concesse in livello a Giovanni Venerio, Arpone, Bertaldo, Berigoio, Enrico Mosca, Giovanni Salimbene e ad altri \"portolani\", \"terram unam\" a monte del fiume Lemene, nel territorio di Gruaro, al fine di costruirvi case, magazzini per i prodotti agricoli e un porto fluviale, oggi identificabile con la frazione di Portovecchio. In quel documento il primo abitato sviluppatosi intorno al nucleo del castello \u00e8 denominato \"Villanova\". La chiusura del vecchio porto fatto sorgere in quel di Gruaro e il suo trasferimento pi\u00f9 a valle nell'area suburbana di \"Portonovo\", denominazione duecentesca della parrocchia di San Cristoforo, sviluppo meridionale del primitivo castello, determin\u00f2 l'onomastica definitiva dell'insediamento. L'impianto urbanistico della citt\u00e0 \u00e8 a pettine, con due strade principali che si sviluppano parallelamente alle rive del Lemene: questa configurazione \u00e8 tipica degli insediamenti germanici coevi costruiti lungo il corso di fiumi navigabili. Pertanto si pu\u00f2 supporre che le influenze tedesche sul territorio siano state molto forti, come conseguenza della generale espansione degli interessi germanici nel nord Italia a partire dall'imperatore Ottone I. Un'ulteriore prova di queste influenze \u00e8 la provenienza d'oltralpe della maggior parte dei vescovi concordiesi e dei patriarchi di Aquileia fino al basso Medioevo. Bisogna inoltre rilevare che, esattamente come nel caso delle citt\u00e0 tedesche, Portogruaro amministrava uno spazio rurale ridotto e fondava la propria ricchezza soprattutto sul commercio.\nNel XII secolo, come dimostra la bolla di Urbano III, la citt\u00e0 di \"Portum de Gruario\", aveva una sua precisa connotazione economica e amministrativa; quest'ultima era esercitata dal vescovo Gionata.\nNel 1271, il 15 gennaio, circa centocinquanta uomini armati al soldo di Buonaccorsio Bardi, della famosa famiglia di banchieri fiorentini, tentarono di conquistare il Comune di Portogruaro. Il tentativo fall\u00ec, ma le conseguenze furono tragiche: molti documenti vennero distrutti nell'incendio del palazzo municipale.\nDieci anni dopo, a seguito delle guerre in Friuli, la citt\u00e0 fu occupata per 32 mesi dalle truppe di Francesco da Carrara. Questo episodio mise in evidenza la necessit\u00e0 di chiedere un'annessione alla Patria del Friuli. I portogruaresi chiesero ufficialmente di stabilirsi sotto il veneto vessillo. Il senato veneziano approv\u00f2 il 29 maggio 1420 il \"Privilegio di Portogruaro\" e da quel giorno i podest\u00e0 arrivavano da Venezia. Il primo fu Zaccaria Bembo.\nDal Rinascimento al Settecento - La Repubblica di Venezia.\nCon il governo della Serenissima Portogruaro ottenne una larga autonomia di tipo comunale e, oltre ai traffici dei prodotti delle campagne circostanti, i vantaggi commerciali concessi tra il Quattrocento ed il Cinquecento furono notevoli: monopolio del commercio del ferro diretto a Venezia, vendita del sale, controllo del transito delle merci verso i territori del Friuli e dell'Austria. Gli scambi con Venezia avvenivano su barca, lungo il corso del fiume Lemene e poi nella laguna veneta, invece verso la terraferma si sviluppava la rete stradale.\nGli scambi mercantili contribuirono a far diventare Portogruaro il centro pi\u00f9 importante dell'area e intorno al 1500 la citt\u00e0 conobbe un periodo di grande prosperit\u00e0. Il censimento del 1548 permette di stimare la popolazione di Portogruaro in 3700 abitanti, collocandola quindi fra le citt\u00e0 pi\u00f9 popolose della Patria del Friuli, escludendo Udine che deteneva il primato assoluto. Nel 1586 il vescovo di Concordia si trasfer\u00ec a Portogruaro, la quale pertanto ottenne il titolo di \"civitas\".\n\u00c8 datato 23 febbraio 1622 il primo documento che fa riferimento all'attivit\u00e0 teatrale a Portogruaro.\nSulla riva sinistra vennero realizzati numerosi fondaci, tra cui quello con annessa dogana posto immediatamente fuori dalla cinta muraria. Vennero inoltre avviati importanti interventi di \"renovatio urbis\", con la pavimentazione delle vie, la ricostruzione dei ponti del Rastrello e della Stretta, e la realizzazione da parte di Cima da Conegliano della pala d'altare del Duomo.\nSotto il governo della Serenissima Portogruaro faceva parte della Patria del Friuli, e amministrata dal rappresentante della Serenissima a Udine. Nel 1587 vengono ottenuti dei privilegi che consentono una maggiore libert\u00e0 giudiziaria dal luogotenente udinese, e nel 1616 Portogruaro ottenne lo scorporo dalla Patria del Friuli e la dipendenza diretta dalla Repubblica. Il XVII secolo segna per\u00f2 anche l'inizio del declino economico della citt\u00e0, come conseguenza della crisi economica di Venezia e della maggiore competitivit\u00e0 di altri territori di terraferma della Repubblica.\nNel 1789 viene costruito il Teatro Sociale, uno dei primi teatri all'italiana di tutto il Veneto.\nDal Risorgimento ad oggi.\nNel 1797, col Trattato di Campoformido, successivo alla Caduta della Repubblica di Venezia, Napoleone cede all'Austria il territorio della Repubblica, compresa Portogruaro, ma nel 1805 la citt\u00e0 fu annessa al Regno d'Italia dell'Impero Francese.\nIl 28 settembre 1810 con decreto napoleonico, Portogruaro viene aggregata al Dipartimento dell'Adriatico (Venezia). Le motivazioni che portarono i francesi a strappare questo territorio dal Dipartimento di Passariano, ovvero l'ente successore della Patria del Friuli, erano il rischio di rendere il Dipartimento Adriatico meno importante di quelli confinanti, in particolare del Dipartimento di Passariano (divenuto in seguito Provincia di Udine). Nel 1815 col Congresso di Vienna si sanc\u00ec l'appartenenza degli ex territori della Repubblica di Venezia all'Impero Asburgico. La nuova amministrazione austriaca trasform\u00f2 il Dipartimento di Passariano nella Provincia di Udine, alla quale restitu\u00ec solo Aquileia. Infatti, all'ex Dipartimento Adriatico, divenuto Provincia di Venezia, rimase il Mandamento di Portogruaro. La motivazione di tale decisione era simile a quella francese.\nIn questo periodo la citt\u00e0 di Portogruaro viene citata da Ippolito Nievo nella sua famosa opera \"Le confessioni di un italiano\", in cui descrive i cittadini portogruaresi in modo ironico per la loro voglia di assomigliare ai signori veneziani.\nNel 1838 nasce l'Istituto Filarmonico Santa Cecilia, esistente ancora al giorno d'oggi con il nome di Fondazione Musicale Santa Cecilia.\nNel 1840 Francesco Luigi Camuffo trasferisce da Chioggia la sede del pi\u00f9 antico cantiere navale del mondo, il cantiere navale Camuffo.\nLa dominazione austriaca dura fino al 1866, tranne la breve parentesi del 1848 quando anche in citt\u00e0, sulla scia dei moti rivoluzionari che percorrevano l'Europa negli anni della Restaurazione, si instaura per un breve periodo un regime repubblicano. Nel 1866, a seguito della pace di Vienna, Portogruaro col Veneto entra a far parte del Regno d'Italia, e continuer\u00e0 a gravitare in ambito veneziano.\nCome coronamento dell'intensa attivit\u00e0 teatrale presente nella citt\u00e0 fin dal 1600, un gruppo di cittadini benestanti finanzia la costruzione del Teatro Sociale, all'epoca Teatro Accademico.\nNel 1886, con il completamento del tratto ferroviario tra San Don\u00e0 e Portogruaro, la citt\u00e0 \u00e8 collegata a Venezia, e il 18 ottobre 1897 venne inaugurato anche il tratto che permette di raggiungere Trieste.\nNel 1900 un comitato locale, appoggiato dall'Associazione Agraria friulana, stanzi\u00f2 i fondi per la costruzione di una fabbrica di concimi chimici, la \"Perfosfati\". L'industria fu fondamentale per lo sviluppo economico del portogruarese, e continu\u00f2 a produrre fino alla fine del secolo. L'edificio storico, sorto nei pressi della stazione, \u00e8 un esempio delle prime costruzioni in cemento prefabbricato.\nNei primi del Novecento vengono creati i primi tavoli tecnici per l'organizzazione delle bonifiche, che saranno attuate negli anni a venire. Oltre alle opere di canalizzazione viene inaugurato l'acquedotto che fornisce tutta la citt\u00e0.\nNella Prima guerra mondiale dal 24 maggio 1915 era sede del I Gruppo fino a giugno.\nDal 1959 al 1991 \u00e8 stata la sede presso la caserma \"Luciano Capit\u00f2\" di unit\u00e0 e del quartier generale della 3\u00aa Brigata missili \"Aquileia\". Attualmente la caserma Capit\u00f2 ospita il 5\u00ba Reggimento artiglieria terrestre \"Superga\".\nNel 1974 Portogruaro perse il rango di citt\u00e0 episcopale a seguito della traslazione della residenza del vescovo di Concordia da Portogruaro a Pordenone.\nSimboli.\nLa descrizione ufficiale dello stemma \u00e8 la seguente:\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono , ovvero il 8,36% della popolazione. Di seguito sono riportati i gruppi pi\u00f9 consistenti:\nLingue e dialetti.\nIl dialetto di Portogruaro \u00e8 di tipo veneto (gruppo settentrionale), fortemente influenzato ancora oggi dal friulano, infatti alcuni elementi lessicali testimoniano come in citt\u00e0 fosse un tempo parlata la lingua friulana. Quest'ultima sopravvive ancora nelle frazioni in particolare a Portovecchio e Lugugnana.\nIstituzioni.\nNella cittadina \u00e8 presente un ospedale. Inoltre, si trova il Commissariato di Pubblica Sicurezza, i Carabinieri, la Guardia di Finanza, i Vigili del Fuoco e inoltre \u00e8 presente una caserma militare.\nEconomia.\nAgricoltura.\nNelle frazioni di Lison (che d\u00e0 il nome al vino) e Pradipozzo vengono prodotti vini DOC esportati in tutto il mondo tra cui:\nUn'importante iniziativa turistica legata alla produzione di vini DOC nella Venezia Orientale \u00e8 la Strada dei Vini DOC, un percorso turistico che attraversa le zone di produzione dei vini ed \u00e8 ricca di percorsi legati alle tematiche enogastronomiche, naturalistiche e storiche del luogo.\nIndustria.\nNel territorio di Portogruaro non vi sono molte grandi industrie, le quali sono esclusivamente concentrate nella periferia nord della citt\u00e0, nei pressi del casello autostradale al confine con il comune di Gruaro.\nL'industria pi\u00f9 grande che ha mai prodotto nel territorio portogruarese \u00e8 sicuramente la Perfosfati, il cui immenso capannone, situato nei pressi della stazione, \u00e8 in corso di recupero da parte dell'ente comunale.\nDal 1840 ha sede a Portogruaro il Cantiere navale Camuffo, pi\u00f9 antico cantiere navale al mondo.\nServizi.\nPortogruaro \u00e8 sede dell'Ospedale San Tommaso dei Battuti che gestisce tutta l'area dell'ex Mandamento di Portogruaro, appartenente all'ULSS 4 del Veneto Orientale; degno di nota \u00e8 il reparto di Ortopedia che primeggia per la cura delle patologie dell'anca. Inoltre il nosocomio gestisce un Centro per la cura dei disturbi alimentari di livello nazionale ed \u00e8 il punto di riferimento per il Pronto Soccorso di Bibione, aperto durante la stagione turistica.\nTurismo.\nLa frequentazione turistica di Portogruaro \u00e8 legata alle localit\u00e0 balneari di Caorle e Bibione. Portogruaro \u00e8 infatti una meta obbligata per raggiungere il mare e attira, soprattutto nelle giornate di mercato, molti turisti provenienti dalle spiagge. Oltre alle bellezze architettoniche \u00e8 di forte richiamo anche il Festival della Musica.\nInfrastrutture e trasporti.\nStrade.\nStrade regionali e provinciali.\nPortogruaro \u00e8 comodamente raggiungibile percorrendo diverse strade provinciali che la collegano alle citt\u00e0 della costa.\nFerrovie.\nPortogruaro \u00e8 un importante snodo ferroviario ed \u00e8 attraversata dalle linee ferroviarie Portogruaro-Casarsa, Portogruaro-Treviso e Venezia-Trieste.\nSul territorio comunale, lungo la linea Venezia-Trieste, \u00e8 presente anche la Stazione di Lison, che serve l'omonima frazione.\nMobilit\u00e0 urbana.\nIl servizio locale di trasporto pubblico \u00e8 gestito dall'azienda di trasporto su gomma ATVO, che opera collegamenti in concessione per la citt\u00e0 metropolitana di Venezia nel Veneto Orientale.\nLa citt\u00e0 \u00e8 inoltre servita da numerose compagnie di trasporto: Atap Pordenone (opera i collegamenti per Pordenone e San Vito al Tagliamento). SAF (linee extraurbane per Udine, Latisana e Lignano) \nMOM (linee per Treviso, Oderzo, Motta di Livenza.) La stazione degli autobus si trova di fronte alla stazione dei treni.\nSport.\nCalcio.\nLa citt\u00e0 \u00e8 sede del Portogruaro Calcio Associazione Sportiva Dilettantistica, societ\u00e0 calcistica rifondata nel 2013, erede del Portogruaro fondato nel 1919 e fuso poi nel 1990 con il Summaga. Il 9 maggio 2010 la societ\u00e0 ha conseguito una storica promozione in Serie B. Tuttavia la squadra ha militato in serie B solamente per la stagione 2010/2011, infatti \u00e8 stata retrocessa l'anno stesso e disputa la stagione 2011/2012 in Lega Pro. Il Portogruaro gioca nello Stadio Piergiovanni Mecchia ampliato nel 2010 in occasione della promozione in serie B. Nel Portogruaro ha inoltre giocato per i primi anni della sua carriera il celebre portiere del Milan: Lorenzo Buffon.\nDopo la rifondazione della societ\u00e0 \u00e8 nato un progetto che ha unito le principali squadre giovanili del territorio: l'Aurora San Nicol\u00f2, il Summaga, la Giussaghese e il Villanova (Frazione di Fossalta di Portogruaro).\nA Portogruaro si trova anche una delle sedi dell'Associazione Italiana Arbitri che serve la zona \"Basso Piave\" che comprende i mandamenti di Portogruaro e San Don\u00e0.\nCiclismo.\nPortogruaro \u00e8 la citt\u00e0 natale di Roberto Amadio e di Pier Giovanni Mecchia. All'interno dello stadio comunale intitolato a quest'ultimo \u00e8 presente uno dei pochissimi velodromi italiani realizzati in cemento.\nPattinaggio a rotelle.\nIl gruppo Division di Portogruaro \u00e8 stato campione regionale, nazionale, europeo e sei volte campione del mondo: nel 2009, 2013, 2014, 2015, 2016 e 2017.\nPallavolo.\nNel campionato 2017/2018 la squadra maschile della Pallavolo Portogruaro \u00e8 stata promossa in serie B, mentre la squadra femminile milita in serie C.\nBasket.\nPortogruaro \u00e8 sede della Pallacanestro Portogruaro, la prima squadra, dopo aver militato negli anni scorsi in C regionale, compete ora nel campionato di Serie D.\nNuoto.\nPortogruaro possiede un'importante piscina, punto di riferimento della Venezia Orientale. Questo impianto \u00e8 il luogo di allenamento del Centro Nuoto Portogruaro e della U.S.D. Hydros, societ\u00e0 formata dall'unione, a partire dalla categoria ragazzi, delle squadre agonistiche di Portogruaro, Treviso, Oderzo e Castelfranco Veneto.\nCanoa-Kayak.\nPortogruaro \u00e8 sede del rinomato Canoa Club Delfino, punto di riferimento kayakistico della Venezia Orientale. Il club promuove la pratica delle varie discipline a bordo di kayak di tutte le tipologie sia su acque bianche che mare e costituisce il continuum con le tradizioni nautiche della citt\u00e0, beneficiando del cospicuo reticolo acqueo che caratterizza il territorio.\nBibliografia.\n. Linneo Lavaroni. Viaggio nel Friuli storico. Il Mandamento di Portogruaro. Edizioni del MF.1970."}
{"id": "34611", "revid": "1702319", "url": "https://it.wikipedia.org/wiki?curid=34611", "title": "Pramaggiore", "text": "Pramaggiore (\"Pramajor\" in veneto, \"Pramai\u00f4r\" in friulano occidentale) \u00e8 un comune italiano di abitanti della citt\u00e0 metropolitana di Venezia in Veneto.\nStoria.\nLe testimonianze storiche pi\u00f9 antiche sono dei reperti litici e ceramici risalenti al 1600-1300 a.C., tuttavia il primo cenno riguardante Pramaggiore \u00e8 del 1225, quando rappresentava un centro abitato compreso nello Stato patriarcale di Aquileia.\nAll'epoca il territorio della \"villa\" di Pramaggiore non corrispondeva all'attuale comune, poich\u00e9 le frazioni di Salvarolo e Blessaglia costituivano ciascuna una comunit\u00e0 a s\u00e9 stante. Esse hanno una storia pi\u00f9 antica del capoluogo: lo sviluppo di Salvarolo \u00e8 legato a un castello eretto dall'omonima famiglia di feudatari alla fine del X secolo, mentre Blessaglia \u00e8 citata gi\u00e0 nel IX secolo.\nPassato il Friuli alla Serenissima (1420), si ebbe un ridimensionamento del potere feudale; in questa occasione, i Salvarolo cedettero il castello agli Altan che gli diedero nuovo lustro, per poi abbandonarlo di nuovo (oggi \u00e8 definitivamente scomparso).\nNel 1806, durante il Regno d'Italia di Napoleone, fu istituito l'odierno comune di Pramaggiore. Il passaggio dalla provincia del Friuli a quella di Venezia avvenne nel 1838 sotto gli Austriaci.\nNel corso della seconda guerra mondiale nel territorio comunale, nella frazione di Blessaglia, fu perpetrata una rappresaglia da parte di un reparto delle SS che port\u00f2 all'impiccagione di 8 partigiani della Brigata Ippolito Nievo B.\nSimboli.\nLo stemma del Comune \u00e8 stato concesso con il decreto del Presidente della Repubblica del 4 febbraio 1955 e trascritto nel registro araldico dell'Archivio Centrale dello Stato il 30 luglio 1955.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono 604, ovvero il 13,0% della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nFerrovie.\nAll'estremit\u00e0 meridionale del territorio comunale, nei pressi della frazione Belfiore, transita la ferrovia Treviso-Portogruaro e fino al 1966 vi era attiva una fermata denominata \"Pramaggiore\".\nAmministrazione.\nAltre informazioni amministrative.\nIl 26 e 27 marzo 2006, contemporaneamente ai comuni limitrofi di Teglio Veneto, Gruaro e Cinto Caomaggiore si \u00e8 tenuto un referendum per chiedere alla popolazione di far parte integrante della regione Friuli Venezia Giulia. Il risultato non \u00e8 stato validato a causa del mancato raggiungimento del quorum richiesto dal referendum, complice, secondo alcuni, il mancato avviso dei cittadini iscritti all'AIRE"}
{"id": "34612", "revid": "1543377", "url": "https://it.wikipedia.org/wiki?curid=34612", "title": "Quarto d'Altino", "text": "Quarto d'Altino (: ; \"San Mic\u00e8l del Quarto\" o \"Quarto d'Altin\" in veneto, : ) \u00e8 un comune italiano di abitanti della citt\u00e0 metropolitana di Venezia in Veneto.\nIn base alla legge regionale n. 36 del 12 agosto 1993 il suo territorio rientra nell'area metropolitana di Venezia.\nGeografia fisica.\nIl territorio \u00e8 attraversato dal tratto finale del fiume Sile che si biforca in corrispondenza della frazione di Portegrandi: un cortissimo ramo, che segue il corso originale, \u00e8 collegato alla laguna veneta per mezzo di una chiusa (\u00e8 il canale Silone) mentre il ramo principale prosegue per Jesolo lungo il canale scavato all'epoca della Serenissima (il cosiddetto Taglio del Sile). Questa zona, affacciata alla laguna e un tempo prevalentemente paludosa, \u00e8 stata bonificata a partire dal XV secolo, anche se le opere pi\u00f9 radicali si sono avute tra il XIX e il XX secolo.\nDa ricordare che il 70% della superficie comunale \u00e8 sottoposta a vincolo, quindi lo sviluppo urbanistico \u00e8 estremamente controllato. Questo per la presenza di alcuni siti di interesse ambientale, paesaggistico e storico: la zona archeologica di Altino, il Parco naturale regionale del Fiume Sile, l'oasi naturalistica di Trepalade e la Laguna Veneta.\nStoria.\nLa storia del comune \u00e8 indissolubilmente legata alla citt\u00e0 di Altino, antico insediamento paleoveneto e poi \"municipium\" romano. In epoca romana il territorio di Quarto Altino era attraversato da un'importante strada romana, la \"via Gallica\". Quarto Altino, in particolare, distava quattro miglia da Altino, da cui il nome in latino del centro abitato (\"Ad Quartum\"), che esisteva gi\u00e0 in questa epoca storica.\nNotevole porto commerciale sulle rive della laguna, Altino decadde in seguito alle distruzioni dei barbari e al mutare delle condizioni ambientali, che determinarono l'impaludamento della zona. La popolazione si trasfer\u00ec nell'estuario fondando un primo embrione della futura Venezia e altri importanti insediamenti come Torcello, Murano, Burano. Ci\u00f2 che restava di Altino serv\u00ec come \"cava\" da cui attingere materiali di recupero, resti delle antiche vestigia.\nNel frattempo, forse in epoca longobarda, si era sviluppata all'estremit\u00e0 occidentale del territorio una piccola borgata attorno ad una cappella intitolata a San Michele Arcangelo; la dicitura \"del Quarto\" fu aggiunta in quanto il paese distava quattro miglia romane dall'antica Altino. Il villaggio dipendeva dalla diocesi di Torcello sin dal 1177.\nLa zona orientale del territorio rimase impaludata sino al XV secolo, quando la Serenissima cominci\u00f2 l'imponente opera di bonifica e ripopolamento, che si \u00e8 protratta sino all'inizio del Novecento. La caduta di Venezia (1797) vide l'istituzione dei comuni di San Michele del Quarto e di Trepalade (quest'ultimo assorbito dal primo con l'istituzione del regno Lombardo-Veneto).\nTra l'Otto e il Novecento il centro vitale del comune si spost\u00f2 pi\u00f9 ad est, dove si trova tuttora. Questa zona era gi\u00e0 molto popolata grazie alle bonifiche, ma lo sviluppo urbano fu favorito anche dal passaggio della ferrovia Venezia-Trieste e dalla costruzione del ponte sul Sile. Anche la parrocchiale fu riedificata in questa zona. L'antica borgata di San Michele, ormai localit\u00e0 marginale, ricevette l'appellativo \"Vecchio\" per distinguerla dal nuovo abitato.\nMonumenti e luoghi d'interesse.\nArea archeologica e Museo archeologico nazionale.\nIl Museo archeologico nazionale di Altino fu istituito nel 1960. L'edificio fu progettato dall'architetto Ferdinando Forlati assieme all'attigua chiesa e al portico. Numerosi i reperti conservati, provenienti specialmente dalla necropoli. Fuori dal Museo vi \u00e8 l'area degli scavi, aperta al pubblico, dove si possono ammirare i resti di strade ed edifici.\nQuarto d'Altino \u00e8 un patrimonio archeologico, culturale e naturalistico, inserito nel SITO UNESCO \u201cVenezia e la sua laguna\u201d istituito nel 1987.\nSociet\u00e0.\nEtnie e minoranze straniere.\nAl 31 dicembre 2018 gli stranieri residenti nel comune sono 923, ovvero il 11,3% della popolazione. Di seguito sono riportati i gruppi pi\u00f9 consistenti:\nGeografia antropica.\nFrazioni.\nSono ufficialmente riconosciuti dallo statuto comunale come frazioni gli insediamenti di Altino e Portegrandi. Sono ufficialmente riconosciute come localit\u00e0:\nEconomia.\nL'agricoltura svolge un ruolo primario, specie dopo le ampie bonifiche. Attivit\u00e0 artigianali, piccola e media industria sono pure molto fiorenti.\nInfrastrutture e trasporti.\nStrade.\nQuarto d'Altino \u00e8 dotata di uno svincolo autostradale posto all'estremit\u00e0 est dell'autostrada A57-Tangenziale di Mestre, che permette quindi anche un rapido accesso all'autostrada A4-Passante di Mestre e all'autostrada A27 attraverso i raccordi (a 600 metri per l'A4 e a per l'A27).\nPer quanto riguarda le altre arterie stradali, la principale \u00e8 la SS 14 \"della Venezia Giulia\" (via Trieste) che transita per Altino e Portegrandi. Vanno inoltre menzionate la SP 40 \"Favaro-Quarto d'Altino\" (viali della Resistenza-Kennedy), la SP 41 \"Casale sul Sile-Portegrandi\" (vie Roma-Marconi-Trieste), la SP 43 \"Portegrandi-Caposile-Jesolo\" (via Trezze).\nFerrovie.\nIl comune \u00e8 provvisto di una stazione ferroviaria sulla linea Venezia-Trieste con corse ogni mezz'ora circa in entrambe le direzioni. Vi fermano tutti i treni Regionali e Regionali Veloci.\nAutolinee extraurbane.\nVi sono fermate dei mezzi ACTV sulla linea Casale sul Sile-Quarto d'Altino-Marcon-Mogliano-Mestre e dei mezzi de La Marca per Treviso e Jesolo, con corse frequenti specie verso Treviso.\nAmministrazione.\nGemellaggi.\n\u00c8 in corso un rapporto di fattiva collaborazione con il comune di Cesiomaggiore.\nAltre informazioni amministrative.\nFino al 1946 il comune (e il capoluogo) era denominato \"San Michele del Quarto\". Tracce dell'antico toponimo sono rimaste nella localit\u00e0 San Michele Vecchio, nell'antica \"cartellonistica\" (in particolare una scritta apposta su una casa cantoniera) e dalla dicitura dialettale \"San Micel\", usata ancora da qualche anziano."}
{"id": "34614", "revid": "322321", "url": "https://it.wikipedia.org/wiki?curid=34614", "title": "Pradalunga", "text": "Pradalunga (\"Pradal\u00f3nga\" o \"Pr\u00e9dal\u00f3nga\" in dialetto bergamasco) \u00e8 un comune italiano di abitanti della provincia di Bergamo in Lombardia.\nDista circa 12 chilometri a est dal capoluogo orobico e fa parte della Comunit\u00e0 montana della Valle Seriana. Si trova sulla sinistra orografica del fiume Serio.\nIl territorio.\nPaese adagiato ai piedi del monte Misma, una delle prime propaggini delle Prealpi Orobie, si estende longitudinalmente seguendo l'andamento della valle in cui \u00e8 inserito, formando oramai un unico nucleo abitativo con la frazione Cornale, posta a sud del capoluogo.\nIl contesto \u00e8 caratterizzato dalla presenza di grandi quantit\u00e0 di itinerari naturalistici, che vanno dalle passeggiate nelle aree adiacenti al fiume Serio, dove recenti interventi hanno permesso la costruzione di una pista ciclopedonale che ha rivalorizzato aree negli ultimi anni soggette a degrado, tanto che ora vi stazionano stabilmente colonie di varie specie di animali (tra tutti gabbiani ed aironi cenerini), che sembravano scomparse dalla zona.\nQuesta zona \u00e8 stata inclusa in un Parco locale di interesse sovracomunale denominato NaturalSerio, che comprende tutta la sponda orografica del fiume appartenente al comune di Pradalunga, estendendosi poi sul versante opposto fino al comune di Ranica.\nAnche i boschi che sovrastano l'abitato caratterizzano notevolmente il paesaggio e la vita della comunit\u00e0 stessa, attenta a conservarne il patrimonio naturalistico. I luoghi di maggior richiamo in questo ambito sono lo stesso monte Misma, il colle della Forcella e l'annessa valle detta Sbardellata, la Furca e la localit\u00e0 Spersiglio, dove \u00e8 presente una caratteristica fattoria, da cui si pu\u00f2 accedere alle distese erbose di Pradale, prati che formano una grande terrazza naturale che sovrasta la zona collinare di Scanzorosciate, e che permette una visuale mozzafiato sia sulla valle che sulla pianura, nonostante la ridotta altitudine.\nMonumenti e luoghi d'interesse.\nNel paese esistono luoghi di particolare richiamo sia in ambito religioso che storico, importanti sia per gli abitanti che per i cosiddetti \"forestieri\".\nIl sito di maggior interesse \u00e8 il santuario della Madonna della Neve (perch\u00e9 inaugurata il 5 agosto del 1640, giorno dedicato alla Madonna della Neve), detto anche santuario della Forcella per via dell'omonimo colle su cui \u00e8 posto, ad un'altezza di 630 metri s.l.m.. Edificato in posizione panoramica, sulla strada che congiungeva Pradalunga con le cave di estrazione delle coti, nel corso del XVII secolo quando, in seguito alla grande epidemia di peste di manzoniana memoria, la popolazione volle ringraziare la Madonna, dopo essersi a lei rivolti durante la pestilenza.\nAmpliato all'inizio del XX secolo su progetto di Elia Fornoni, all'interno conserva un dipinto di autore ignoto della Madonna Addolorata inizialmente collocato in una cappella eretta dove ora si trova la chiesa.\nSempre nel capoluogo si trova anche la chiesa parrocchiale, dedicata ai santi Cristoforo e Vincenzo, edificata nel 1740 su progetto di Giovan Battista Caniana. Al suo interno troviamo opere di Giovan Battista Moroni, di Gian Paolo Lolmo, di Ponziano Loverini e di Emilio Nembrini. Sono presenti anche due angeli in legno di scuola fantoniana e i due altari laterali in marmo.\nSempre in ambito religioso, nella frazione Cornale si trovano sia la chiesa dei Santi Fermo e Rustico (nota ai pi\u00f9 come \"chiesa vecchia\") e la parrocchiale dedicata a santa Lucia.\nQuest'ultima venne costruita nella seconda met\u00e0 del XX secolo e conserva colonne in marmo, sculture di Ernesto Coter e alcuni dipinti di Enea Salmeggia.\nMolto caratteristico \u00e8 il centro storico del borgo, costituito da vie strette ed edifici in muratura e ciottoli di fiume, ravvicinati tra loro tanto da costituire piccole corti in perfetto stile rustico.\nDi notevole importanza sono inoltre le cave di pietre coti. Utilizzate per l'affilatura degli utensili da taglio, spade e lame, hanno rappresentato da sempre la principale fonte di sussistenza della popolazione. In tal senso si tramanda che le cave fossero gi\u00e0 utilizzate in epoca romana, permettendo la formazione di primordiali nuclei abitativi. Specialmente nella cosiddetta \"valle dei prigionieri\" (nei pressi del santuario della Forcella) venivano inviati appunto dei prigionieri addetti all'estrazione ed alla lavorazione delle suddette pietre.\nIn tal senso sono tuttora ben visibili grandi ammassi di pietre che altro non sono che gli scarti delle lavorazioni stesse accumulate nel corso dei secoli. Questo materiale, venne esportato e conosciuto in tutto il mondo, tanto da far guadagnare agli abitanti del paese il soprannome di \"coderocc\", ovvero i cavatori di pietre.\nLa tradizione minatoria nei secoli si \u00e8 consolidata, rimanendo intatta fino all'immediato dopoguerra, quando l'utilizzo delle pietre coti and\u00f2 sempre pi\u00f9 diminuendo. E anche Pradalunga, che fino ad allora si era ritagliata uno spazio rilevante nel commercio di quel materiale, ridimension\u00f2 sempre pi\u00f9 le proprie attivit\u00e0, fino a farle sparire sul finire del XX secolo. Di questo passato restano le abitudini degli anziani e le tradizioni legate a santa Barbara, patrona dei minatori, in occasione della cui ricorrenza si svolgeva una grande festa. \u00c8 inoltre presente un piccolo museo delle pietre coti (privato ma visitabile su richiesta), in cui sono raccolti strumenti di lavoro, testi e documenti volti a conservare la memoria storica del piccolo paese.\nStoria.\nCome gi\u00e0 precedentemente accennato, i primi insediamenti stabili su questi territori risalgono all'epoca romana, quando si svilupparono piccoli insediamenti abitativi legati all'estrazioni delle pietre coti. A tal riguardo esistono citazioni di Plinio il Vecchio, che raccontano di grande fervore di traffici economici, legati al commercio del suddetto materiale, nelle zone circostanti al monte Misma. Il paese non ebbe tuttavia un grande sviluppo, risentendo prima del declino dell'impero romano, poi delle invasioni barbariche. Nel corso dell'VIII secolo si verific\u00f2 l'inizio della dominazione longobarda, di cui tuttavia non ci sono giunti documenti o resti. L'epoca medievale vide il borgo avere un discreto incremento demografico, dovuto alle migliorate condizioni di vita della popolazione; ed \u00e8 a quel periodo storico che risalgono le prime documentazioni che ne attestano l'esistenza.\nTuttavia l'importanza amministrativa era limitata, considerato che il paese faceva riferimento al vicino borgo di Nembro, da cui ha ottenuto l'autonomia soltanto nel 1580. Anche la frazione Cornale ha spesso gravitato nell'orbita delle istituzioni nembresi, da cui si separ\u00f2 una prima volta, acquisendo l'autonomia amministrativa, nel 1594 per esservi poi riaccorpata nel XIX secolo. Qualche decennio pi\u00f9 tardi venne invece aggregata definitivamente a Pradalunga, causando sovente episodi di campanilismo tra le due comunit\u00e0.\nI secoli successivi al medioevo furono contrassegnati dalla dominazione della Repubblica di Venezia, che favor\u00ec i traffici ed i commerci. A quel periodo risalgono alcune contrade, tra le quali spiccano la \"Ripa\" e la \"Vassalli\" che, poste nella parte alta del paese, conservano piccoli esempi di fortificazioni.\nI successivi secoli videro alternarsi la dominazione francese (dal 1797) e quella austriaca (dal 1815), fino all'istituzione del Regno d'Italia, costituitosi nel 1861 grazie alla spedizione dei Mille, a cui partecip\u00f2 anche il cittadino pradalunghese Daniele Piccinini, a cui oggi \u00e8 intitolata la via principale del centro storico del paese.\nTuttavia la popolazione mantenne sempre una condizione economica molto modesta ma dignitosa, sbarcando il lunario con il lavoro nei campi e quello nelle miniere. Queste attivit\u00e0, unite, nel XIX secolo, all'apertura di una miniera di marna da cemento, trasform\u00f2 il paese, fino ad allora un borgo rurale di agrocoltori e contadini, in un paese sviluppato di manovali specializzati, con conseguente sviluppo economico e demografico.\nNegli ultimi decenni non si sono verificati episodi di rilievo, ma si \u00e8 assistito ad una radicale trasformazione delle usanze e delle occupazioni professionali, che hanno dato al paese una connotazione industriale ed artigianale.\nUn ulteriore impulso venne dalla realizzazione della Ferrovia della Valle Seriana che, inaugurata nel 1884, rimase operativa fino al 1967, anno in cui venne smantellata. Sulla sede su cui questa scorreva, limitatamente al tratto che da Bergamo giunge ad Albino, nel 2009 \u00e8 stata inaugurata una linea di metropolitana leggera denominata Tranvia Bergamo-Albino, che ha assunto una certa importanza per via della sua fermata lungo la linea.\nEtimologia.\nVi sono due versioni: secondo la prima, l'origine del nome sarebbe da collegare all'esistenza di lunghi prati tra il fiume ed il monte Misma; la seconda, pi\u00f9 accreditata, sarebbe riconducibile a \"Preda longa\" (in dialetto \"Pietra lunga\"), a ricordo dell'attivit\u00e0 legata all'estrazione delle pietre coti.\nInfrastrutture e trasporti.\nGi\u00e0 storicamente servita dalla ferrovia della Val Seriana, attiva su questa tratta fra il 1884 e il 1967, sul sedime di quest'ultima \u00e8 in esercizio dal 2009 la tranvia Bergamo-Albino.\nSociet\u00e0.\nEtnie e minoranze straniere.\nGli stranieri residenti nel comune sono 284, ovvero il 6,2% della popolazione. Di seguito sono riportati i gruppi pi\u00f9 consistenti:"}
{"id": "34615", "revid": "125666923", "url": "https://it.wikipedia.org/wiki?curid=34615", "title": "Predore", "text": "Predore (\"Pred\u00f9r\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato sulla sponda occidentale del lago d'Iseo, dista circa 31 chilometri a est dal capoluogo orobico.\nOrigini del nome.\nSicuramente i primi reperti ritrovati ci riportano all'epoca romana ed \u00e8 al popolo dei latini a cui dobbiamo il nome Predore: infatti per quanto riguarda l'origine etimologica abbiamo due teorie, secondo la prima il nome deriva da \"PREDA\", che significa bottino di caccia, mentre un'altra propone la teoria di \"PRAEDIUM\", facendo riferimento al console e pretore romano Nonius Arius Mucianus che qui si stabil\u00ec nel III secolo. \"Preda\" in dialetto locale significa \"pietra\" ed altre teorie suppongono che dalla declinazione \"Pred\u00f9\" derivi il nome del comune, in rapporto all'imponente carattere della parete del Corno.\nStoria.\nSituato poco oltre la Valcalepio, sulla sponda destra del lago d'Iseo (il quale divide la provincia bresciana da quella bergamasca), non \u00e8 facile stabilirne le origini.\nDi tale epoca numerosi sono i reperti ritrovati: i resti di una strada romana che assieme all'antico porto faceva di Predore un centro attivo, alcune monete risalenti tutte al III secolo, residui di pavimentazione interna che per struttura e disegno precisavano l'epoca di formazione romana che vennero ritrovati scavando nella contrada del lago.\nInoltre ad inizio secolo facendo degli scavi per l'erezione del nuovo municipio si rinvenne la base di vasche balneari che fanno supporre che i romani venissero a villeggiare sulle nostre spiagge. Altra testimonianza della presenza romana \u00e8 il tempio della dea Diana, dea dei boschi e delle selve, della selvaggina in sasso bianco alto 90\u00a0cm e largo 60 donato nel 1743 al comune di Bergamo.\nNel Medioevo Predore era un fortilizio sicuramente alla pari dei comuni vicini, in riva al lago sorgeva il palazzo del signorotto difeso da due torri, una merlata dimezzata e l'altra che risulta ora modificata, da una cinta muraria a nord e dalle barriere naturali costituite dal lago e dal fosso del torrente Rino. Per quanto riguarda gli spunti bellicosi in questo territorio si limitano al conflitto tra guelfi e ghibellini.\nA Predore, comune a prevalenza guelfa, capeggiava la famiglia Foresti, tra cui va ricordato Micideno, erudito e autorevole, non mancavano per\u00f2 i ghibellini. La mezza torre, simbolo del Comune, si ricollega leggendariamente alle diatribe tra queste due fazioni.\nDa ricordare anche il grande impegno e apporto dei Predoresi nei due conflitti mondiali che viene ricordato con il parco delle rimembranze presso San Rocco.\nDurante un'esplorazione alla grotta \"Bus del Coren\" tra le rupi che sovrastano l'abitato, alcuni saggi nel terreno consentirono di portare alla luce importanti reperti del periodo Neolitico. Scoperta di notevole importanza archeologica, essendo queste le uniche attestazioni di insediamenti in grotta di tale periodo in tutto il territorio bergamasco.\nSimboli.\nLo stemma del Comune di Predore \u00e8 stato concesso con decreto del presidente della Repubblica del 16 ottobre 1954.\nLa mezza torre ricorda le vicende feudali del paese; l'arco con la freccia fa riferimento all'ipotesi che l'etimologia del nome provenga da \"Preda\".\nMonumenti e luoghi d'interesse.\nArrivando da Sarnico, dopo la localit\u00e0 Eurovil, si trova la chiesetta romanica di San Giorgio, dove alcuni interventi di ripristino hanno evidenziato le caratteristiche architettoniche medievali del piccolo edificio.\nProseguendo per circa un chilometro si giunge nel centro del paese, posto su un declivio tra lago e collina, formato dai sedimenti del torrente Rino, che qui trova sfogo nel lago d'Iseo.\nNell'ariosa piazza Vittorio Veneto, sorge il municipio, affiancato a sinistra dalla storica fontana dell'anno 1709 e dall'olmo a cui un tempo era intitolata la piazza. \nL'antica pieve, sconsacrata, venne eretta prima dell'anno 1000 nell'antico borgo a lago di Predore, e nel corso dei secoli sub\u00ec molteplici trasformazioni che ne compromisero la struttura altomedievale. La facciata orientata verso il lago \u00e8 semplice nella forma, la pianta \u00e8 ad unica navata di stile barocco, la copertura \u00e8 a capriate e sostituisce la volta che \u00e8 crollata per via del periodo di abbandono che ha subito, nei primi anni 2000 \u00e8 stata interessata da un intervento di riqualificazione atto a renderla idonea come Centro Civico polivalente.\nIn riva al lago, all'interno della pregevole villa fam. Lago -poi Lanza- si trova la Mezza Torre del XII secolo, che faceva parte della fortificazione di Predore. Le credenze popolari raccontano di due fratelli, l'uno guelfo e l'altro ghibellino, venuti a contesa e che vollero uno lasciare in piedi, e l'altro abbattere la torre. In realt\u00e0 non \u00e8 certo che cosa sia stato a provocare il crollo del mastio.\nL'altro centro storico arroccato a monte della strada rivierasca conserva alcuni resti dell'antico borgo fortificato e del castello medievale; caratteristiche sono invece le strette viuzze che si articolano in ripido pendio fino ai margini pi\u00f9 elevati del nucleo abitato.\nA nord del paese, in una stupenda posizione a mezza montagna sorge il Santuario della Madonna della Neve, edificato nel XV secolo; esso sub\u00ec in successione profonde trasformazioni e ampliamenti. Il santuario \u00e8 accessibile per una strada particolarmente ripida, o a piedi per una scalinata di ben 288 gradini. Ottimo da qui il panorama sul lago e sulla riserva ambientale delle Torbiere di Iseo.\nNella parte orientale del comune sorge il cosiddetto Corno di Predore, area di grande interesse scientifico e naturalistico.\nChiesa arcipresbiterale plebana.\nIn occasione della visita pastorale del vescovo Barbarigo, avvenuta nel 1659, la vicaria foranea di Predore risultava composta dal medesimo nucleo di parrocchie, ossia Predore, Tavernola, Vigolo e Parzanica (Montanari 1997). E ancora nell'intera serie dei registri manoscritti relativi allo Stato del clero della diocesi di Bergamo, contenenti le relazioni dei vicari foranei circa l'assetto delle parrocchie da essi visitate a partire dall'anno 1734, la parrocchia di Predore risultava a capo di una circoscrizione vicariale che si mantenne stabile nei propri confini (Stati del clero 1734-1822).\nLa parrocchia di Predore rest\u00f2 a capo dell'omonima vicaria, comprensiva delle suddette quattro comunit\u00e0, fino alle successive modifiche dell'assetto territoriale della diocesi di Bergamo. Dal 1971, sotto l'episcopato di Clemente Gaddi, in seguito alla riorganizzazione territoriale diocesana in zone pastorali (decreto 28 giugno 1971), la diocesi venne divisa in diciotto circoscrizioni e la vicaria di Predore, insieme alle parrocchie delle vicarie di Calepio, Telgate e con l'aggiunta della parrocchia di Bolgare gravitante sulla Val Calepio, entr\u00f2 a far parte della zona pastorale XIII. A quest'epoca la vicaria di Predore, si presentava inalterata nei suoi confini che comprendevano sempre le medesime quattro parrocchie di Predore, Parzanica, Tavernola e Vigolo.\nCon l'abolizione dei vicariati foranei e l'erezione dei vicariati locali nella diocesi, fu istituito il vicariato di Predore, in cui confluirono le suddette parrocchie, con l'aggiunta di Adrara San Rocco, Adrara San Martino, Collepiano, Costa d'Adrara, Credaro, Foresto Sparso, Gandosso, Paratico, Sarnico, Viadanica, Villongo Sant'Alessandro, Villongo San Filastro, provenienti dal vicariato di Calepio (decreto 27 maggio 1979). Francesco Beschi, Vescovo di Bergamo, dal 2018 ha riformato l\u2019organizzazione vicariale portando alla fusione del vicariato di Predore e del vicariato di Calepio nella nuova Comunit\u00e0 Ecclesiale Territoriale Calepio - Predore.\nAmministrazione.\nIl sindaco \u00e8 Paolo Bertazzoli, della lista \"Insieme per Predore\", eletto il 16/05/2011 ed attualmente impegnato nel suo secondo mandato."}
{"id": "34616", "revid": "33689", "url": "https://it.wikipedia.org/wiki?curid=34616", "title": "Premolo", "text": "Premolo (\"Pr\u00e9mol\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato sulla destra orografica della val Seriana, dista circa 29\u00a0chilometri a nord-est dal capoluogo orobico ed \u00e8 compreso nella Comunit\u00e0 montana della Valle Seriana.\nGeografia fisica.\nTerritorio.\nIl territorio comunale \u00e8 completamente montuoso e si sviluppa sul versante orografico destro della val Seriana, ad un'altezza di compresa tra i circa 510 m s.l.m. della parte inferiore ed i 2.512 del Pizzo Arera.\nIl nucleo abitativo del capoluogo, distribuito in modo uniforme sulle pendici meridionali delle Cime di Belloro, si sviluppa nella parte meridionale del territorio comunale, ad un'altezza media di circa 625 m s.l.m., \u00e8 costituito da numerose contrade: pi\u00f9 in basso si trovano \"Ceradello\", nucleo separato dal resto dell'abitato e posto nella porzione pi\u00f9 occidentale, ed \"Oselandina\" in quella orientale. Salendo si trovano quindi \"Costa\", \"Ranica\", \"Case Lulini\", \"Botta\" e \"Piane\", fino ad arrivare a \"Bratte\", ovvero il nucleo abitativo posto pi\u00f9 a monte. Queste, un tempo divise, in seguito all'espansione edilizia avvenuta negli ultimi decenni del XX secolo in molti casi risultano ormai essere fuse tra loro. Infine vi \u00e8 la localit\u00e0 \"Sonfaet\", situata a monte dell'abitato e percorsa da una strada silvo-pastorale che, disseminata di numerose cascine e baite montane poste tra pascoli e boschi (che vanno tra i 750 ed i 1900 m s.l.m.) ancora oggi sfruttati, conduce quasi fino alle cime di Belloro, due alture di 1307 e 1383 m s.l.m. che svettano come promontori dai dolci declivi del monte Grem (2.049 m s.l.m.)\nI confini amministrativi del comune sono quasi interamente definiti da limiti naturali, quali linee di impluvio, creste di montagne o corsi d'acqua. \nA sud, parte pi\u00f9 bassa del territorio comunale, il confine \u00e8 dato dal piccolo pianoro posto a poco pi\u00f9 di 500 m s.l.m. che, sovrastante il fondovalle in cui scorre il fiume Serio, funge da limite amministrativo con il borgo di Nossa (pi\u00f9 precisamente con la contrada \"Mascherp\u00ec\", detta \"Capra alta\"). Ad Est \u00e8 il torrente Nossana, che scorre nella valle Dossana, a dividere le competenze comunali con quelle di Ponte Nossa e Parre. Il limite orientale segue l'andamento di quest'ultimo torrente, risalendo fino alla localit\u00e0 \"Piazza Manzone\", da cui si sposta sul crinale che divide la valle stessa dalla sua tributaria \"val Gorgolina\" (totalmente ricadente negli ambiti di Premolo), e raggiunge la cima di Leten (2.095 metri). A questo punto la demarcazione settentrionale \u00e8 data dalla linea che funge da spartiacque con la Valcanale di Ardesio, e giunge fino al pizzo Arera.\nI confini ridiscendono quindi verso Sud lungo la costa che dall'Arera arriva fino al Grem, limite amministrativo con Oltre il Colle, per ridiscendere infine lungo lo spartiacque con la val del Riso, che permette di toccare i territori di Oneta e Gorno, fino alle Cime di Belloro. Da queste ultime le competenze comunali sono divise da quelle di Gorno mediante il corso del torrente che solca la piccola \"val Rogno\".\nIl paese, posto in posizione panoramica sulla valle Seriana, \u00e8 raggiungibile mediante la S.P. 47, che si dirama dalla Strada statale 671 della Val Seriana (principale arteria della zona che collega Bergamo con Clusone) poco prima dell'abitato del paese di Ponte Nossa e con andamento sinuoso ne raggiunge il centro.\nRicchissima \u00e8 l'idrografia. Sul territorio sono presenti numerosi torrenti che raccolgono le acque provenienti da sorgenti e dai monti circostanti. Il principale \u00e8 la Nossana, che scorre nella valle Dossana dove nella sua parte pi\u00f9 a monte \u00e8 interessata da fenomeno di carsismo, mentre in quella terminale d\u00e0 luogo ad un acquedotto (ricadente per\u00f2 nelle competenze territoriali di Ponte Nossa) che, con una portata stimata tra i 900 ed i 1.500 litri al secondo, soddisfa il fabbisogno idrico di 118.000 persone nella provincia di Bergamo.\nLa Nossana riceve numerosi affluenti minori, molti dei quali si gonfiano solo in seguito ad abbondanti piogge, i principali dei quali sono quelli che solcano la \"val Gorgolina\", la \"vall'Acqua\" e la \"val Rogno\".\nStoria.\nDalla preistoria alla dominazione romana.\nNon si hanno notizie certe e specifiche riguardo ai primissimi insediamenti nel territorio di Premolo, ma si possono ricostruire grazie ad alcuni ritrovamenti ed alla storia generale dei comuni limitrofi.\nSecondo studi storico-archeologici, i primi insediamenti nelle nostre valli si ebbero in et\u00e0 neo-eneolitica, quindi circa 3000 anni fa, da gruppi transalpini tra cui gli Umbro-Sabelli, Reto-Ladini, i Tauri, gli Illiri, che comprendevano anche il ceppo degli Orobi. A testimonianza di queste ipotesi vi sono diverse scoperte archeologiche, tra cui i resti di un villaggio pastorizio in localit\u00e0 Belloro e il celebre ritrovamento nel 1963 di una tomba con reperti ossei di tre uomini, due donne e tre bambini, selci lavorate e cocci nel \"Canal de l'Andruna\", un antro utilizzato nell'et\u00e0 del bronzo a scopi funerari, che ha permesso di retrodatare la presenza umana nella provincia di Bergamo.\nA questi vanno inoltre aggiunti i ritrovamenti avvenuti nel vicino comune di Parre, dove importante fu la scoperta di pi\u00f9 di una tonnellata di manufatti bronzei all'interno di un ripostiglio di un fabbro risalente al V secolo a.C..\nLa zona ha da sempre favorito insediamenti stabili volti allo sfruttamento delle numerose materie prime presenti. Tra queste si segnalano il bronzo, il piombo, il ferro e la cadmea, ma anche la limonite, la siderite, la galena argentifera, la blenda e la calcopirite, materiali molto frequenti anche nell'attigua Val del Riso.\nIn seguito agli Orobi si aggiunsero ed integrarono, a partire dal V secolo a.C. le popolazioni di ceppo celtico, tra cui i Galli Cenomani.\nSuccessivamente, in un periodo compreso tra il III ed il I secolo a.C., la zona fu assoggettata al dominio dei Romani. Questi diedero impulso all'economia della zona grazie allo sviluppo delle estrazioni minerarie, che erano comunque sicuramente gi\u00e0 avviate, dando un ulteriore sviluppo collegando i vari giacimenti d'estrazione. In particolare i terreni di Belloro erano considerati come quelli con le migliori miniere di calamina, fondamentale in antichit\u00e0 per la produzione di bronzo.\nProbabilmente non vi era un preciso e delimitato centro abitato, ma soltanto piccoli agglomerati di capanne, con gli abitanti che trovavano sostentamento dall'agricoltura e dalla pastorizia. Non \u00e8 da escludere inoltre che tra i \u201cresidenti\u201d vi fossero anche alcuni schiavi (i cosiddetti \"damnatio ad metalla\"), impiegati nelle vicine miniere di ferro dell'attigua val del Riso.\nIl medioevo.\nDopo il V secolo, al termine della dominazione romana, vi fu un periodo di decadenza ed abbandono del centro abitato, con la popolazione che sovente era costretta a cercare riparo sulle alture circostanti al fine di difendersi dalle scorrerie perpetrate dalle orde barbariche, fenomeno tuttavia molto meno frequente rispetto ai paesi del fondovalle seriano. La situazione ritorn\u00f2 a stabilizzarsi con l'arrivo dei Longobardi, popolazione che a partire dal VI secolo si radic\u00f2 notevolmente sul territorio, influenzando a lungo gli usi degli abitanti: si consideri infatti che il diritto longobardo rimase \u201cde facto\u201d attivo nelle consuetudini della popolazione fino al XV secolo.\nCon l'arrivo dei Franchi, avvenuto verso la fine dell'VIII secolo, il territorio venne sottoposto al sistema feudale, con il paese che inizialmente venne assegnato, al pari di gran parte della valle, ai monaci di Tours per poi essere infeudato nel 1041 al Vescovo di Bergamo.\nLe prime notizie scritte del borgo si hanno in documenti del 1118 (\"in loco Primolus\") e dell'11 giugno 1171, dove si pu\u00f2 leggere la cessione di alcuni terreni dal parte del vescovo di Bergamo Guala ad alcuni uomini di Premolo, Gorno e Parre, in cambio di altri terreni riferiti ai paesi di Urgnano e Cologno, documento che secondo gli studiosi segna anche la nascita ufficiale del comune.\nUn altro atto, datato 10 maggio 1249 fa riferimento alla transazione di alcuni terreni tra il comune di Premolo e quello di Gorno.\nIn seguito il paese si svilupp\u00f2 in modo importante tanto che, sull'onda di quando andava accadendo nel vicino centri, tra il XIII ed il XIV secolo riusc\u00ec ad emanciparsi dal potere feudale, venendo citato come comune autonomo negli statuti della citt\u00e0 di Bergamo ed inserito nella circoscrizione denominata \"Facta di san Lorenzo\". A tal riguardo interessante \u00e8 l'atto rogato dai notai Giovanni di Pagano Dordoni da Gorno e Zambono della Costa che, datato 9 novembre 1392, defin\u00ec i confini di Premolo. Si sa quindi che i limiti amministrativi erano molto simili a quelli attuali, con l'aggiunta del censuario della contrada di Nossa, posta nel fondovalle lungo la riva del Serio.\nIn tutti questi documenti medievali il paese veniva indicato con i nomi di \"Primolus\" o \"Primulus\", indicazioni che hanno spinto alcuni studiosi a ritenere che il toponimo derivasse da una contrazione della parola latina \"Primus locus\", ovvero prima localit\u00e0 abitata. Un'altra teoria, con meno riscontri, vorrebbe invece farlo derivare da \"Pre Molum\", ovvero paese posto prima del monte Molo, toponimo del quale attualmente non si hanno riscontri ma identificabile con la mole del pizzo Formico, posto sull'opposto versante della vallata.\nIn ambito sociale, al contrario di quanto andava accadendo nelle zone limitrofe ed in quasi tutta la provincia di Bergamo, non ebbero a verificarsi attriti tra le fazioni di guelfi e ghibellini. Le cronache raccontano solo del passaggio nel borgo di Nossa (in quel tempo facente parte degli ambiti comunali di Premolo) di colonne guelfe nel 1376, e di quelle ghibelline due anni pi\u00f9 tardi, entrambe dirette al castello di San Lorenzo di Rovetta, centro di battaglie ed assedi, senza tuttavia che nel centro abitato venissero commessi danneggiamenti di alcun tipo.\nAlla definitiva pacificazione si arriv\u00f2 nella prima met\u00e0 del XV secolo, grazie al passaggio alla Repubblica di Venezia, avvenuto nel 1427 dopo un'espressa richiesta di Bergamo e delle sue valli, e ratificato dalla Pace di Ferrara del 1428. La Serenissima garant\u00ec una diminuzione della pressione fiscale ed offr\u00ec maggiore autonomia, dando inizio ad un periodo contrassegnato da tranquillit\u00e0 in cui l'intera zona riprese a prosperare.\nNel 1596 il comandante veneto Giovanni Da Lezze, redisse una relazione nella quale annotava la separazione amministrativa del borgo di Nossa, nonch\u00e9 il numero degli abitanti, censiti in 570 unit\u00e0, per lo pi\u00f9 dediti alla pastorizia. Questa mansione, se da un lato li costringeva a percorrere grandi distanze per permettere la transumanza delle greggi nelle pianure pavesi in inverno e nelle vallate valtellinesi in estate, dall'altra garantiva loro la sussistenza grazie alla produzione di latte, formaggi e derivati, ma anche di buoni quantitativi di lana, venduti sui mercati lanieri di Gandino e della valle Seriana.\nDa Napoleone fino ai giorni nostri.\nIl potere della Repubblica di Venezia dur\u00f2 fino al 1797 quando, in seguito al trattato di Campoformio, venne sostituita dalla napoleonica Repubblica Cispadana. Il cambio di dominazione comport\u00f2 una serie di stravolgimenti in ambito amministrativo: nel 1798 avvenne l'unificazione di Premolo con Ponte Nossa, con i due centri nuovamente suddivisi nel 1805. Nel 1809 una revisione dei confini mediante un'imponente opera di accorpamento dei piccoli centri ai pi\u00f9 grandi port\u00f2 Premolo ad essere inglobato, al pari di Ponte Nossa, al vicino centro di Parre.\nL'unione tra i tre borghi dur\u00f2 poco, dal momento che nel 1816, in occasione del nuovo cambio di governo che vide subentrare l'austriaco Regno Lombardo-Veneto alle istituzioni francesi, questi vennero nuovamente scissi.\nNon sono molte le documentazioni di quel periodo riguardanti questo piccolo borgo, che ha sempre vissuto nella pi\u00f9 assoluta tranquillit\u00e0, scandita dai ritmi della natura che ha fornito la principale fonte di sussistenza agli abitanti, garantendo agricoltura e allevamento, ma anche attivit\u00e0 estrattive di minerali ricavati dalle pendici del monte Grem.\nInfatti nella seconda parte del XIX secolo, contestualmente all'Unit\u00e0 d'Italia, si verific\u00f2 uno sviluppo dell'industria estrattiva, favorito dal commercio di materiale siderurgico. \nIl principale elemento estratto era la calamina, un miscuglio di minerali a base di zinco, per la cui estrazione Premolo, al pari dei borghi vicini, divenne fonte di manodopera generica e specializzata.\nA questa situazione si aggiunse la nascita di realt\u00e0 industriali operanti nell'ambito tessile che, pur non essendo presenti sul territorio di Premolo ma insediatesi poco distante presso il fondovalle (Ponte Nossa e Ponte Selva), permisero di assorbire una discreta quantit\u00e0 di manodopera per lo pi\u00f9 femminile, modificando gli usi e le abitudini degli abitanti. Queste mutate condizioni economiche e sociali, fecero s\u00ec che il numero dei residenti, rimasto invariato per secoli (dai 570 abitanti del 1596 ai 552 del 1881), lievit\u00f2 notevolmente nel volgere di un paio di decenni, raggiungendo la quota di 876 nel 1911.\nNel 1927 il regime fascista, nell'ambito di una riorganizzazione amministrativa volta a favorire i grossi centri a scapito dei pi\u00f9 piccoli, un\u00ec nuovamente Premolo a Ponte Nossa in un'entit\u00e0 denominata \"Nossa\". L'unione dur\u00f2 fino al termine della seconda guerra mondiale, quando il 20 agosto 1947 Premolo riacquis\u00ec la definitiva autonomia.\nNella seconda parte del XX secolo il borgo risent\u00ec di un ulteriore incremento demografico, dovuto alla costruzione di numerose abitazioni che hanno portato i numerosi nuclei a fondersi tra loro. Tuttavia, a differenza di numerosi altri paesi della valle, il centro abitato non venne snaturato: fu mantenuta l'identit\u00e0 rurale, preservata e tutelata anche grazie al recupero delle numerose baite e cascine disseminate su tutto il territorio.\nLuoghi d'interesse e Percorsi naturalistici.\nL'edificio pi\u00f9 importante del paese dal punto di vista artistico e storico, \u00e8 senza dubbio la chiesa parrocchiale dedicata a sant'Andrea e collocata nella parte centro-occidentale dell'abitato.\nLa struttura primitiva risale ad un periodo prossimo alla fine del XIII secolo, essendo citata in un documento del 1290, anche se nel corso dei secoli venne sottoposta a numerosi lavori di restauro e ristrutturazione, sia all'interno che all'esterno, che ne modificarono profondamente la struttura. \nGli interventi, sia conservativi che innovativi, furono influenzati dagli stili e dalle culture delle varie epoche (XVI e XVIII secolo su tutti), l'ultimo dei quali risale ad un periodo compreso tra il 1861 ed il 1890. \nLa struttura attuale, da cui si accede mediante un porticato con archi a tutto sesto, \u00e8 dotata di tre navate, suddivise a loro volta in cinque campate da archi e lesene marmoree decorate con capitelli. Le due navate laterali, pi\u00f9 basse rispetto a quella centrale, presentano due altari secondari, con quella sinistra che possiede anche un ingresso laterale. Al proprio interno sono presenti dipinti e sculture di rilievo, tra cui alcune dell'intarsiatore Andrea Fantoni.\nAttigua alla chiesa vi \u00e8 inoltre la cripta ipogea di don Antonio Seghezzi, dedicata al presbitero e partigiano nativo di Premolo, del quale nel 2006 vi sono stati traslati i resti. La cripta \u00e8 inclusa in un percorso che si snoda nel territorio comunale e tocca i luoghi che ne caratterizzarono la vita: la casa natale e l'abitazione dell'infanzia (entrambe in via Lulini), il monumento ed il luogo della speranza (in localit\u00e0 \"Morandina\", a monte dell'abitato).\nIn ambito civile, su tutta l'area comunale vi sono numerosi esempi di architettura rurale risalenti ad un periodo compreso tra il XVI ed il XVIII secolo, caratterizzati da loggiati ed arcate.\nIn ambito naturalistico, numerose sono le possibilit\u00e0 che il territorio comunale offre a chi volesse passare un po' di tempo immerso nel verde. Si segnala il sentiero dell'Alto Serio che, proveniente dalla \"Calchera\" di Gorno e diretto a Cossaglio (frazione di Parre), solca da est ad ovest l'abitato.\nPoco pi\u00f9 a monte, dalla localit\u00e0 \"Bratte\", parte il sentiero, contrassegnato con il segnavia del C.A.I. numero 245, che si addentra nella val Dossana e raggiunge la val Gorgolina, laterale di quest'ultima. Nel primo tratto, ristrutturato nei primi anni del XXI secolo \u00e8 presente un percorso vita, mentre nella seconda parte si possono ammirare una vegetazione rigogliosa e numerose cascine rurali (le baite \"L\u00f2a\" e \"Piazza Manzone\", e le cascinae \"Costa Bruciata\" e \"Rinati\") fino a giungere presso la baita di Valmora, dove si interseca la traccia numero 240 che, proveniente dalla baita Camplano (posta al confine tra Premolo ed Oltre il Colle), conduce fino al rifugio Santamaria di Leten. Da questa zona \u00e8 inoltre possibile raggiungere le vette del pizzo Arera, della Cima di Valmora e della cima di Leten.\nInoltre dalla localit\u00e0 Belloro, raggiungibile dal centro abitato mediante una strada silvo-pastorale a traffico limitato (a margine della quale \u00e8 presente il rifugio G.A.E.N., gestito dal gruppo alpinistico di Ponte Nossa), prendono vita le tracce 260, 262 e 263. Le prime due conducono al monte Golla, passando rispettivamente da baita Foppelli e rifugio Golla (gestito dal C.A.I. di Leffe), e dalla baita Piazza; mentre la terza conduce al monte Grem, passando per il bivacco Telini e la baita Mistri, entrambe vicine al confine con Gorno, tanto da essere gestite da associazioni del medesimo comune.\nSociet\u00e0.\nEtnie e minoranze straniere.\nGli stranieri residenti nel comune sono 34, ovvero una percentuale pari a circa il 3% della popolazione, uno dei valori pi\u00f9 bassi della zona. Di seguito sono riportati i gruppi pi\u00f9 consistenti:\nAmministrazione.\nSimboli.\nBlasonatura stemma:\n\"Di nero al ceppo al naturale, sopra il quale \u00e8 posta in sbarra una scure d'argento, manicata d'oro\". R.D. del 17 febbraio 1927, RR.LL.PP. del 10 marzo 1927.\nGonfalone: drappo di azzurro ai due pali laterali tripartiti dei colori nazionali."}
{"id": "34617", "revid": "1516566", "url": "https://it.wikipedia.org/wiki?curid=34617", "title": "Gremiasco", "text": "Gremiasco (\"Gremiasch\" in dialetto tortonese, \"Gremiasco\" in ligure) \u00e8 un comune italiano della provincia di Alessandria, in Piemonte.\nGeografia fisica.\nIl comune \u00e8 situato sulla destra del torrente Curone.\nStoria.\nFin dall'epoca longobarda il territorio \u00e8 fra i possedimenti dell'Abbazia di San Colombano di Bobbio, inserito nel territorio della corte monastica di Casasco. \nIn seguito divenne un feudo dei Malaspina, dei Fieschi e dei Doria, divenne comune nel 1818. Durante il periodo fascista fu inglobato nel comune di San Sebastiano Curone.\nSimboli.\nNello scudetto al di sopra della torre \u00e8 riprodotto il blasone della famiglia Colombassi. Sono poi rappresentati: un albero e le spighe, che simboleggiano le attivit\u00e0 della valle; la torre medioevale presente nel centro del paese; una stella che rappresenta la fede religiosa.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Curone Grue e Ossona.\nMonumenti e luoghi d'interesse.\nChiesa parrocchiale.\nLa chiesa parrocchiale fu riedificata nel 1697 su una preesistente pieve romanica. L'interno \u00e8 a navata unica con cappelle laterali, in stile barocco.\nSu un lato dell'abside attuale, si conserva tuttora l'abside romanica, in pietra lavorata, un tempo usata come ripostiglio e oggi, restaurata, adibita alla conservazione del SS. Sacramento.\nEsempio di dialetto gremiaschese.\nIL PADRE NOSTRO.\nP\u00f4re n\u00f2stru,\nche t'j\u00e9 int'u sj\u00e9,\nc'u t\u00f2 n\u00f2me u s\u00e8ja s\u00e8mpre sauntu;\nc'u v\u00e9na u t\u00f2 r\u00e9gnu;\nc'u vaga t\u00fcttu cm\u00e8 che t'v\u00f6 t\u00e9i,\nint'u sj\u00e9 e int'a t\u00e8ra as\u00e9i.\nMaundne e pau inc\u00f6 e t\u00fcti i d\u00ec,\ne l\u00e0sa and\u00f4 i n\u00f2stri d\u00e9bti cm\u00e8 nuj\u00f4tri a i lasm'and\u00f4 a qu\u00e8j ch'i g'aun da d\u00f4ne a nui.\nM\u00e8ttne m\u00e9ja in tentasiou\nma v\u00f4rdne da e m\u00f4.\nE c'u s\u00e9ja pareggiu."}
{"id": "34618", "revid": "124445719", "url": "https://it.wikipedia.org/wiki?curid=34618", "title": "Presezzo", "text": "Presezzo (\"Pres\u00e8z\" o \"Pres\u00e8ss\" o \"Pres\u00e9ss\" in dialetto bergamasco) \u00e8 un comune italiano di abitanti della provincia di Bergamo in Lombardia. Il comune si trova a circa a ovest del capoluogo orobico.\nIl paese \u00e8 attraversato dalla strada provinciale 166, che praticamente taglia il paese da ovest a est. Lungo la strada provinciale (via Vittorio Veneto) si concentrano tutti i negozi e i bar principali:la presenza di varie attivit\u00e0 commerciali di diverso genere e l'importanza della direttrice nello skyline del paese le donano un aspetto che per imponenza ricorda gli Champs \u00c9lys\u00e9es, da qui il soprannome di \"Piccola Parigi\". Anche la sede del municipio si trova lungo la stessa via. Il paese dista circa 8\u00a0km da Bergamo ed \u00e8 attraversato dal torrente Lesina, che nasce ad Almenno San Bartolomeo, presso Carosso. Il regime del torrente \u00e8 irregolare, e a causa di ci\u00f2 sono frequenti le piene e le esondazioni, anche se l'amministrazione ha provveduto all'allargamento degli argini, per evitare gli incidenti degli anni passati, che hanno provocato anche danni alla scuola media, sita nelle vicinanze del torrente.\nStoria.\nPresezzo ha una storia abbastanza lunga: si sa della sua esistenza fin dai tempi dei Romani. A quell'epoca il nome del paese derivava dalla parola latina \"Praesidium\". Il nome fu mutato solo nel 1263. L'origine romana del comune si pu\u00f2 capire dal fatto che nello stemma comunale vi \u00e8 la scritta SPQR, che si trova nella parte bassa dello stemma. L'attuale territorio comunale \u00e8 il risultato dell'unione di due comuni, Capersegno e Presezzo, che si sono uniti nel XIII secolo. Capersegno rappresenta la parte pi\u00f9 antica del comune; in quel territorio sorgeva un castello, di cui ora rimangono alcuni resti. Sull'origine del nome di Capersegno vi sono alcune diverse ipotesi. La prima \u00e8 che indicasse la strada per Trezzo, e il torione del castello rappresentava un punto di riferimento per i viaggianti. Un altro possibile significato di \"\"Capersegno\" \u00e8 una variazione di \"CapraSegno\"\", in quanto pare che la famiglia pi\u00f9 importante del borgo avesse nel proprio stemma una capra; da qui allora il nome.\nLa storia di Presezzo durante in Medioevo \u00e8 molto simile e legata a quella del capoluogo della provincia. Come gran parte della Lombardia, il comune \u00e8 stato invaso dai Longobardi e dai Franchi, che si sono alternati nel dominio della zona.\nVerso il XVI secolo la zona si impover\u00ec fortemente a causa delle numerose guerre che coinvolsero gli Stati confinanti all'Italia e anche i milanesi e veneziani.\nUna svolta verso la normalit\u00e0 si ebbe sotto il governo dei veneziani, anche se il potere della Serenissima si fece sempre meno sentire. Ci\u00f2 caus\u00f2 la crescita del potere dei Signori e della borghesia locale.\nUn'altra piaga per il territorio fu l'epidemia di peste che si ebbe nel 1630 e che fu notata per la prima volta da Giovanni Maria Mazzi.\nSuccessivamente il territorio presezzese e quello limitrofo fu ceduto all'Austria dal Regno d'Italia, in seguito al Trattato di Campoformio.\nDurante il fascismo il territorio era ancora piuttosto rurale e uno sviluppo del territorio si ebbe solo alcuni anni dopo la fine della seconda guerra mondiale.\nSimboli.\nBlasonatura stemma:\nBlasonatura gonfalone:\nMonumenti e luoghi d'interesse.\nIn ambito religioso molto importante \u00e8 la \"parrocchiale di San Fermo e Rustico\". Edificata nel 1875 in luogo di un precedente edificio di culto (oratorio), presenta numerose opere dedicate ai due santi protettori ricavate dalla precedente parrocchiale. La chiesa possiede un organo modificato dai fratelli Serassi intorno al 1801. L'organo \u00e8 stato completamente restaurato nel 1984.. Il sagrato \u00e8 stato recentemente ristrutturato, lastricato e adornato da due olivi\nAltre importanti costruzioni sono il \"Palazzo Furietti-Carrara\", che si affaccia sulla via principale ed \u00e8 di costruzione seicentesca, restaurato tra il 1997 e il 1999. Il palazzo conteneva un ciclo di pregevoli affreschi di Gian Paolo Cavagna che, nonostante fossero sotto tutela del ministero competente, furono strappati tra il 1939 e il 1942 dagli ultimi proprietari del palazzo e tuttora dispersi. Degli affreschi rimangono solo delle fotografie in bianco e nero.\nDi origine medievale sono invece i resti del \"castello di Capersegno\" ancora circondato da abitazioni coeve, utilizzate dai coloni.\nA Presezzo si trovava inoltre una caserma militare, intitolata alla medaglia d'oro al valore militare Riccardo Moioli, fante italiano perito in Grecia nel 1944, nel corso della seconda guerra mondiale. Moioli, nonostante colpito una prima volta all'occhio da un proiettile nemico, continu\u00f2 nella battaglia, finch\u00e9 non venne raggiunto da un secondo colpo, questa volta fatale, che lo uccise. Le sue ultime parole furono \"Viva l'Italia\" e proprio per questo gli \u00e8 stato attribuito questo importante riconoscimento.\nIl passaggio della caserma dallo Stato al Comune \u00e8 stato portato a termine il 25 novembre 2006, quando il vice-ministro dell'Economia ha firmato il decreto che autorizza l'Agenzia del Demanio a cedere la struttura al Comune. Dei circa 32.000 m\u00b2 della costruzione sono stati ceduti al comune ed i restanti 10.000 m\u00b2 venduti a privati. Termina cos\u00ec un iter iniziato nel 1993. Il progetto di riqualificazione dell'area viene portato a compimento nel 2014. Dove un tempo fu la caserma sorge ora una piazza.\nPolo scolastico.\nA Presezzo \u00e8 situato un importante polo scolastico formato da due diversi istituti: l'\"ISISS Giovanni Maironi da Ponte\" e l'\"ISISS Betty Ambiveri\". Il primo si estende solo sul territorio presezzese, con un Liceo scientifico e con un Istituto Tecnico Commerciale, ovvero la scuola per ragionieri. L'istituto \"Betty Ambiveri\" invece ha nel territorio di Presezzo tre scuole: il Liceo socio-psicopedagogico, la nuova denominazione delle magistrali, e due scuole professionali, un IPSIA Meccanico e uno Elettrico- Elettronico; a Ponte San Pietro, invece, ha sede la scuola Aziendale Turistica, facente parte sempre del \"Betty Ambiveri\". Attualmente il Betty-Ambiveri di Presezzo sta subendo dei lavori di ampliamento da parte della Provincia di Bergamo. Probabilmente sar\u00e0 costruita una palestra, dato che attualmente gli studenti del Betty-Ambiveri sono costretti ad utilizzare la palestra del Maironi da Ponte, o palestre di scuole medie dei paesi limitrofi.\nCon la presenza di numerosi istituti superiori, Presezzo risulta un punto di riferimento per i comuni del Consorzio dell'Isola bergamasca; la scuola media, invece, \u00e8 situata in via Montessori.\nAmministrazione.\nL'amministrazione comunale, ogni anno, invita gli alunni di seconda media della scuola di Presezzo ad assistere ad una seduta del Consiglio comunale, dove gli alunni possono intervenire ponendo domande al Sindaco e agli assessori della Giunta comunale su temi che riguardano il comune e le sue infrastrutture.\nConsolati.\nPresezzo \u00e8 sede del seguente consolato onorario:\nSociet\u00e0.\nEtnie e minoranze straniere.\nSecondo le rilevazioni ISTAT, gli stranieri residenti nel comune sono 484, ovvero il 9,84 % della popolazione. Di seguito, un elenco delle comunit\u00e0 straniere pi\u00f9 consistenti presenti con il numero di abitanti:"}
{"id": "34619", "revid": "322321", "url": "https://it.wikipedia.org/wiki?curid=34619", "title": "San Michele al Tagliamento", "text": "San Michele al Tagliamento (\"San Mich\u00eal dal Tiliment\" in friulano standard, \"San Michiel\" o anche \"San Michi\u00e8il\" in friulano occidentale, \"San Mic\u00e8l al Tajamento\" in veneto) \u00e8 un comune italiano di abitanti della citt\u00e0 metropolitana di Venezia in Veneto.\nGeografia fisica.\nIl comune \u00e8 situato nel Veneto Orientale (ex mandamento di Portogruaro), \u00e8 confinante a est con la regione Friuli Venezia Giulia lungo il basso corso del fiume Tagliamento ed \u00e8 anche il comune pi\u00f9 orientale del Veneto. Il vasto territorio comunale, interamente pianeggiante, pu\u00f2 essere diviso in tre diverse parti, con caratteristiche proprie e inconfondibili:\nIl tutto \u00e8 costeggiato dal Tagliamento, nelle vicinanze della sua foce. A sud il territorio comunale \u00e8 attraversato anche dall'Idrovia Litoranea Veneta.\nStoria.\nUn tempo dipendente da Latisana, San Michele al Tagliamento divenne comune autonomo con decreto del Regno d'Italia napoleonico del 7 dicembre 1807.\nAnnesso all'Italia in seguito alla terza guerra d'indipendenza nel 1866, nel 1867 il comune di San Michele assunse la denominazione di \"San Michele al Tagliamento\" per distinguersi da altri comuni italiani chiamati San Michele.\nDurante la prima guerra mondiale, il paese fu gravemente danneggiato nel corso della ritirata di Caporetto e i due ponti, stradale e ferroviario, sul fiume Tagliamento, furono distrutti.\nNel 1933 il comune ha ricevuto le localit\u00e0 di Terzo Bacino, Pradis e Prati Nuovi, costituite da terreni appena bonificati prima appartenenti al comune di Caorle.\nDurante la seconda guerra mondiale il paese, insieme al vicino centro di Latisana, fu completamente raso a suolo dai bombardamenti alleati del 19 maggio 1944, che avevano come obiettivo la demolizione dei ponti sul Tagliamento. Nel dopoguerra il centro abitato fu ricostruito leggermente pi\u00f9 a sud, con uno stile moderno caratterizzato da strade ampie e dritte. La zona in cui si trovava il vecchio centro storico, ora occupata da costruzioni moderne, \u00e8 conosciuta localmente come San Michele Vecchio. Nei bombardamenti fu distrutta anche la Villa Ivancich (in cui viveva Adriana Ivancich), di cui sopravvivono ancora oggi i ruderi.\nNel 1956 inizia lo sviluppo turistico della stazione balneare di Bibione, localit\u00e0 nella quale negli stessi anni avviene l'insediamento di diverse famiglie di profughi giuliano-dalmati.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono , ovvero il 9,61% della popolazione. Di seguito sono riportati i gruppi pi\u00f9 consistenti:\nLingue e dialetti.\nA San Michele al Tagliamento, accanto alla lingua italiana, la popolazione utilizza la lingua friulana. Con la delibera provinciale del 20 aprile 2006, n. 32, si riconosce e si tutela ufficialmente il friulano come lingua minoritaria e storica del comune che rientra quindi nell'ambito territoriale di tutela della lingua friulana ai fini della applicazione della legge n. 482/1999.La lingua friulana che si parla a San Michele al Tagliamento rientra fra le varianti appartenenti al friulano occidentale.Diffuso, in particolar modo nella frazione di Bibione, il dialetto veneto.\nGeografia antropica.\nFrazioni.\nNel 1956 iniziarono i primi lavori per trasformare Bibione in area turistica; la creazione dei primi hotel e negozi porter\u00e0 l'isola alla destra del Tagliamento, nell'arco di cinquant'anni, a diventare un'importante localit\u00e0 turistica per famiglie. Nel 2006, esattamente cinquant'anni dopo, vengono presentate varie iniziative per festeggiare la ricorrenza, tra le quali la creazione di una mascotte, un granchio sorridente. Bibione ha ottenuto per ventotto volte la Bandiera Blu istituita dalla \"Foundation for Environmental Education\" (FEE) ed \u00e8 stato il primo sito turistico in Europa ad aver ottenuto la Certificazione Ambientale EMAS. Bibione, inoltre, \u00e8 stata la prima citt\u00e0 al mondo ad aver allestito sulla spiaggia una pista da sci (alta 25 metri e lunga 110 circa), aperta al pubblico tra luglio e agosto 2007. Nel 2009, con sei milioni di presenze, la spiaggia di Bibione si \u00e8 classificata come seconda in Italia.\nAmministrazione.\nGemellaggi.\nIl comune di San Michele al Tagliamento ha partecipato al progetto \"Twinning Eco-Management Systems\", un progetto di gemellaggio con il comune di Balatonalm\u00e1di (Ungheria), co-finanziato dall'Unione europea nel quadro del programma \"Cittadinanza Europea Attiva\" 2004\u00a0\u20132006. Tale progetto \u00e8 stato il punto d'inizio di una collaborazione di lungo periodo tra i due comuni. Le amministrazioni locali di San Michele al Tagliamento e Balatonalm\u00e1di condividono una forte vocazione turistica, ed entrambe danno grande importanza ai temi dello sviluppo sostenibile e del turismo.\nIpotesi di passaggio al Friuli-Venezia Giulia.\nSan Michele al Tagliamento \u00e8 stato il primo comune italiano ad attivare il procedimento di distacco-aggregazione, previsto dall'art. 132, comma 2 della Costituzione, per passare alla regione Friuli-Venezia Giulia.\nIl 29 e 30 maggio 2005 si \u00e8 cos\u00ec tenuto un referendum durante il quale, su 6\u00a0353 votanti, 4\u00a0844 si sono espressi favorevolmente al passaggio di regione contro 1\u00a0471 contrari; tuttavia, la consultazione \u00e8 stata dichiarata nulla in quanto i \u00abs\u00ec\u00bb avrebbero dovuto essere almeno la met\u00e0 pi\u00f9 uno fra tutti gli aventi diritto al voto, ovvero 5\u00a0447. Notevoli le differenze tra le varie sezioni elettorali: a Villanova-Malafesta il \u00abno\u00bb ha raccolto appena il 7,5% dei voti, che salgono al 30,8% a Cesarolo e al 29,4% nella localit\u00e0 turistica di Bibione, dove gli albergatori si erano detti nettamente contrari al passaggio di regione.\nLa votazione \u00e8 stata oggetto di accese polemiche che hanno opposto, tra gli altri, gli allora presidenti delle regioni del Veneto e del Friuli-Venezia Giulia, Giancarlo Galan e Riccardo Illy. I sostenitori del \u00abs\u00ec\u00bb hanno peraltro denunciato il mancato coinvolgimento dei cittadini iscritti all'AIRE.\nInfrastrutture e trasporti.\nSituato a met\u00e0 strada tra Venezia e Trieste, il comune \u00e8 attraversato dalla Strada Statale 14 della Venezia Giulia, dall'Autostrada A4 (i cui svincoli pi\u00f9 vicini sono Latisana e Portogruaro) e dalla ferrovia Venezia-Trieste (le cui stazioni pi\u00f9 vicine sono quelle di Latisana e Portogruaro).\nLa SR74 collega il capoluogo comunale alla localit\u00e0 balneare di Bibione e, tramite la SR74dir, a Lignano Sabbiadoro.\nLa SP42 \"Jesolana\" collega San Michele al Tagliamento con Caorle, Eraclea, Jesolo e Cavallino-Treporti. La SP73 collega San Michele al Tagliamento a Alvisopoli e Portogruaro. La SP75 collega la localit\u00e0 di Pozzi con Morsano al Tagliamento."}
{"id": "34620", "revid": "322321", "url": "https://it.wikipedia.org/wiki?curid=34620", "title": "Santa Maria di Sala", "text": "Santa Maria di Sala (\"Santa Mar\u00eca de Sa\u0142a\", o pi\u00f9 semplicemente \"Sa\u0142a\", in veneto) \u00e8 un comune italiano di abitanti della citt\u00e0 metropolitana di Venezia in Veneto.\nIl territorio del comune \u00e8 inserito nel graticolato romano e fa parte del comprensorio del Miranese.\nGeografia fisica.\nIl capoluogo comunale sorge lungo l'antica strada \"Miranese\", storica arteria di collegamento tra Mestre e Padova (denominata localmente \"via Cavin di Sala\").\nNel centro storico di Santa Maria di Sala, presso la cosiddetta \"curva Beccante\", la provinciale Miranese (SP 32) confluisce, senza soluzione di continuit\u00e0, nell'ex Strada statale 515 Noalese.\nOrigini del nome.\nIl termine Sala in epoca longobarda (VII sec.) indicava la parte della propriet\u00e0 terriera condotta in economia diretta dal signore dove sorgeva anche la sua residenza. \u00c8 citato per la prima volta nella storia in un documento del 994 e poi in un atto d\u00ec donazione, databile tra il 1024 e il 1034, con cui l'imperatore Corrado di Sassonia I concede in feudo al conte Corrado di Colbertaldo, sceso in Italia al suo seguito dalla Germania.\nIl conte edific\u00f2 un munito castello in localit\u00e0 detta, per l'appunto, \"Sala\". Verso la met\u00e0 del XIV secolo, il maniero venne demolito da Paganino Sala, il cui casato aveva preso il nome dalla localit\u00e0, sostituendolo con un palazzo in stile gotico.\nSuccessivamente il possesso del territorio pass\u00f2 ai Cantorini dal XV al XVI secolo, quindi ai Fonseca e ai Cortizzon nel XVII secolo, infine ai Farsetti nel XVIII secolo.\nLa famiglia Sala.\nLe prime notizie storiche riguardano il capostipite Corrado Sala, disceso in Italia nel 1119 a seguito dell'imperatore Enrico V (vedere Villa Farsetti).\nSembra che nell'anno seguente Corrado sia poi entrato in possesso del feudo di Sala, prendendo cos\u00ec da esso il nome per s\u00e9 e i propri discendenti. Tra alcuni celebri discendenti ricordiamo: Corrado II, che divenne \"dottor de leggi\" nell'anno 1218 e Negro, figlio di Corrado II, investito del feudo di Sala dal vescovo di Treviso nel 1229.\nPoi durante il periodo della dominazione di Ezzelino III (1237-1256) sono da ricordare i due fratelli Ugolin e Pagan, il primo fatto decapitare dagli Ezzelini mentre era prigioniero a Verona, il secondo giustiziato per aver riconquistato Padova nel 1256. Ma il maggior rappresentante della famiglia Sala fu comunque Paganino II, vissuto nella seconda met\u00e0 del XIV secolo, ultimo proprietario per conto di questa famiglia, della villa di Sala. Paganino II ebbe grandissima reputazione e importanti incarichi presso i Carraresi fino alla fine del 1388 quando i milanesi, con il comando di Gian Galeazzo Visconti, conquistarono Padova. Paganino II, per salvarsi dai l'invasione dei Visconti, abbandon\u00f2 la famiglia dei Carraresi e nel 1389 Paganino II acquistava milleduecento campi (464 ettari circa) dei Carraresi, entrando cos\u00ec nelle grazie Gian Galeazzo Visconti e veniva da lui stesso infeudato di altre propriet\u00e0 pari a duemila campi.\nPaganino II non ebbe tuttavia la possibilit\u00e0 di godere a lungo di questa immensa fortuna; nel 1390 Francesco Novello Da Carrara rientr\u00f2 in possesso della signoria di Padova ponendo cos\u00ec fine alla brevissima dominazione dei Milanesi. Per vendicarsi del tradimento di Paganino II, Francesco Novello gli confisc\u00f2 il nuovo e antico feudo e lo condann\u00f2 all'impiccagione, mentre i tre figli Daniele, Pietro, Giosafat trovarono riparo a Pavia presso Gian Galeazzo Visconti.\nConfiscate le propriet\u00e0 alla famiglia Sala, ecco che la famiglia dei Carraresi rest\u00f2 in possesso dei beni, tra cui il feudo di Sala, per un periodo brevissimo tant'\u00e8 che alla fine del 1405, i Veneziani conquistarono Padova e cedettero il feudo di Sala alla famiglia Contarini.\nStoria.\nEt\u00e0 veneta e romana.\nIl primo insediamento a Santa Maria di Sala potrebbe essere di origine paleoveneta (circa 1000 anni a.C.), in base a ritrovamenti archeologici in zona.\nTracce pi\u00f9 evidenti, invece, hanno lasciato gli antichi Romani, rientrando il territorio salese nella centuriazione romana sita a nord\u2013est di Padova, ancora oggi ben conservata nella sua struttura fondamentale.\nMedioevo ed et\u00e0 moderna.\nIl territorio di Sala viene citato nel 1220 nella vendita fatta dagli avogari Tempesta al teutonico Aldovrandino (assieme a Sant'Angelo, Stigliano, Veternigo, Briana...).\nGli avvenimenti accaduti al territorio di Santa Maria di Sala dopo la caduta dell'Impero romano d'Occidente furono influenzati in modo particolare da quelli delle citt\u00e0 di Padova, Venezia e Treviso fino all'annessione alla Serenissima, nel XV secolo\nGli eventi successivi alla caduta della Serenissima sono quelli analoghi a tutto il territorio circostante, compresa l'invasione napoleonica, la sottomissione al Regno Lombardo-Veneto e quindi, nel 1866, l'unione al gi\u00e0 sorto Regno d'Italia.\nLa nascita dell'Entit\u00e0 comunale.\nCome organismo amministrativo autonomo (Villa) retto da un personaggio locale (Degano o Meriga) proposto dalla collettivit\u00e0, sotto il dominio veneto Sala comprendeva la parrocchia \"Nativit\u00e0 della Beata Vergine Maria\" scorporando la frazione (Comune o Colmello) di Piovegalda, integrata dal punto di vista ecclesiastico ma giuridicamente indipendente.\nElevato a Comune di terza classe (ovvero con popolazione fino a tremila abitanti) nel 1806 dopo una provvisoria dipendenza miranese, in seguito al Decreto Vicereale 14 luglio 1807 n. 118 sulla concentrazione dei Municipi distanti dal loro \"maximum\", quello di Santa Maria venne legato ai vicini territori di San Michele Arcangelo, San Sebastiano e Stigliano - la cui chiesa dipendeva da Zeminiana - formando il Comune di Sant'Angelo di Sala ed Uniti. Il centro principale migr\u00f2 da Sant'Angelo stesso al sito attuale nel 1808 mutando titolazione in Comune di Santa Maria di Sala ed Uniti e mantenendo alcuni uffici nella trascorsa sede.\nAncora lontana da detto limite, la sistemazione cos\u00ec realizzata si protrasse fino al 28 settembre 1810 quando un secondo decreto sulle aggregazioni locali cre\u00f2 il moderno comparto a sei frazioni (Caltana, Caselle, Sala, Sant'Angelo, Stigliano e Veternigo con capoluogo Caselle) unendo l'entit\u00e0 amministrativa di Santa Maria al vicino Comune di Caltana con Caselle de' Ruffi.\nCon Sovrana Risoluzione 8 febbraio 1818 entrata in vigore il 1\u00ba gennaio 1819, il periodo austriaco impose un definitivo quinto assetto trasferendo il capoluogo da Caselle de' Ruffi a Santa Maria di Sala, pi\u00f9 centrale e facilmente raggiungibile, modificando ancora la denominazione comunale.\nNel 1833 il governo lombardo-veneto accord\u00f2 la residenza municipale nello stabile tuttora esistente affacciato in via Cavin di Sala attiguo al lato orientale del complesso ospitante la Cassa di Risparmio. La traslazione verso il sito attuale avverr\u00e0 dopo il 1866 nel caseggiato a comodo dei viaggiatori attrezzato come locanda e osteria, mentre sull'antistante piazzale (oggi XXV aprile) si svolgeva il pubblico mercato settimanale.\nPer quanto riguarda i livelli amministrativi superiori, durante il tempo veneziano la Villa (Comune) di Sala Santa Maria apparteneva alla Vicaria (Mandamento) di Mirano all'interno del \"Territorio\" (Provincia) di Padova. In et\u00e0 napoleonica, dopo la costituzione nel 1806 del Dipartimento del Brenta (Provincia di Padova) e la conferma delle precedenti realt\u00e0 locali, fu stabilita una nuova organizzazione provvisoria con Decreto Prefettizio 25 marzo 1807 riveduta e sancita dal posteriore Decreto Reale 22 dicembre 1807. Il Municipio di Santa Maria di Sala, confluito poi in Sant'Angelo, si trov\u00f2 associato al Cantone di Mirano, Distretto di Camposampiero e Dipartimento del Brenta sempre con capoluogo Padova. Il periodo austriaco determin\u00f2 l'abolizione istituzionale del Cantone (riportando Mirano al grado di distretto) e la riforma dei Dipartimenti in Province (notificazione 30 novembre 1815 n. 122): Santa Maria pass\u00f2 alla citata circoscrizione miranese della nuova Provincia di Padova. La sistemazione attuale giunse il 1\u00ba gennaio 1853 quando il Comune di Santa Maria di Sala insieme all'intero proprio Distretto venne staccato dall'orbita padovana per essere definitivamente annesso alla Provincia di Venezia.\nIl XX secolo.\nAll'inizio del Novecento l'attivit\u00e0 economica principale era l'agricoltura e l'allevamento. Numerosi braccianti lavoravano a basso prezzo nelle terre del\nproprietario che si occupava di modernizzare gli impianti e acquistare i terreni. Esistevano anche i coltivatori diretti che, per\u00f2, dovevano affrontare\nla concorrenza dei grandi proprietari, quindi pochi di loro riuscivano a resistere.\nIl rispetto della natura era un principio su cui si basava tutta l'economia; la popolazione era infatti cosciente che senza di essa non ci sarebbe stata la vita. L'abitazione tipica \u00e8 la casa rurale nella quale si insediava la famiglia patriarcale (che poteva arrivare a comprendere fino a 40-50 persone) a capo della quale c'era il membro pi\u00f9 anziano e le risorse familiari erano distribuite secondo un criterio gerarchico e ci\u00f2 era funzionale alla produttivit\u00e0 e l'ordine. La donna si occupava esclusivamente delle faccende domestiche e dei figli.\nLa Chiesa costituiva una parte fondamentale delle comunit\u00e0 contadine, il sacerdote, di fatto, era la guida e il moderatore della collettivit\u00e0.\nAll'inizio del XX secolo ci furono dei movimenti anticlericali a cui, per\u00f2, Santa Maria di Sala, diversamente dalla Riviera del Brenta dove il socialismo era ben radicato, rimase estranea.\nCome Sala abbia avvertito le tensioni fin dai primi anni del secolo, lo si apprende, infatti, proprio da quanto lasciato scritto dall'allora parroco don Demetrio Gallo (1903-1933).\nIl processo di alfabetizzazione, nel comune, fu alquanto lento e difficile, poich\u00e9 l'istruzione non era considerata una priorit\u00e0 dalla societ\u00e0 contadina.\nUn cambiamento si ebbe a partire dagli anni Trenta quando, con l'avvento del fascismo, lo Stato si incaric\u00f2 in prima persona della formazione dei giovani.\nLa popolazione rest\u00f2 fortemente legata alle tradizioni e si continuarono ad organizzare manifestazioni, come le sagre, antecedenti a quelle che erano le tradizioni del regime. Nelle varie feste paesane suonava la banda cittadina.\nPrima guerra mondiale.\nLa Prima guerra mondiale coinvolse particolarmente questa zona che, soprattutto dopo la Disfatta di Caporetto (1917) divenne terra di rifugio per gli sfollati; nonostante i gravi problemi derivanti dalla situazione si affront\u00f2 la tragedia con straordinario spirito solidale. Nel 1917-1918 Villa\nFarsetti venne adibita ad Ospedale Militare e ancora oggi sono visibili le tracce di tale adattamento.\nSeconda Guerra Mondiale.\nLa Seconda guerra mondiale fu caratterizzata da un lungo periodo di Resistenza (1943-1944); gi\u00e0 a partire dal 10 giugno 1940, in occasione del discorso del Duce a Palazzo Venezia, il parroco, don Giovanni Cervaro aveva espresso i suoi timori raccogliendosi in preghiera, mentre la gente si recava a Sala per ascoltare il discorso radiotrasmesso.\nCaltana diverr\u00e0 un centro della Resistenza. Don Antonio Pegoraro organizz\u00f2 i primi gruppi clandestini; il 26 maggio 1944 venne attuata la prima operazione; il disarmo della caserma GNR di Dolo; per l'occasione vennero convocati Gasparini, Monico, Bianchini e i garibaldini della \"Bis\". Le armi vennero recuperate, senza spargimenti di sangue, e nascoste in una cella mortuaria del Cimitero. Tra don Pegoraro e Bruno Ballan, per\u00f2, si crearono dei contrasti dovuti alla divisione delle armi e con questo si chiusero le collaborazioni tra la brigata \"Guido Negri\" e la \"Sabatucci\".\nIl 9 giugno 1944 i garibaldini entrarono nel Municipio di Santa Maria di Sala e asportarono le carte d'identit\u00e0, le tessere annonarie e incendiarono il resto. Questo fu una reazione alle minacce del podest\u00e0 che voleva arruolare i giovani secondo i \"Bandi Graziani\" e in caso contrario sarebbero stati\ndenunciati ai tedeschi. Il 10 luglio 1944 la Brigata Nera \"Begon\" incendi\u00f2 la casa di Bruno Ballan come reazione all'evasione di quest'ultimo, grazie ai partigiani stessi, dalle carceri di Camposanpiero.\nUno degli episodi pi\u00f9 dolorosi della Seconda guerra mondiale in cui fu coinvolta la comunit\u00e0 salese rimane la tragedia di Treponti: alle ore 18 del 26 ottobre del 1944 vi fu lo scoppio di un camion di munizioni, che provoc\u00f2 29 morti e la distruzione del piccolo borgo.\nNell'inverno 1944-45 i partigiani dovettero affrontare le dure reazioni delle brigate nere: molti vennero catturati e uccisi, ma questi movimenti non si arresero alle forze naziste, infatti il 26 aprile 1945 vennero attaccate due compagnie di tedeschi in ritirata.\nRuolo fondamentale per il comune di Santa Maria di Sala e dintorni ebbe la brigata \"Sparviero\", di ispirazione comunista, il cui esponente principale era Eugenio Ballan. Egli fin\u00ec pi\u00f9 volte nel mirino poich\u00e9 era conosciuto come comunista e sub\u00ec numerosi controlli e perquisizioni; talvolta venne torturato e\nnel 1957 venne incarcerato per 5 mesi per aver ucciso il cursore comunale di Santa Maria di Sala. Stimato per la sua dirittura morale fu consigliere comunale a Mirano prima per il PCI e poi per Rifondazione Comunista dal 1956 al 1998.\nAnni Cinquanta.\nIl dopoguerra segn\u00f2 per santa Maria di Sala l'inizio di un periodo di rinascita. L'antica famiglia rurale sub\u00ec mutamenti profondi (i componenti pi\u00f9 giovani lasciano la campagna attratti verso l'industria), vennero ristrutturati ed ampliati numerosi edifici scolastici, vennero costruite nuove scuole elementari (Veternigo e Caltana), mentre a Santa Maria di Sala vennero realizzate le scuole professionali; venne, inoltre, ampliata e migliorata la viabilit\u00e0 e fu iniziata la manutenzione di ponti e di fontane pubbliche.\nPrima zona industriale.\nA partire dagli anni Sessanta nacquero i primi insediamenti industriali, come la fabbrica di mosaici (Pelv), inizialmente insediata in alcuni locali messi a disposizione dalla parrocchia di Caltana; la fabbrica di legno (futura Ivags) e quella d'abbigliamento, Vistola, di propriet\u00e0 di un sarto napoletano.\nTutte queste fabbriche inizialmente sorgevano su terreni acquistati direttamente dal comune guidato dal sindaco Marzaro e rivenduti agli industriali interessati ad investire nella zona di Santa Maria di Sala. Gi\u00e0 nel 1961 il 46,6% della popolazione era formata da addetti all'industria, mentre solo il 35% si dedicava ancora all'agricoltura.\nI comuni del Miranese (non solo Santa Maria di Sala, ma anche Scorz\u00e8, Salzano e Noale) vendevano le aree industriali a prezzi bassissimi; inoltre il costo del lavoro era estremamente basso in quanto la manodopera era costituita da giovani e donne, sprovvisti di organizzazioni sindacali che tutelassero i loro diritti.\nL'urbanizzazione del territorio avvenne senza suscitare rimpianti o opposizioni, infatti si vedeva nell'industrializzazione un passo avanti verso il progresso. Non essendoci specifiche attivit\u00e0 artigianali risalenti a una tradizione preesistente nella zona, si pu\u00f2 affermare che l'industria si svilupp\u00f2 ex novo.\nAnche il settore commerciale non fu il risultato dell'evoluzione di piccoli o medi esercizi gi\u00e0 presenti, infatti il mercato si svolgeva nei comuni di Mirano e Noale e le uniche attivit\u00e0 commerciali presenti a Santa Maria di Sala consistevano in alcuni negozi posti lungo le strade e gli incroci delle varie\nfrazioni.\nLa terziarizzazione dell'area fu invece resa possibile dalla vicinanza con Porto Marghera e con la nuova zona industriale di Padova. Le imprese dapprima sorsero ai lati dell'asse viario come industrie complementari rispetto alle grandi zone industriali, poi in maniera pi\u00f9 organica penetrarono nel\ngraticolato romano. Nei successivi cinquant'anni, molti stabilimenti a Porto Marghera furono dismessi tanto che il numero degli addetti \u00e8 attualmente di circa 9.000, cio\u00e8 tanti quanti quelli del polo industriale di Santa Maria di Sala.\nIl movimento dei lavoratori.\nIntorno al 1968-1969 nacquero le prime organizzazioni sindacali. Sottosalario, mancato rispetto dei contratti di lavoro, evasione contributiva, condizioni igienico - ambientali pesanti e nocive erano molto diffusi. Il sindacato pi\u00f9 presente fu la CISL (molto supportata dalla Chiesa locale, la quale mise a disposizioni dei locali parrocchiali per le sedi del sindacato) principalmente per due motivi: in primo luogo, tutto il Miranese era una zona prettamente cattolica e politicamente orientata verso la Democrazia Cristiana; in secondo luogo, perch\u00e9 la Cgil, presente nelle grandi fabbriche di Porto Marghera, era tradizionalmente debole.\nInizialmente, le resistenze dei datori di stipendio alle rivendicazioni sindacali furono dure, ma, quando nel 1970 si crearono delle commissioni sindacali interne, le cose cominciarono lentamente a cambiare.\nIl fatto che le industrie fossero anche territorialmente vicine contribu\u00ec ad accrescere una maggiore unit\u00e0 tra gli stessi operai. Come detto in precedenza, il partito pi\u00f9 forte era la Democrazia Cristiana, mentre la sinistra era debolissima. Attorno al 1970 una quarantina di ragazzi che gravitavano intorno al Partito Socialista di Unit\u00e0 Proletaria (PSIUP) della scuola superiore e dell'universit\u00e0 organizzarono un gruppo giovanile con l'idea di portare il \"clima sessantottino\" nel comune.\nIn una casa rurale a Caselle, denominata \"Circolo Operaio\", facevano regolarmente degli incontri nei quali si alternavano attivit\u00e0 politiche ad attivit\u00e0 ricreative e sociali. Nell'estate del 1972 il PSIUP si sciolse e quasi tutti i componenti, ad eccezione di Carlo Stocco che sin da giovane si impegn\u00f2 nella CGIL e ader\u00ec al Partito Comunista Italiano, confluirono nel PDUP (Partito di Unit\u00e0 Proletaria).\nTale situazione perdur\u00f2 fino al '75 quando tutti gli aderenti pi\u00f9 giovani entrarono nel PCI rinnovando la presenza politica e amministrativa nel comune.\nIntorno al 1973 inizia ad essere venduto, come supplemento ad \"Unit\u00e0 Operaia\", il giornale \"La voce operaia di Santa Maria di Sala\", nel quale si denunciavano i soprusi a cui i lavoratori erano sottoposti e si istigava allo sciopero a sorpresa quale mezzo di lotta. Veniva altres\u00ec criticata l'istruzione scolastica fornita ai ragazzi; gli scritti relativi a tale argomento sono da attribuire certamente a Casanova e Borsetto, i quali, oltre ad essere ricordati per il loro impegno politico, sono autori di diversi libri di testo per le elementari e di letteratura per l'infanzia; Borsetto ha anche sceneggiato film per ragazzi.\nAltra idea fondamentale che proponeva il giornale era quella di fondare un consiglio territoriale quale espressione dei consigli di fabbrica, ma aperto anche a insegnanti, studenti, contadini; il suo scopo sarebbe stato quello di coordinare e rafforzare la presenza sindacale nel comune e di garantire l'unit\u00e0 della classe operaia di fronte all'offensiva padronale che puntava alla sua disgregazione. Si tenga presente che in quel periodo l'inflazione superava il 20% annuo, si sentiva pi\u00f9 che mai l'esigenza di difendere il salario e la necessit\u00e0 di ottenere alcuni servizi sociali (come asili nido, mense interaziendali, trasporti pubblici e scuole materne).\nTali proposte suscitarono interesse e ottennero il consenso non solo della sinistra, ma anche dalla Dc. Si crearono, cos\u00ec, forme di protagonismo e di responsabilizzazione da parte di operai giovani che iniziarono a vivere un'esperienza sindacale non pi\u00f9 circoscritta alla propria azienda.\nIl 22 maggio 1974 la piattaforma zonale venne approvata, ma il Consiglio ebbe vita breve; CGIL, CISL e UIL costituirono, infatti, una struttura intercategoriale che comprendeva tutto il Miranese.\nNelle elezioni del 1975, l'allora partito comunista pass\u00f2 da uno a tre consiglieri. I temi della difesa della condizione operaia e dei servizi sociali erano cari sia ai comunisti che ai democristiani che proposero finalmente l'istituzione dei servizi mancanti nel comune.\nIl territorio salese, nel tempo, divenne il secondo polo industriale della Provincia; ci\u00f2 favor\u00ec l'immigrazione e il formarsi di nuove famiglie, tanto che si pass\u00f2 dai 1100 abitanti del 1970 ai circa 17500 attuali. Attualmente, accanto ad aziende \"leader\" di rilevanza nazionale (come S\u00e0filo, Speedline, OMV, FPT, Piarotto, Aprilia, ecc. \u2026) vi sono molti piccoli laboratori artigianali.\nGli esercizi commerciali.\nNel territorio di Santa Maria di Sala sono, inoltre, presenti circa 250 esercizi commerciali, nei quali sono impiegati circa 1000 lavoratori.\nL'espansione del tessuto produttivo e terziario \u00e8 avvenuto grazie anche alla posizione strategica del territorio comunale che si colloca equidistante dai capoluoghi di provincia di Venezia, Padova e Treviso a cui \u00e8 collegato da importanti assi viari quali la S.S. 515 Noalese e la Provinciale Miranese.\nMonumenti e luoghi d'interesse.\nChiesa parrocchiale.\nLa chiesa parrocchiale di Caselle, costruita tra il 1790 e il 1810, \u00e8 un interessante edificio in stile neoclassico a navata unica contenente varie opere d'arte tra cui, sull'altar maggiore, alcune statue di Giovanni Bonazza.\nVilla Farsetti.\nPer la realizzazione di Villa Farsetti il committente e proprietario, Filippo Farsetti, si ispir\u00f2 fortemente alla magnificenza della reggia di Versailles, nonch\u00e9 ad altri splendidi esempi quali, tra i tanti, villa Pisani di Stra o villa Corsini a Roma. I lavori iniziarono negli anni quaranta del XVIII secolo e gi\u00e0 nel 1749 vide la luce la gastaldia, primo edificio del complesso residenziale.\nLa villa sorse, appunto, per volont\u00e0 dell'abate Filippo Farsetti, in collaborazione con il senese Paolo Posi, architetto e scenografo operante in quel periodo a Roma, che si ispir\u00f2 ad alcuni palazzi e ville di delizie ideati dal grande architetto austriaco J.B. Fischer von Erlach che in essi cerc\u00f2 di combinare la maniera francese (edifici sviluppati in larghezza) con elementi italiani (tetti a terrazza con statue e vasi), in modo da conferire all'edificio il massimo movimento e variet\u00e0, avvicinandosi nell'aspetto alle antiche ville romane. Tali progetti presentano una caratteristica in comune: una rotonda centrale con ali; un motivo di fondo dell'architettura dei palazzi barocchi, che troviamo anche nel palazzo di Sala e nel casino di villa Albani.\nUna sala rotonda illuminata dall'alto era inoltre l'ideale per un allestimento museografico, considerato che l'intenzione del Farsetti era quella di realizzare (come in effetti poi fece) nella parte centrale del palazzo un \"superbo museo\".\nLa villa venne edificata tra il 1759 ed il 1762, il risultato fu quello di una grandiosa architettura di gusto rococ\u00f2 a tre piani, ornata con trentotto colonne provenienti dal Tempio della Concordia di Roma, ottenute grazie all'intercessione del Papa veneziano Clemente XIII.\nL'esterno si sviluppa simmetricamente in senso longitudinale ai lati del salone centrale con facciata convessa. Al corpo centrale sono raccordati due edifici minori concavi per mezzo di portici. Nella parte posteriore si trovano la barchessa e la foresteria.\nMolto ben riuscito \u00e8 anche un altro elemento della villa progettato dal Posi, che faceva parte della scenografica sistemazione dell'ampia area situata a sud della strada Cavin di Sala, il cosiddetto Campidoglio, che doveva rappresentare quello romano; esso \u00e8 andato completamente distrutto, ma possiamo conoscerlo abbastanza nei dettagli attraverso alcuni disegni e vedute che ci sono pervenute.\nNel 1744, alla morte dell'abate, nessun erede prese in carico il termine del progetto, di cui oggi invece possiamo immaginare la maestosit\u00e0.\nDurante la Grande Guerra fu trasformata in ospedale da campo, al pari del vicino Castello di Stigliano. A testimonianza di ci\u00f2 rimangono due incisioni al piano superiore.\nIl complesso, propriet\u00e0 comunale, \u00e8 stato recuperato in questi anni. L'antico parco, quasi completamente perduto e ora in fase di recupero, ospitava un orto botanico, cedraie, serre, boschetti, un labirinto e varie riproduzioni di rovine romane.\nCastello di Stigliano.\nDi una certe rilevanza \u00e8 l'antico castello situato a Stigliano, sulla sponda sinistra del fiume Muson. Di origine romana, sarebbe stato feudo del vescovo di Treviso, successivamente avamposto di confine tra Treviso e Padova, infine definitivamente conquistato da Venezia nel 1520. Negli anni sub\u00ec numerose ristrutturazioni, oggi ospita un ristorante.\nGeografia antropica.\nSuddivisione ecclesiastica.\nIl territorio di Santa Maria di Sala \u00e8 attraversato dal confine di due diocesi: mentre il capoluogo, le frazioni di Stigliano e Veternigo fanno parte della diocesi di Treviso, le frazioni di Caselle de' Ruffi, Caltana e Sant'Angelo di Sala appartengono alla diocesi di Padova.\nSport.\nDal 1993 \u00e8 attiva sul territorio l'associazione sportiva dilettantistica Jolly Basket; negli anni ha ottenuto diversi titoli sportivi:\nSono presenti inoltre il C.M.B. Santa Maria di Sala, societ\u00e0 sempre di basket che per\u00f2 si occupa solo della categoria \"Scoiattoli\" (da 6 a 10 anni); e diverse societ\u00e0 calcistiche come il G.S Veternigo e il G.S Santa Maria di Sala.\nNel settore ciclistico si distingue l'UC FPT, squadra ciclistica di MTB nata all'interno dell'omonima azienda nel 2000, e che ha vinto numerosi titoli di campioni provinciale nonch\u00e9, con Gianfranco Mariuzzo, il titolo di campione italiano d'autunno."}
{"id": "34621", "revid": "125298959", "url": "https://it.wikipedia.org/wiki?curid=34621", "title": "Pumenengo", "text": "Pumenengo (\"P\u00f6men\u00e8ngh\" o \"P\u00fcmen\u00e8ngh\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nella pianura orientale bergamasca, al confine con la provincia di Brescia, dista circa 34 chilometri a sud-est dal capoluogo orobico.\nStoria.\nLe poche informazioni inerenti alla storia di Pumenengo riguardano quasi unicamente l'epoca medievale. Prima di questa si presume che il territorio fosse interessato da piccoli insediamenti Longobardi, o quantomeno avrebbe potuto essere compreso nelle corti da loro fondate, come si evince dal significato del toponimo: Pumenengo, difatti sta a significare propriet\u00e0 di \"Pumeno\", con la caratteristica desinenza longobarda \"-engo\".\nAl termine della dominazione longobarda, sul territorio si verific\u00f2 l'arrivo dei Franchi.\nFurono questi ultimi a creare i presupposti per la formazione del Sacro Romano Impero, i cui reggenti governarono le sorti del paese per tutta l'epoca medievale.\nSi sa che questi territori vennero donati in feudo, unitamente alle zone circostanti, al Vescovo di Cremona gi\u00e0 nell'XI secolo.\nFu per\u00f2 con l'arrivo della signoria dei \"Barb\u00f2\" che il borgo ebbe un periodo di notoriet\u00e0, durante il quale, risentendo delle lotte di fazione tra guelfi e ghibellini, ritenne necessario dotarsi di numerosi edifici fortificati. Tra questi il principale era indubbiamente il castello dei conti Barb\u00f2, facente parte di una serie di fortificazioni poste a difesa delle rive occidentali del fiume Oglio, da sempre terra di confine tra entit\u00e0 politiche, e conseguentemente sede di scontri volti ad ottenerne il predominio.\nQuesta zona fu spartiacque anche tra la Repubblica di Venezia ed il Ducato di Milano, tanto da essere considerata una vera e propria zona franca, chiamata \"Calciana\", in sostanza quasi uno Stato indipendente amministrato dai signori di Calcio, Pumenengo, Urago, Torre Pallavicina e comprendente anche la parte sud di Cividate, esente da tasse e da ogni obbligo verso lo Stato centrale. E come in tutte le zone di confine, notevole era il contrabbando praticato nonostante le rigide leggi che lo vietavano, pena dure sanzioni, anche se per gli abitanti stessi questa era una delle principali fonti di sostentamento.\nLa totale esenzione dalle tasse dur\u00f2 fino verso la fine del XVIII secolo, mentre pochi decenni pi\u00f9 tardi si verific\u00f2 il passaggio alla Repubblica Cisalpina. La nuova dominazione revoc\u00f2 tutti i privilegi riservati al paese, che fu annesso al dipartimento facente a capo a Bergamo, ed unito amministrativamente ai vicini comuni di Calcio e Torre Pallavicina.\nNel XX secolo il paese ha subito la crisi del settore agricolo che, non compensata dall'evoluzione industriale, lo ha nuovamente relegato a ruolo marginale nell'economia della \"bassa\" bergamasca.\nMonumenti e luoghi d'interesse.\nCastello.\nIl castello di Pumenengo sorge su un terrapieno posto a ridosso della vallata che conduce al fiume Oglio; \u00e8 inoltre lambito dal Naviglio Pallavicino, che poi continua nel suo percorso verso Cremona. La storia di questo edificio \u00e8 fortemente legata a quella della signora di Milano Beatrice Regina della Scala, che acquist\u00f2 questo territorio, insieme a quello di Calcio e di Floriano, la cosiddetta Calciana Inferiore, da tale Cabriolo Aliprandi nel 1366, che a sua volta lo aveva ricevuto in permuta dai monaci del convento di San Lorenzo di Cremona due anni prima. Bench\u00e9 la signora di Milano abbia fatto erigere diversi castelli nei suoi territori, ad esempio quello di Pandino, come struttura di villeggiatura, nessun documento attesta che il castello di Pumenengo sia stato voluto da lei; \u00e8 molto probabile invece che esistesse una fortificazione risalente al XII secolo, resasi necessaria a causa dei continui conflitti con il borgo di Rudiano, per motivi legati al passaggio sul fiume. Regina della Scala, nel tentativo di far ripartire da un punto di vista economico e sociale i suoi possedimenti, ottenne dal marito Bernab\u00f2 Visconti delle agevolazioni fiscali che sarebbero durate fino al 1796. Tutto questo non serv\u00ec a rilanciare l'economia del territorio e fu cos\u00ec che la signora di Milano, fra il 1380 e il 1382, smembr\u00f2 e vendette il suo feudo ad alcune famiglie nobili, che avevano il compito di gestire insieme la Calciana Inferiore, dando vita al Condominio, dove varranno sempre le agevolazioni fiscali volute dalla precedente proprietaria. Pumenengo venne ceduta alla famiglia di origine soncinese dei Barb\u00f2, che subito si insediarono nel castello e vi rimasero fino agli inizi del XX secolo. \nLa posizione sul terrapieno ha fortemente condizionato la planimetria dell'edificio: a differenza di altri castelli di pianura, che presentano una pianta quadrata con una torre per ogni angolo, il castello di Pumenengo ha una pianta trapezoidale, con sole tre torri. Per supplire alla mancanza della torre sud-est si \u00e8 provveduto a rinforzare il muro con una massiccia scarpatura. Tutto l'edificio \u00e8 circondato da fossato. L'ingresso si trova ad ovest e permetteva l'ingresso in un rivellino, ancora ben conservato. L'accesso avveniva mediante un ponte levatoio, oggi sostituito da un ponte fisso, e da una pusterla, oggi murata. Oltre il rivellino si apriva la corte interna del castello, su cui si affaccia la torre di nord-ovest, un tempo utilizzata come prigione, cui si accedeva per mezzo di una scala esterna. La famiglia Barb\u00f2 ha vissuto esclusivamente nell'ala meridionale dell'edificio, apportandovi delle modifiche: nelle sale che oggi ospitano la biblioteca si possono ammirare i soffitti con volte ad ombrello risalenti al XVII secolo; nel seminterrato si trova una grande sala rettangolare voltata a botte, che affianca la cappella castellana, che conserva al suo interno degli affreschi piuttosto rovinati, risalenti con tutta probabilit\u00e0 al XVI secolo. I piani superiori invece conservano decorazioni del XIX secolo con vedute del complesso.\nAccanto ad esse si trova la chiesa parrocchiale settecentesca, dedicata a San Pietro &amp; San Paolo Apostoli. Originariamente era una cappella gentilizia dell'attiguo castello, e fu ampliata nel XVIII secolo quando venne destinata ad uso pubblico. All'interno si possono trovare opere di alto pregio.\nIn direzione di Calcio si trova il Santuario della Madonna della Rotonda che, opera di Pellegrino Tibaldi, fu costruito in seguito a un'apparizione mariana avvenuta, secondo la tradizione, nel 1585. All'interno sono presenti dipinti di Giulio, Vincenzo e Antonio Campi."}
{"id": "34622", "revid": "1543377", "url": "https://it.wikipedia.org/wiki?curid=34622", "title": "San Stino di Livenza", "text": "San Stino di Livenza (\"San Stin\" in veneto ed in friulano occidentale, spesso indicato erroneamente come \"Santo Stino di Livenza\") \u00e8 un comune italiano di abitanti della citt\u00e0 metropolitana di Venezia in Veneto.\nGeografia fisica.\nIl territorio comunale presenta una forma allungata che si sviluppa da nord-ovest a sud-est\ned \u00e8 delimitato dai corsi dei fiumi Livenza e Malgher.\nLa posizione centrale nella pianura Veneta orientale, tra le cittadine di San Don\u00e0 di Piave e Portogruaro, e una ben sviluppata rete viaria, permettono una ottimale fruizione dell'intero territorio e la possibilit\u00e0 di una veloce connessione con i maggiori centri culturali e commerciali (Venezia, Treviso, Pordenone) oltre ad un rapido raggiungimento delle localit\u00e0 turistiche sia balneari (Caorle, Jesolo, Bibione) che alpine (Cansiglio, Piancavallo).\nUna via di comunicazione, utilizzata oramai prettamente solo per scopi turistico-ricreativi, \u00e8 il fiume Livenza che, tranne brevi tratti, risulta navigabile dalla foce (a Caorle) fino a Pordenone (attraverso il Meduna).\nSan Stino di Livenza, Corbolone e Localit\u00e0 Bosco sono i centri residenziali situati nella parte settentrionale del territorio comunale; quest'area presenta aspetti morfologici tipici degli ambienti di pianura. Procedendo, invece, verso meridione e seguendo il corso del fiume Livenza, il paesaggio muta assumendo i tratti caratteristici delle aree bonificate, fra le quali la bonifica delle Sette Sorelle.\n18.000 anni fa l'area dell'attuale citt\u00e0 era ricoperta da graminacee, da arbusti e da boschi, segu\u00ec l'inalzamento del livello del mare dovuto allo scioglimento dei ghiacciai Wurmiani, tale sprofondamento marino avrebbe portato la linea di spiaggia nell'attuale centro abitato, 6-7000 anni fa inizi\u00f2 a delimitarsi dalla laguna di San Stino - Caorle il fiume Livenza grazie ai detriti delle montagne bellunesi, valli del Cellina, Meduna e Piave.\nOrigini del nome.\nIn una mappa del 1672, conservata nell'Archivio di Stato di Venezia, \u00e8 riportato il toponimo \"San Stin\", mentre in altri documenti storici compare abbreviato \"S. Stin\", come una lettera del 1811 del Podest\u00e0 del \"Comune di San Stin di Livenza\" durante il Regno italico (1811), denominazione confermata anche dopo il 1866 e fino al fino all'aprile 1871 quando venne pubblicata nel \"Dizionario dei Comuni del Regno d'Italia\". Tra l'aprile 1871 e il febbraio 1883, a causa un errore materiale dovuto alla regola grammaticale che prevede che, davanti alla esse impura, la parola \"san\" diventa \"santo\", la denominazione \"Santo Stino\" inizi\u00f2 ad essere inclusa nell'edizione del 1886 del \"Dizionario dei Comuni del Regno d'Italia\". Il 10 novembre 2011 la giunta comunale deliber\u00f2 un atto ricognitivo dell'esatta denominazione del Comune di San Stino di Livenza, al fine di chiarire in maniera definitiva e inequivocabile la questione.\nIl territorio a sud della citt\u00e0, bonificato tra l'Ottocento e il Novecento, era chiamato Sette Sorelle. Il nome del luogo chiamato inizialmente \"Gastal di San Stin\" fu diviso nel 1687 tra le 7 figlie del signorotto proprietario dei terreni. I nomi delle figlie sono stati ritrovati in una cartina presso gli archivi di stato veneziani ed erano spartiti da est verso ovest per: Brigida, Bernardina, Ellena, Chiara, Maria, Marina e un'altra figlia Marina.\nStoria.\nIl periodo romano.\nI primi segni di insediamenti abitati rinvenuti nel comune di San Stino risalgono all'epoca romana, quando il territorio non era ospitale in quanto a nord era ricoperto da foreste e a sud si sviluppavano lagune.\nLa parte nord era attraversata da un'importantissima via di comunicazione dell'epoca, la via Annia, che collegava Roma a Bisanzio e della quale si ha notizia tramite i resti di un ponte in pietra sul Livenza ritrovati nel 1883, a circa 150 metri di distanza dall'attuale ponte della Strada statale 14 della Venezia Giulia.\nMedioevo.\nDopo la caduta dell'Impero romano d'Occidente, nel 476 d.C., le scorrerie dei barbari misero a ferro e fuoco l'entroterra, mentre le popolazioni che vivevano nelle aree lagunari riuscirono a sfuggire alle devastazioni, grazie all'inospitalit\u00e0 di quei territori.\nFu proprio in questi luoghi che, nel V secolo d.C., su delle terre un po' pi\u00f9 alte sul livello del mare, fu edificata la Pieve del Grumello, (una delle pi\u00f9 antiche diocesi del vicino insediamento romano di Concordia Sagittaria), che si ritiene sorgesse nei pressi dell'attuale paesino di Sant'Al\u00f2. Pi\u00f9 tardi si svilupp\u00f2 un piccolo borgo attorno al monastero di San Pietro di Romadina, ubicato lungo il fiume Livenza, nel tratto di fronte il paese di Boccafossa.\nIntorno al X secolo d.C. inizi\u00f2 il ripopolamento dell'entroterra; nei pressi di un antico insediamento romano, venne costruito dalla famiglia dei da Prata il Castello, attorno al quale in seguito sorger\u00e0 l'abitato di San Stino di Livenza.\nPoco dopo, sotto l'influenza dei monaci di Sesto al Reghena, ebbe origine la \u201cVilla di Corbolone\u201d, dotata anche di strutture di difesa.\nCon la Bolla del 1186 si notific\u00f2 il passaggio dei territori comunali di San Stino di Livenza, alla diocesi di Concordia Sagittaria.\nPer un lungo periodo l'ubicazione di San Stino, lungo il fiume Livenza si dimostr\u00f2 strategicamente importante, in quanto ai confini tra Venezia, il patriarcato di Aquileia, i domini trevigiani e quelli dei da Camino.\nNel 1259 i da Prata cedettero ville e castelli, tra cui S. Stino e Corbolone, ai patriarchi di Aquileia. Questi non assunsero direttamente il potere, ma istituirono il capitanato di San Stino.\nDurante una delle numerose guerre tra il Patriarcato di Aquileia e la Repubblica di Venezia, nel 1387, il castello di San Stino fu affidato all'arcidiacono di Gorizia, Simone de' Gavardi, che comp\u00ec diverse incursioni nei territori dei veneziani e si spinse fino a saccheggiare e incendiare il vicino paese di Caorle. La rappresaglia della Serenissima Repubblica fu altrettanto violenta e si concluse, nel 1388, con l'assalto e l'incendio del castello di San Stino.\nIn seguito, con l'annessione del Friuli alla Repubblica di Venezia, nel 1420, San Stino non fu pi\u00f9 terra di confine, perse quindi la sua importanza strategica e il castello divenne la fastosa residenza della nobile famiglia veneziana degli Zeno.\nEt\u00e0 Moderna.\nNel 1499 San Stino offr\u00ec rifugio alle popolazioni locali durante le invasioni dei Turchi, infatti questi seminarono morte e distruzione e giunsero fino a \"Corbolonis\", che si trovava sulla riva destra del fiume e non era ancora sotto la giurisdizione della cittadina (attualmente si chiama Corbolone ed \u00e8 frazione di San Stino). Durante il rinascimento, la allora San Steno, divenne luogo di vacanze per i signori della Repubblica di Venezia, cos\u00ec vennero costruite numerosissime ville venete e il castello venne ceduto ai capitani che reggevano il governo sanstinese per conto della Serenissima diventando luogo politico per la citt\u00e0.\nNel 1514 a Corbolone venne edificata, dai maestri muratori Giorgio e Bernardino da Crema, la chiesa di San Marco, splendido scrigno che raccoglie importanti opere d'arte del Pordenone, del de' Pitati e del Diziani.\nNel 1766 d.C. nel territorio si contavano 317 famiglie per un totale di 1731 persone e dello stesso anno \u00e8 l'edificazione di una chiesetta, a met\u00e0 strada tra San Stino e Caorle, dedicata alla Madonna della Salute, e attorno alla quale in seguito si svilupp\u00f2 un piccolo borgo che diventer\u00e0 La Salute di Livenza.\nRisorgimento.\nIn seguito all'invasione di Venezia da parte di Napoleone Bonaparte i francesi arrivarono anche a San Stino dove occuparono il castello che venne saccheggiato, e le torri che facevano parte della struttura vennero abbattute e cos\u00ec fu edificata la vicina barchessa (ora ristrutturata e facente parte dell'oratorio Santo Stefano). Dopo la caduta della Repubblica di Venezia, nel 1797, San Stino, con il Trattato di Campoformio (1798), pass\u00f2 sotto il dominio austriaco e nel 1805, con il Trattato di Presburgo, la citt\u00e0 fin\u00ec a far parte del Regno d'Italia. Nel 1815, con il Congresso di Vienna, San Stino divenne parte del Regno Lombardo-Veneto.\nEt\u00e0 contemporanea.\nSan Stino fu annessa al Regno d'Italia nel 1866 dopo la Pace di Vienna, nello stesso anno venne inaugurata la Stazione di San Stino di Livenza che all'epoca faceva parte della tratta Venezia-Portogruaro e successivamente arriv\u00f2 fino a Trieste.\nNel 1894 il comune di Santo Stino inizi\u00f2 il percorso di bonifica della palude di Sette Sorelle attraverso lo scavo di canali per risolvere il problema della malaria che infliggeva la localit\u00e0 vicino al centro cittadino.\nLa I Guerra Mondiale vide ancora San Stino di Livenza direttamente interessata dagli eventi bellici quando, dopo la Disfatta di Caporetto, venne invasa dalle truppe austriache avanzate fino al fiume Piave. Tra le due guerre mondiali il territorio fu nuovamente interessato a bonifica che strapp\u00f2 all'acquitrino pi\u00f9 di 3000 ettari di terreno. La fatica dei braccianti, veri protagonisti dell'opera, \u00e8 magistralmente raccontata dal poeta sanstinese Romano Pascutto.\nNel 1921 iniziarono i lavori per la deviazione del fiume Livenza che passava per il centro cittadino. L'alveo attraversava Corbolone e con un'ampia ansa faceva il suo ingresso nella cittadina attraverso la zona detta Buso e giungeva presso la Chiesetta del Rosario passando di fronte al castello e arrivando alla chiesa di Santo Stefano e arrivando alle Sette Sorelle. Il fiume fu fatto passare al confine con il comune di Torre di Mosto, venne interrato il percorso che passava per il centro e per l'attuale quartiere Europa (in localit\u00e0 Bivio Triestina). Infine il percorso che delimitava San Stino e Corbolone fu sostituito dal Canale Malgher soprannominato dai sanstinesi \"Canaletta\".\nDurante l'epoca fascista furono edificate molte opere pubbliche le pi\u00f9 importanti furono il Foro Boario (oggi sede delle scuole medie ed elementari), e la Casa del Fascio (divenute nel tempo scuola media, asilo comunale, attualmente sede croce bianca e banda cittadina, dal 2014 anche caserma dei carabinieri), in seguito alla caduta del regime fascista e il 26 aprile 1945 San Stino fu liberata dai nazisti.\nOnorificenze.\nIl Comune di San Stino di Livenza e il Gruppo Comunale di Protezione Civile sono stati entrambi separatamente decorati di:\nMonumenti e luoghi d'interesse.\nArchitetture civili.\nOriginariamente era una semplice fortezza campale posta su un'altura creata artificialmente in terra battuta, con il tempo acquist\u00f2 le dimensioni e le caratteristiche proprie di una massiccia struttura difensiva con fossato, ponte levatoio, torri, avancorpi e merlature. La costruzione primitiva si ritiene risalga all'epoca feudale. Il lato nord era una parete nuda, con finestre ricavate molto pi\u00f9 tardi. Si dice che ci fosse un passaggio segreto che portava al di fuori dell'antica citt\u00e0, che per\u00f2 tuttora non \u00e8 stato ritrovato. All'inizio il castello era pi\u00f9 alto di adesso e si estendeva fino al territorio occupato attualmente dall'oratorio, poi con un incendio il perimetro del castello si \u00e8 ridotto notevolmente fino alla configurazione attuale.\nSan Stino di Livenza pu\u00f2 vantare la presenza nel suo territorio di alcune case dominicali di origine od ispirazione veneziana, di notevole eleganza e in ottimo stato di conservazione.\nFu costruita dai Papadopoli nei primi decenni del Settecento.\nFa dell'assoluta proporzione dei volumi la sua pi\u00f9 apprezzabile caratteristica: si presenta a pianta quadrata veneziana e su tre piani. Le facciate principali dell\u2019edificio sono una rivolta a nord verso la Livenza e l'altra a mezzogiorno e presentano come elemento caratterizzante una serliana in corrispondenza della sala centrale del piano nobile. Queste serliane sono oggi murate nelle aperture laterali.\nL\u2019edificio \u00e8 oggi in precarie condizioni statiche a causa di mancata manutenzione.\n\u00c8 caratterizzata da eleganti cornici in pietra che sormontano le finestre del piano terra e del piano nobile; la sala centrale del piano nobile presenta un balcone, timpanato con balaustra in ferro forgiato. \nLo spazio antistante, un tempo occupato da un grande giardino, \u00e8 oggi in stato di abbandono.\nCaratterizzata nella facciata principale da un elegante poggiolo in cui si aprono due monosfere separate da una colonnina. Il salone centrale del piano nobile, provvisto di cornice marcapiano, \u00e8 illuminato da bifore con archi a tutto sesto e poggioli in pietra viva.\nSi presenta con tipica pianta alla veneziana con salone centrale al piano nobile illuminato da una trifora con balcone centrale e cinque monofore addossate, la centrale con poggiolo, che si contrappongono alle finestrelle quadrate del piano granario. Tutte le finestre del piano nobile sono archivoltate e la cornice del tetto \u00e8 a modiglioni.\nRisale al periodo a cavallo tra il XVI e il XVII secolo. \nPresenta la facciata verticalizzata da due grandi camini e da due abbaini.\nHa subito diversi significativi rimaneggiamenti che ne hanno alterato la struttura originale, soprattutto il tetto, le finestre del granaio, il balcone con il terrazzo e le canne fumarie sulla facciata principale.\nDegno di menzione un affresco raffigurante la Madonna con il Bambino e Santi della scuola del Pordenone.\nL'edificio \u00e8 una semplice costruzione cubica e non presenta elementi architettonici particolari ad eccezione di un cornicione a modiglioni. \u00c8 ubicata al centro di una estesa propriet\u00e0 agricola ed attorniata da annessi rustici.\nVilla Correr-Agazzi.\nLa Villa, nella sua forma attuale, risale al periodo compreso tra il 1687 ed il 1691 quando Carlo ed Iseppo Agazzi, due dei figli maschi di Francesco, mettono mano all'ampliamento e all'abbellimento della vecchia Villa Dominicale, di origine cinquecentesca, loro pervenuta per successione del padre.\nLa ristrutturazione comporta l'aggiunta di un grande piano nobile e di un quarto piano, con funzioni di granaio, alla preesistente fabbrica cinquecentesca originariamente concepita su due soli livelli; viene inoltre aggiunta un'ampia Barchessa, sviluppata su due piani, edificata sul lato destro della Villa, funzionale all'attivit\u00e0 agricola svolta nella stessa.\nGli Agazzi, originari del territorio di Bergamo, al tempo parte integrante dello \"Stato da Terra\" della Serenissima, appartengono ad un nucleo familiare che si stabilisce definitivamente a Venezia, in contrada di S. Severo, a fine Cinquecento.\n\u00c8 databile alla prima met\u00e0 del XVII secolo l'acquisto che Francesco Agazzi effettua dai nobili Sbrojavacca di Portogruaro della Casa Dominicale sita a Biverone per utilizzarla come dimora collegata all'esercizio dell'impresa agricola: l'interessamento per l'attivit\u00e0 agricola \u00e8 promosso infatti dalla Repubblica, che ha intrapreso, a questo scopo, importanti lavori di bonifica: molte famiglie patrizie e la ricca borghesia cittadina sono cos\u00ec spinte ad investire i proventi della mercatura marittima nelle pi\u00f9 tranquille rendite assicurate dallo sfruttamento agricolo dei terreni.\nLa Villa, dopo l'intervento di ristrutturazione, assume l'aspetto di un importante complesso architettonico dove trovano spazio, oltre al fabbricato principale dotato di piano terreno, mezzanino, piano nobile e granaio, altri annessi tipici degli insediamenti di Villa come l'Oratorio, il \"brolo\", il giardino \"\"all'italiana\",\": gi\u00e0 all'inizio del XIX secolo, tuttavia, alcuni di questi elementi non appaiono gi\u00e0 pi\u00f9 segnalati nelle mappe, segno della loro probabile demolizione, come pure definitivamente scomparsi, a met\u00e0 Novecento, sono gli affreschi che adornavano il prospetto Sud della Villa commissionati dagli Agazzi verso la met\u00e0 del XVII secolo.\nVilla Correr Agazzi riflette l'aspetto tipico delle Ville Venete seicentesche, con un ampio tetto a padiglione, mentre il corpo di fabbrica \u00e8 ingentilito, a levante e a ponente, da un semplice cornicione a modiglioni e da cornici marcapiano: la conformazione assunta dopo gli interventi di fine Seicento collocano la Villa nella tipologia della \"Casa Fontego\" tripartita di origine veneziana dove una grande sala longitudinale centrale, il \"Salone Passante\", su cui affacciano altre stanze di minore ampiezza, costituisce l'elemento caratteristico distributivo degli spazi.\nIn entrambe le facciate, la strutturazione della finestratura riprende l'impianto interno con il Salone Passante che prende luce da una trifora e da una serliana poste, rispettivamente, a Mezzogiorno e a Settentrione del medesimo.\nVilla Correr Agazzi, vincolata dallo Stato come \"bene di preminente interesse artistico e storico\" ex legge 1089/1939 \u00e8 qualificata come Villa Veneta ed inserita nell'apposito catalogo al n^ 387: essa costituisce la maggior manifestazione di questo tipo di insediamento nel basso corso della Livenza.\nLa Villa \u00e8 inserita in un ampio parco di oltre 25.000 metri quadrati abbellito da alberi d'alto fusto; un recente intervento di restauro conservativo ha interessato la Barchessa e il Parco, riportando questi due importanti elementi del complesso alla loro primitiva conformazione, esaltandone i caratteri originari.\nLa Villa ospita oggi nella sua rinnovata cornice eventi selezionati, congressi, meeting aziendali, matrimoni, concerti.\nAree naturali.\nBoschi.\nLe aree in cui sorgono attualmente i boschi fino alla 2\u00aa guerra mondiale erano ricchi di vegetazione boschiva, durante la guerra vennero estirpati dai tedeschi, dopo l'occupazione di San Stino, per riscaldare il commando locale situato presso il \"Buso\" a circa 1,5\u00a0km di distanza. Finita la guerra le ceppaie vennero tolte e il terreno venne adibito ad agricoltura. Nel 1994 il terreno venne acquistato dal comune e inizi\u00f2 il progetto di riempiantazione degli albero dei boschi di Bandiziol e Prassacon. Nel 2000 i 110 ettari furono completati anche se attualmente ogni anno vengono piantate nuove piante.\nAll'interno del bosco di si trovano diverse aree di naturali:\nAll'interno del bosco si trova un grande prato con al centro un \"roccolo\", che un tempo sorgeva ai margini del bosco, \u00e8 una piccola torre su base quadrata su due piani. Ora \u00e8 usato come punto d'osservazione dell'area boschiva per\u00f2 il Roccolo precedente era adibito all'uccellagione, accanto al lato destro della struttura sono stati piantati nel corso degli anni dalle scuole del sanstinese diversi alberi.\nPer ricordare la natura del territorio sanstinese che fino ai primi decenni del Novecento era lagunare nella parte orientale del bosco \u00e8 stata costruita su 10000\u00a0m\u00b2 e per due metri d'altezza una piccola laguna con all'interno dei piccoli isolotti, il luogo \u00e8 habitat di aironi, garzette, pivieri, germani e altre anatre di superficie nonch\u00e9 di molti animali d'acqua. Agli estremi \u00e8 presente un canneto utile alla nidificaizione degli uccelli\nSopra l'isolotto pi\u00f9 consistente della laguna \u00e8 stato costruito un edificio su tre piani adibito all'osservezione ornitologica, ed \u00e8 presente un piano sott'acqua per l'osservazione della habitat acquatico.\nPer raggiungere il luogo del Pal\u00f9 e del Cason si doveva percorrere un'antica stradina detta \"Munisture\", per\u00f2 nel 2009 \u00e8 stata sostituita da un sentiero che passa all'interno del bosco collegando l'area con il Pra del Roccolo, a tratti il percorso \u00e8 costruito su pezzi di legno e a tratti su terra battuta.\nQuando il bosco sar\u00e0 completamente maturato, entr\u00f2 il 2050, le piante tratterranno circa 58\u00a0000 tonnellate di CO2 e ridurr\u00e0 le emissioni del comune di circa il 20-30% cos\u00ec rispettando il patto dei sindaci, firmato anche da San Stino, per la riduzione delle emissioni di anidride carbonica.\nCascata di Corbolone.\nIl canale Malgher passando dal letto artificiale al letto che una volta occupava il fiume Livenza prima della deviazione attraversa una piccola cascata che si trova presso la frazione di Corbolone, al confine con la provincia di Treviso, la cascata alta poco pi\u00f9 di tre metri rimane un luogo suggestivo ed \u00e8 possibile passeggiare sopra la rapida tramite la passerella.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono , ovvero il 10,15% della popolazione. Di seguito sono riportati i gruppi pi\u00f9 consistenti:\nQualit\u00e0 della vita.\nIn citt\u00e0 vige il sistema di raccolta differenziata porta a porta dei rifiuti urbani che sono recuperati dalla societ\u00e0 ASVO, sono presenti anche su ecocentri per la raccolta dei rifiuti concernenti questo sistema. Il comune \u00e8 stato premiato da Legambiente nel 2011 come il primo comune riciclone della provincia di Venezia e ventitreesimo tra i comuni del nord Italia.\nCultura.\nBiblioteca.\nA San Stino \u00e8 presente una biblioteca civica con sede all'interno del municipio, il servizio offre libri e la lettura dei quotidiani il Corriere della Sera, la Repubblica, il Gazzettino e la Nuova Venezia. Assieme alle scuole del territorio organizza la mostra del libro. \u00c8 presente all'interno della biblioteca un servizio di informazione per gli studenti e i giovani tra i 14 e i 30 anni chiamato \"Informagiovani\".\nTeatri e cinema.\nIn via Papa Giovanni XXII \u00e8 situato il \"Cinema Teatro Romano Pascutto\" aperto nel 2000. I posti a sedere sono 316, suddivisi in 268 per la platea e 48 per la galleria.\nLa collezione ornitologica Panont.\nLa collezione ornitologica Panont nacque verso la fine degli anni quaranta su opera di Gino Panont che raccolse numerosi uccelli trovati a nei territori e imbalsamando li in circa cinquant'anni cre\u00f2 una collezione di 328 uccelli e 5 mammiferi, alla sua morte vennero donati al comune di San Stino e tuttora sono conservati e visitabili all'interno del municipio presso l'aula del consiglio comunale. Oggi \u00e8 considerato un simbolo della citt\u00e0 e del bosco di Bandiziol.\nGeografia antropica.\nUrbanistica.\nCon l'avvento della ferrovia alla fine dell'Ottocento, la costruzione della Stazione di San Stino di Livenza port\u00f2 a far riversare gli abitanti dei piccoli centri vicini al centro cittadino, anche se tra la ferrovia e il centro non vi furono costruzioni fino al 1960\nFino al 1920 la citt\u00e0 era sviluppata in tre zone: il centro attorno alla chiesa ed al castello, il Buso situato ad ovest della citt\u00e0 ai confini con la localit\u00e0 di Corbolone, esso comprendeva anche la zona che si stava creando della strada bassa, e la zona dei Quattro Cantoni situata tra la Chiesa del Rosario e l'attuale casello autostradale, tra le strutture costruite in questi anni \u00e8 da citare la locale casa del fascio, edificata nel 1934.\nTra il 1920 e il 1935 i lavori di bonifica di Sette Sorelle e la deviazione del fiume Livenza apportarono un cambiamento alla citt\u00e0 che vide nel secondo dopoguerra una forte crescita del centro e soprattutto con il continuo sviluppo. Le zone Buso, quattro cantoni e Fosson si unirono creando la parte nord-est della\ncitt\u00e0, intanto nell'ex foro boario vennero costruite le scuole elementari e la scuola professionale Mattei, che negli anni novanta fu spostata pi\u00f9 a sud e lo stabile venne destinato alla scuola media, la vecchia sede era la casa del fascio sin dall'armistizio dell'8 settembre.\nNegli anni sessanta fin\u00ec l'espansione del centro arrivando sino al canale Malgher e venendo costruito lo stadio comunale Umberto Orlandini, a partire dagli anni settanta iniziarono ad essere costruite case nel territorio compreso tra la stazione ferroviaria e il centro della citt\u00e0. Dalla fine degli anni ottanta si inizi\u00f2 a costruire oltre la ferrovia nell'allora localit\u00e0 detta bivio triestina (infatti \u00e8 il bivio tra la statale triestina, la provinciale per Caorle e l'entrata nella citt\u00e0) ed ora chiamato quartiere Europa.\nDagli anni 90 la citt\u00e0 ha iniziato un processo di industrializzazione con la costruzione della zona industriale, \u00e8 da ricordare che in questi anni fu costruita la scuola elementare di bivio-triestina poi chiusa per gli alti costi e i pochi iscritti vista la vicinanza alla citt\u00e0.\nNel 2000 il territorio fino alla stazione era totalmente costruito e quindi si inizi\u00f2 a costruire a est tra Viale Trieste e il Canale Malgher, dove fu edificato anche l'ecocentro comunale, il Palazzetto dello Sport Marta Russo e la nuova sede della scuola superiore IPSIA Enrico Mattei.\nNel 2003 inizia la costruzione del primo stralcio della tangenziale, che collega l'uscita del casello autostradale alla Statale 14, che si conclude nel 2011, in futuro la tangenziale dovr\u00e0 unirsi alla strada provinciale San Stino-Caorle. A partire dal 2005 la zona tra Via Papa Giovanni XXII e il cimitero sino alla ferrovia hanno iniziato ad espandersi. Dal 2009 la viabilit\u00e0 urbana ha iniziato a modificarsi con il progetto rotonde e piste ciclabili Veneto, interessando Viale Trieste, largo Trieste, viale stazione, via Papa Giovanni XXII e via Matteotti.\nNello stesso anno \u00e8 stato redatto il PAT del comune di San Stino trovando dei luoghi per la costruzione dell'ospedale unico del Veneto Orientale, un nuovo impianto sportivo e nuove scuole superiori.\nNel 2012 il comune \u00e8 stato al centro delle polemiche per la costruzione della TAV che secondo il progetto dovrebbe tagliare l'area delle Sette Sorelle oppure il quadruplicamento della tratta esistente dove l'espansione dei binari comporterebbe la necessit\u00e0 di abbattere le case cresciute negli anni novanta vicino alla rete ferroviaria; la giunta comunale ha infine deliberato la richiesta di potenziare la linea storica Venezia-Trieste.\nEconomia.\nAgricoltura.\nA San Stino \u00e8 presente la coltivazione di vite, infatti la citt\u00e0 fa parte del progetto turistico la strada dei vini Lison-Pramaggiore per la produzione di vini DOC\nIndustria.\nIl settore secondario sanstinese \u00e8 presente soprattutto a sud della citt\u00e0 nella zona industriale. Altre due importante aziende sono la Co.Met.Fer, azienda che raccoglie e ricicla metalli e ferro, e la MVO, magazzini del veneto orientale, servizio usufruito dai comuni del veneto orientale. Queste due aziende adoperano\nl'interporto costruito su iniziativa comunale per l'interscambio di merci da ferrovia e trasporto su gomma, il servizio eseguito in accordo con RFI si trova a 100 metri dalla stazione ferroviaria.\nServizi.\nA San Stino il Servizio Sanitario \u00e8 consentito dal distretto sanitario distaccato della azienda ASL 4 che serve tutti i comuni del sanstinese. A San Stino dovrebbe sorgere nei prossimi anni l'ospedale unico del Veneto orientale, che riunir\u00e0 la sanit\u00e0 dell'ASL 4 e chiudendo gli ospedali datati di San Don\u00e0, Portogruaro e Jesolo.\nInfrastrutture e trasporti.\nFerrovie.\nLa Stazione di San Stino di Livenza si trova sulla ferrovia Venezia-Trieste e serve il territorio dei comuni del Sanstinese, alcuni comuni del sud della Provincia di Treviso e la localit\u00e0 balneare di Caorle. La stazione fa parte del progetto del Sistema Ferroviario Metropolitano Regionale.\nDurante la Prima Guerra Mondiale la stazione di San Stino era il capolinea di una ferrovia militare diretta a Grisolera (attuale Eraclea)\nMobilit\u00e0 urbana.\nSan Stino \u00e8 coperta da un servizio di autobus extraurbani gestito dall'ATVO. Le linee mettono in comunicazione la citt\u00e0 con gli altri centri del Veneto Orientale.\nSport.\nCalcio.\nSan Stino \u00e8 sede di quattro squadre calcistiche che disputano in serie minori:\nBasket.\n\"Basket Veneto Orientale\" squadra di pallacanestro costituita con altre squadre di basket della Venezia orientale, si allena presso il \"Palazzetto dello Sport Marta Russo.\"\nPallavolo.\n\"Volley S.Stino\" squadra di pallavolo militante in serie C, si allena presso il Palazzetto dello sport Marta Russo.\nRugby.\n\"A. S. D. Rugby Foxes Livenza\", squadra di rugby giovanile, si allena presso Parco Livenza.\nNuoto.\n\"A.S.D. Parco Livenza\" squadra di nuoto, si allena presso Parco Livenza.\nGinnastica artistica.\n\"A.S.D. Artistica '98\" squadra di ginnastica artistica si allena presso la palestra di Corbolone situata in Via Gallo.\nHockey.\n\"A.S.D. Roller Livenza\" squadra di hockey, si allena presso la Pista di Hockey delle scuole.\nKarate.\n\"Acc. Wado-Ryu Karate-Do renmei\" accademia di karate, si allena presso il Palazzetto dello sport Marta Russo.\nAltri sport.\nAltri sport presenti sono:"}
