{"id": "915", "revid": "2225072", "url": "https://it.wikipedia.org/wiki?curid=915", "title": "Confucio", "text": "Fu il promotore di un pensiero originale, inedito nel panorama culturale cinese del VI-V secolo a.C.: il suo insegnamento pu\u00f2 essere sintetizzato come \"il tentativo di elaborare una concezione etica dell'uomo nella sua integralit\u00e0 e universalit\u00e0\", vale a dire che Confucio tent\u00f2 di fornire una serie di indicazioni relativamente a quale sia il modo migliore in cui l'uomo pu\u00f2 condurre la sua esistenza, tenendo conto di tutti gli aspetti pi\u00f9 importanti della natura umana. Ci\u00f2 comport\u00f2 non soltanto l'individuazione e la ridefinizione del significato di che cosa possa significare di preciso \"essere umani\", ma anche la proposta da parte di Confucio di un nuovo modello per la realizzazione di s\u00e9, giudicato compatibile con l'edificazione di una comunit\u00e0 umana prospera e armoniosa.\nL'insegnamento di Confucio si \u00e8 rivelato determinante per lo sviluppo del pensiero cinese: \u00e8 lecito affermare che dopo la sua morte nessuna delle scuole di pensiero, delle correnti filosofiche e dei pensatori che si susseguirono in Cina pot\u00e9 prescindere dal confrontarsi con quella che si presenta come una vera e propria \"figura fondatrice\".\nFinch\u00e9 fu in vita Confucio pot\u00e9 contare su una discreta cerchia di discepoli, ma fu in particolare dopo la sua morte che i suoi insegnamenti attrassero una lunga serie di pensatori, letterati, studiosi, i quali approfondirono e rielaborarono i temi del suo insegnamento, dando vita a un movimento di pensiero che la storiografia cinese etichett\u00f2 a posteriori come confucianesimo, una delle principali scuole filosofiche cinesi, assieme al legismo, al taoismo e al Buddhismo Ch\u00e1n.\nL'insegnamento di Confucio ha avuto un grandissimo impatto sullo sviluppo della cultura, della storia e degli stili di vita di quei paesi asiatici in cui si diffuse, a partire dalla Cina per proseguire con la Corea, il Giappone e il Vietnam.\nIl principale testo di riferimento per avvicinarsi al pensiero di Confucio sono i \"Dialoghi\" (\"L\u00f9ny\u01d4\" \u8ad6\u8a9e), una raccolta di aforismi e frammenti attribuiti al Maestro che in realt\u00e0 \u00e8 il frutto della selezione operata dai suoi discepoli delle generazioni successive.\nIl pensiero confuciano fu introdotto in Europa nel XVII secolo ad opera dei gesuiti che nel corso delle prime missioni in Cina si impegnarono nello studio della lingua cinese e nella traduzione di alcune opere della letteratura cinese classica. Al loro lavoro si deve la prima latinizzazione del nome cinese in Confucius. Prospero Intorcetta, gesuita italiano trasferitosi in Cina nel 1659, fu tra i primi europei a tradurre l'opera di Confucio in latino e dopo appena tre anni pubblic\u00f2 i suoi appunti relativi allo studio dei Quattro libri.\nBiografia.\nConfucio visse in Cina nell'ultima parte del Periodo delle primavere e degli autunni (781 a.C. \u2013 477 a.C.), un'epoca di anarchia, d'instabilit\u00e0 politica e di diffusa corruzione, dominata dalle guerre tra stati feudali, che\u00a0\u2013 senza soluzione di continuit\u00e0 \u2013 si trasciner\u00e0 nell'epoca successiva, il Periodo dei regni combattenti (453 a.C. - 221 a.C.), che culminer\u00e0 con l'unificazione della Cina sotto un unico sovrano.\nSecondo la tradizione, Confucio nacque nello Stato di Lu (ora parte dell'odierna provincia di Shandong) il 3 dicembre del 551 a.C., durante il Periodo delle primavere e degli autunni. In quest'epoca si situa anche l'inizio del movimento filosofico delle Cento scuole di pensiero.\nSempre secondo la biografia tradizionale, riportata da Sima Qian nelle sue \"Memorie di uno storico\", il padre di Confucio, Shuliang He, apparteneva ad una famiglia nobile impoverita discendente dalla dinastia Shang e aveva sposato a sessantacinque anni, in seconde nozze, una fanciulla di quindici anni, Yan Zhengzai. Un matrimonio del genere, secondo le consuetudini dell'epoca, era da considerarsi un'unione illecita (\"y\u011bh\u00e9\" \u91ce\u5408). Secondo alcune leggende tardive, la nascita di Confucio fu accompagnata da eventi straordinari (il neonato fu visitato da dragoni ed esseri divini e si sent\u00ec una musica celestiale), ma tali leggende sono respinte dai confuciani ortodossi, di tendenze razionaliste. Confucio perse il padre all'et\u00e0 di tre anni, e fu allevato dalla madre, che riusc\u00ec ad assicurargli un'istruzione anche se la famiglia viveva in povert\u00e0.\nNon ci sono notizie certe sulla vita di Confucio. La sua ascesa sociale lo pone nell'ambito della classe emergente \"Sh\u00ec\" (\u58eb), a met\u00e0 tra la vecchia nobilt\u00e0 e la gente comune, alla quale, come Confucio, appartenevano uomini di talento ma di origini modeste che cercavano di raggiungere una posizione elevata grazie alle proprie doti intellettuali. Egli stesso, riferiscono i \"Dialoghi\", vantava le sue umili origini che lo avrebbero spinto a sviluppare le sue capacit\u00e0.. Molto della vita del filosofo \u00e8 pervenuto dalla raccolta postuma dei \"Detti di Confucio\", redatta dai suoi discepoli attorno al 411 a.C. \u2013 404 a.C., seppure la datazione della compilazione \u00e8 tuttora discussa. In tale opera \u00e8 esposto il pensiero filosofico\u00a0\u2013 morale, cos\u00ec come si illustrano i precetti dettati dal maestro.\nInfine, vari capitoli trattano della vita privata di Confucio. Si legge che dett\u00f2 i suoi pensieri ai suoi discepoli molto avanti negli anni (capitolo 7.5), che era moderato e parco (capitolo 7.16), che seguiva una vita molto appartata e modesta preferendo la campagna alla citt\u00e0 (capitolo 7.19), che digiunava spesso e volentieri (capitolo 7.13) e mangiava procacciandosi il cibo da s\u00e9 e cucinandolo di persona (capitolo 7.27), che amava insegnare non ricevendo compenso ma unicamente qualche piccola offerta in natura (capitolo 7.29), che la scuola attirava molti adepti fino a diventare elitaria (capitolo 8.9) e molto additata ad esempio di educazione (capitoli 8.13 - 8.17), ma che al contempo dava fastidio ai potenti che emarginarono il maestro e la scuola perch\u00e9 davano fastidio (capitolo 9.2), tanto che dovettero fuggire ed il maestro stesso rischi\u00f2 la vita (capitoli 9.5 e 11.23), che furono costretti a ripiegare su umili e miseri mestieri pur di vivere (capitoli 9.6 - 9.7), che vissero per un certo periodo in esilio fuori dalla Cina (capitolo 9.14), ma anche che la scuola divenne negli ultimi tempi assai interessante per le autorit\u00e0 di diversi stati feudali in cui al tempo la Cina era suddivisa (capitolo 11.7) e che il maestro nell'ultima decade di vita divenne ambasciatore e rispettato uomo di corte (capitoli 10,2 - 10.4; capitoli 10.15 - 10.20), nonostante la morte del figlio Li (capitolo 11.8) e dell'allievo prediletto Yan Hui (capitoli 11.7 - 11.11) ed il tradimento dell'allievo Rau Qin (capitolo 11.17). Anche molti dei suoi allievi\u00a0\u2013vi si legge\u00a0\u2013 fecero carriera sia durante la vita del maestro, che dopo la sua dipartita (capitoli 11.24 - 11.25). Secondo Mencio (370 a.C. \u2013 289 a.C.), Confucio si sarebbe occupato dell'amministrazione di negozi e di pascoli e bestiame,\nProbabilmente svolse compiti amministrativi per il governatore della provincia. Sima Qian riferisce che dopo i cinquant'anni Confucio divenne ministro della giustizia del duca di Lu, ma fu in seguito costretto a dimettersi ed andare in esilio. Inizi\u00f2 quindi un lungo viaggio attraverso gli Stati di Wei, Song, cercando impiego presso i governanti come consigliere.\nTornato nello Stato di Lu, trascorse gli ultimi anni dedicandosi agli studi e all'insegnamento, circondato da un numero crescente di discepoli. Mor\u00ec secondo la tradizione il 14 marzo del 479 a.C.\nInsegnamenti.\nLa visione di Confucio si fondava sui principi di un'etica individuale e sociale basata sul senso di rettitudine e giustizia (), sull'importanza dell'armonia () nelle relazioni sociali, codificate secondo precise norme etiche e rituali () mutuate dalla tradizione culturale dell'antichit\u00e0. L'osservanza di tali norme consente di disciplinare le relazioni umane e garantisce l'ordine sociale mediante il rispetto delle gerarchie familiari e sociali. Grande importanza viene data ai sentimenti di lealt\u00e0 () ed empatia nei confronti del prossimo, all'apprendimento inteso come percorso di studio, pratica e riflessione, e alla messa in pratica delle conoscenze apprese per il miglioramento di s\u00e9 e della comunit\u00e0 umana.\nConfucio non ha lasciato opere scritte di suo pugno. Il suo insegnamento \u00e8 raccolto nei \"Dialoghi\", una raccolta di frammenti di conversazioni, aneddoti e insegnamenti che hanno come protagonista il Maestro stesso e alcuni dei suoi primi discepoli. Questi episodi, con ogni probabilit\u00e0 inizialmente tramandati solo in forma orale, sono stati messi per iscritto dai discepoli delle generazioni successive, fino a prendere l'assetto definitivo e costituire il libro noto ancora oggi come \"I Dialoghi di Confucio\" (che si pu\u00f2 far risalire con certezza perlomeno al III secolo a.C).\nIl testo dei dialoghi \u00e8 costellato di enunciazioni di principi morali, esempi di buona condotta, brevi aneddoti e dialoghi composti di poche battute. Confucio non proponeva un insegnamento sistematico, ma invitava i suoi discepoli a riflettere profondamente su se stessi e sul mondo, approfondendo la conoscenza del passato da cui trarre insegnamento tramite lo studio degli antichi testi. Egli si presentava come un \"messaggero che nulla ha inventato\", il cui compito \u00e8 quello di trasmettere la sapienza degli antichi. Grande importanza \u00e8 data allo studio: il primo frammento con cui inizia il libro si apre proprio col carattere cinese che indica lo studio, \"xu\u00e9\" (cinese semplificato: \u5b66, cinese tradizionale: \u5b78).\nProprio l'amore per lo studio e la volont\u00e0 di migliorarsi sono gli unici requisiti che Confucio pone agli altri per divenire suoi discepoli. Questa apertura dell'insegnamento a chiunque, senza distinzioni di classe o di reddito, \u00e8 uno dei motivi per cui in Cina egli \u00e8 noto come il primo \"Maestro\" della tradizione cinese (inteso nel senso stretto di insegnante). \u00c8 d'obbligo precisare che sebbene di famiglia non pi\u00f9 ricca, Confucio apparteneva comunque alla piccola nobilt\u00e0, e il suo insegnamento era orientato alla formazione di futuri uomini di potere. Ci\u00f2 non toglie che nei termini in cui il Maestro lo espresse, il suo pensiero fosse formalmente aperto a tutti, non solo ai figli della nobilt\u00e0.\nConfucio proponeva ai suoi discepoli un cammino di perfezionamento della propria persona, un percorso di miglioramento delle proprie qualit\u00e0 morali e umane, al fine di imparare a condurre la propria vita in maniera corretta e virtuosa, imparando a comportarsi in maniera opportuna in qualunque situazione, mettendo in pratica in ogni momento gli ideali di giustizia e rettitudine che secondo Confucio sono le qualit\u00e0 peculiari che distinguono l'uomo da tutti gli altri esseri viventi. \nIl modello che Confucio proponeva \u00e8 quello dell'uomo virtuoso, il \"j\u016bnzi\" (, talvolta tradotto come \"uomo superiore\". Al tempo di Confucio questo termine indicava esclusivamente la nobilt\u00e0 di sangue, ma egli ne trasform\u00f2 il significato, rendendolo sinonimo di nobilt\u00e0 d'animo). Questo termine indica l'ideale confuciano dell'uomo che ha raggiunto la perfetta padronanza di tutte le norme di condotta che regolano la propria vita personale e sociale, che sa come comportarsi in ogni situazione, conosce il giusto modo di comportarsi e di prestare il dovuto rispetto nei confronti delle persone che gli sono intorno, andando dai familiari pi\u00f9 stretti sino al sovrano in persona.\nL'insegnamento di Confucio non \u00e8 di tipo sistematico: ci\u00f2 significa che il maestro non procede a partire dalla definizione di principi filosofici o morali (sebbene nei dialoghi a pi\u00f9 riprese i discepoli chiedano a Confucio delle definizioni esplicite dei concetti di cui egli si serviva quali mansuetudine, rettitudine, benevolenza, - domande cui il Maestro risponde ogni volta eludendo la richiesta di una definizione univoca), ma preferisce invece proporre dei modelli di comportamento. L'insegnamento di Confucio fa perno sull\"'esempio\". Il Maestro fa l'esempio di se stesso, ma invita i discepoli a guardare molto pi\u00f9 indietro nel tempo e a ispirarsi ai grandi saggi e re del passato, figure mitiche della tradizione cinese: maestosi re, fondatori di dinastie, ecc. Secondo Confucio sarebbero queste figure storiche (nell'ottica in cui le vede la tradizione cinese esse sono \"storiche\", ma si tratta spesso di figure ammantate di un'aura mitica, come i fondatori della dinastia Zhou) che incarnano gli ideali di virt\u00f9 e corretta condotta, esempi da seguire a cui rifarsi per ritrovare un cammino degno dell'uomo.\nSecondo Confucio, sebbene i grandi del passato siano morti da secoli, le loro gesta rimangono fedelmente immortalate nelle pagine dei testi classici della tradizione cinese. Essi sono il luogo d'eccellenza su cui deve avvenire la formazione dell'uomo virtuoso. Per avere accesso a questi testi, il passaggio fondamentale e indispensabile diviene quello dello studio. Da qui l'enfasi confuciana per l'apprendimento, inteso come un processo di formazione culturale e morale, che passa per l'accesso alla letteratura della grande tradizione cinese e che si deve compiere nella messa in pratica quotidiana delle norme morali assimilate ispirandosi agli episodi della vita dei re e saggi del passato. Il rapporto con la tradizione e il passato (intesi in chiave storica e culturale) \u00e8 un elemento chiave nel pensiero di Confucio, e uno dei motivi per cui si attribuisce al Maestro stesso l'opera di canonizzazione dei testi classici della tradizione cinese. Ci\u00f2 significa che alcuni di quelli che sono oggi considerati Classici del pensiero cinese di epoca pre-imperiale sarebbero rimasti tali proprio grazie al fatto che Confucio stesso li indic\u00f2 come testi di importanza capitale per la formazione culturale e morale dell'uomo. La tradizione ha attribuito a Confucio l'edizione e la cura dei Cinque Classici, ma non esiste certezza documentale che permetta di ricollegare direttamente l'intervento di Confucio su alcuno di questi testi, alcuni dei quali sono comunque direttamente citati dal Maestro nei Dialoghi.\nLa messa in pratica delle qualit\u00e0 morali apprese attraverso lo studio coincide con l'impegno a condurre virtuosamente la propria esistenza, investendo di quest'aura morale tutte le proprie relazioni umane. In questo modo la virt\u00f9 () si pu\u00f2 diffondere per cerchi concentrici, prima nella cerchia ristretta dei propri familiari pi\u00f9 intimi, e poi a distanza crescente, fino a includere l'intera comunit\u00e0 umana. In sostanza, si tratta di porre le proprie virt\u00f9 e qualit\u00e0 morali e umane al servizio della collettivit\u00e0, per garantire il miglioramento e l'armonizzazione delle relazioni tra tutti i suoi componenti, secondo le norme rituali codificate dalla tradizione. Da qui si capisce come questo modello che vede l'intellettuale porsi al servizio della comunit\u00e0 umana potr\u00e0 diventare l'elemento chiave per la formazione culturale e morale e la definizione del ruolo e dello scopo di un intero ceto di funzionari, burocrati e amministratori durante i successivi secoli delle dinastie imperiali.\nSecondo Confucio, il sovrano che avesse saputo conformare la propria condotta alle qualit\u00e0 morali tramandate dalla tradizione, si sarebbe posto nell'alveo dei grandi re del passato, e avrebbe saputo unificare sotto il proprio trono i vari popoli ricorrendo non alla forza delle armi, ma alla potenza della virt\u00f9 che sarebbe irradiata dalla sua stessa persona, e che avrebbe portato le popolazioni a seguirlo spontaneamente in quanto espressione vivente di un modello di virt\u00f9 e benevolenza, capace di garantire prosperit\u00e0 al suo popolo. Secondo Confucio questa sarebbe stata la vera soluzione allo stato di guerra permanente che imperversava durante il periodo dei Regni Combattenti. Per esprimere questa sua convinzione egli si serv\u00ec del concetto di Mandato del cielo (\u5929\u547d pinyin: Ti\u0101nm\u00ecng), termine che indica il fatto che chi si trova sul trono imperiale \u00e8 ivi seduto in quanto gode del favore del cielo, e che eventuali cacciate di dinastie e insediamenti di nuovi sovrani vanno letti a posteriori come l'espressione del venir meno del favore del Cielo nei confronti della dinastia sconfitta, e la nuova approvazione del Cielo nei confronti di quella vittoriosa. In passato ci si era serviti di questo termine per indicare il diritto di una dinastia al mantenimento del potere su base ereditaria, salvo che essa non venisse spodestata con la forza da una forza esterna. Al contrario, l'interpretazione confuciana del \"Mandato del cielo\" era innovativa, poich\u00e9 egli pensava ad un trono sul quale si sarebbero succeduti sovrani scelti sulla base della loro statura morale, non della parentela di sangue, capaci di diffondere la virt\u00f9 fra il popolo senza il bisogno di leggi dure e restrittive.\nCome \u00e8 noto, il pensiero di Confucio non godette di molto riconoscimento e successo nell'ambito delle corti feudali nell'epoca in cui visse il Maestro, ma divenne un elemento sempre pi\u00f9 importante nel panorama culturale cinese con il passare dei secoli, specie dopo la fondazione della dinastia Han.\nIl pensiero confuciano.\nDurante la dinastia Han (206 a.C.\u2013220 d.C.) il pensiero di matrice confuciana godette di una considerazione assai preminente rispetto ai pensatori le cui dottrine esprimevano temi legisti o taoisti, al punto che durante il regno dell'imperatore Wu lo studio dei Classici ricevette un grande impulso.\nSotto l'impulso di illustri interpreti dell'originale pensiero di Confucio, quali furono Mencio e Mozi, si assistette allo sviluppo di una vera e propria corrente di pensiero, dotata di un corpus canonico di testi di riferimento, che si arricchirono nel corso dei secoli di decine e decine di eruditi commentari.\nGli imperatori Cinesi si avvalsero del pensiero confuciano per costruire una ideologia funzionale alla gestione dello stato imperiale: i precetti e i testi del Confucianesimo divennero il fondamento ideologico comune di intere generazioni di burocrati e funzionari imperiali, e la sua concezione dei rapporti tra sudditi e sovrano, e pi\u00f9 in generale tra l'uomo colto e la comunit\u00e0 in cui egli si trova ad operare, influenzarono profondamente l'intera societ\u00e0 cinese.\nDopo alcuni secoli, Confucio stesso venne divinizzato, e gli vennero tributati onori e riti sacrificali.\nDiscepoli.\nConfucio ebbe molti discepoli e seguaci, in Cina e in Estremo Oriente.\nI discepoli di Confucio e il suo unico nipote, Zi Si, assicurarono continuit\u00e0 agli insegnamenti filosofici del maestro dopo la sua morte. Pur basandosi sul pensiero etico e politico confuciano, due dei suoi seguaci pi\u00f9 celebri, Mencio (IV secolo a.C.) e Xunzi (III secolo a.C.) ne enfatizzarono aspetti radicalmente diversi tra loro, anche sulla questione dell'autoritarismo.\nDurante la dinastia Song, Zhu Xi (1130-1200) rinnov\u00f2 il confucianesimo con idee mutuate dal taoismo e dal buddhismo. Il rinnovamento operato da Zhu Xi divenne in seguito un'ortodossia incontestata. Solo con l'avvento della Repubblica popolare cinese si \u00e8 abolito l'insegnamento dei Quattro Libri e dei Cinque Classici confuciani.\nGenealogia e discendenti.\nL'albero genealogico della famiglia Kong \u00e8 tra i pi\u00f9 lunghi del mondo, e tuttora Confucio avrebbe dei discendenti, circa 2 milioni di persone che vanterebbero successione da lui. La successione generazionale di padre in figlio sarebbe stata registrata fin dalla morte di Confucio: stando ai risultati dell'agenzia che tiene traccia della discendenza della famiglia Kong, nel 2015 si sarebbe giunti alla 83sima generazione dopo Confucio. Appartenenti alla famiglia Kong vivono ancora oggi a Qufu, sua citt\u00e0 natale, ma molti rami sono sparsi per altre provincie della Cina o in altri stati quali la Corea del Sud. Un importante ramo della famiglia Kong \u00e8 emigrato a Taiwan dopo le vicende della guerra civile cinese.\nEdizioni in lingua italiana dei testi confuciani.\nNon abbiamo testi scritti da Confucio, ma solo frammenti e citazioni tramandati dalle generazioni successive di confuciani e canonizzati nel XII secolo da Zhu Xi nei Quattro Libri."}
{"id": "917", "revid": "125471598", "url": "https://it.wikipedia.org/wiki?curid=917", "title": "Cabala (esoterismo)", "text": "La Cabala esoterica, o Cabala ermetica (cabala: letteralmente \"tradizione\", \"ricevimento\" o \"rendiconto\"), nella tradizione culturale occidentale rappresenta il punto di incontro principe per tutti i rami dell'esperienza esoterica ed iniziatica: magia, occultismo, gnosi, orfismo, ecc. Prende spunto dall'approccio esoterico della cabala ebraica per poi, nei risvolti dell'odierno occultismo, uscire dai confini essenzialmente religiosi di quell'esperienza.\nIl pensiero cabalistico costituisce la filosofia basilare e la struttura sottesa alle societ\u00e0 magiche come l'Ordine Ermetico dell'Alba Dorata, gli ordini thelemici, le societ\u00e0 mistico-religiose come la Compagnia dei Rosacroce, ed \u00e8 un precursore dei movimenti neopagani, Wicca e New Age. La Cabala ermetica \u00e8 il fondamento della Qabalah Qliphotica studiata dagli ordini del sentiero sinistrorso, come il \"Typhonian Ordo Templi Orientis\".\nLa Cabala ermetica occulta nacque insieme alla corrente cabalistica cristiana del Rinascimento europeo, diversificandosi in Cabala esoterica cristiana, non-cristiana, o anti-cristiana a seconda delle varie scuole dell'era moderna. Si basa su un gran numero di influenze, in particolare: Cabala ebraica, astrologia occidentale, alchimia, religioni pagane soprattutto egiziane e greco-romane (da cui il termine \"ermetica\"), neoplatonismo, gnosticismo, il sistema enochiano di magia angelica prodotto da John Dee e Edward Kelley, ermetismo, tantra e simbolismo dei tarocchi. La cabala ermetica differisce dalla forma ebraica nell'essere pi\u00f9 dichiaratamente un sistema sincretico, tuttavia condivide molti concetti con la Cabala ebraica.\nL'interesse odierno per la Cabala esoterica \u00e8 causato dai suoi sottili riferimenti psicologici che, secondo gli appassionati, ne fanno un ottimo strumento di riflessione e indagine dell'animo umano, addirittura paragonato per potenza alla mitologia greca.\nInsegnamenti.\nConcetto di divinit\u00e0.\nUn interesse primario della Cabala ermetica \u00e8 la natura della divinit\u00e0, fondato su un concetto che \u00e8 alquanto differente da quello presentato dalle religioni monoteiste; in particolare non c'\u00e8 quella rigorosa separazione tra divinit\u00e0 e umanit\u00e0 che esiste invece nel monoteismo. La Cabala ermetica si attiene al concetto neoplatonico che l'universo manifesto, di cui fa parte la creazione materiale, sorse da una serie di emanazioni della deit\u00e0.\nTali emanazioni furono generate da tre stati preliminari che si considera abbiano preceduto la manifestazione. Il primo \u00e8 lo stato di nullit\u00e0 completa, noto come \"Ein\" (, \"nulla\"); il secondo stato, considerato una \"concentrazione\"di \"Ein\", \u00e8 \"Ein Soph\" (\u05d0\u05d9\u05df \u05e1\u05d5\u05e3, \"senza limiti, infinito\"); il terzo stato, prodotto da un \"movimento\" di \"Ein Soph\", \u00e8 \"Ein Soph Or\" (\u05d0\u05d9\u05df \u05e1\u05d5\u05e3 \u05d0\u05d5\u05e8, \"luce illimitata\"), ed \u00e8 da questo splendore iniziale che si origina la prima emanazione della creazione.\nLe Sefirot nella Cabala esoterica.\nLe emanazioni della creazione generate da \"Ain Suph Aur\" sono dieci e si chiamano \"Sephiroth\" (\u05e1\u05b0\u05e4\u05b4\u05d9\u05e8\u05d5\u05b9\u05ea, sing. Sephirah \u05e1\u05b0\u05e4\u05b4\u05d9\u05e8\u05b8\u05d4, \"enumerazione\"). Queste sono concettualizzate alquanto diversamente da quelle presenti nella Cabala ebraica.\nDa Ain Suph Aur si cristallizza Kether, prima sephirah dell'albero della vita ermetico. Da Kether emanano a turno il resto delle Sephirot: Kether (1), Chokhmah (2), Binah (3), Daat, Chessed (4), Ghevurah (5), Tiferet (6), Nezach (7), Hod (8), Yessod (9), Malkuth (10). A Daat non viene assegnato un numero poich\u00e9 \u00e8 considerata parte di Binah o sephirah nascosta.\nOgni sephirah \u00e8 considerata emanazione dell'energia divina (spesso descritta come \"la luce divina\") che scaturisce dall'immanifesto, attraverso Kether nella manifestazione. Questo flusso di luce \u00e8 indicato dal lampo mostrato dai diagrammi dell'albero sefirotico e che attraversa in turno ciascuna sephirah secondo la rispettiva numerazione.\nOgni sephirah \u00e8 un nesso di energia divina e ciascuna ha un certo numero di qualit\u00e0, che permettono al cabalista di comprendere le caratteristiche di ogni specifica sephirah. Il modo di attribuire le diverse qualit\u00e0 a ciascuna sephirah \u00e8 una delle differenze che contraddistingue la natura della Cabala esoterica dalle altre. Ad esempio, alla sephirah Hod vengono attribuite gloria, intelligenza perfetta, gli otto del mazzo dei tarocchi, il pianeta Mercurio, il dio egizio Thot, l'arcangelo Michele, il dio romano Mercurio e l'elemento alchemico Mercurio. Il principio generale implicito \u00e8 che il cabalista mediter\u00e0 su tutte queste attribuzioni e tramite esse acquisir\u00e0 una comprensione del carattere della sephirah, incluse tutte le sue corrispondenze.\nTarot ed Albero della vita.\nI cabalisti esoterici considerano le carte dei tarocchi come chiavi per accedere all'Albero della Vita. Le 22 carte, compresi i ventuno arcani pi\u00f9 il Matto o Zero, sono spesso chiamate i \"Trionfi\" o \"Grandi Misteri\" (\"Arcani maggiori\") e sono viste come corrispondenti alle ventidue lettere ebraiche ed i ventidue sentieri dell'Albero; dall'asso al dieci in ogni seme corrispondono le dieci Sephiroth nei cinque mondi cabalistici; e le sedici carte di corte riguardano gli elementi classici presenti in quattro dei cinque mondi (il quinto mondo primordiale, \"Adam Qadmon\", \u00e8 spesso escluso a causa della sua trascendenza). Mentre le Sephiroth descrivono la natura della divinit\u00e0, i percorsi tra di loro descrivono i modi per conoscere il Divino.\nStoria.\nOrigini della Cabala esoterica.\nLa visione tradizionalista ebraica delle origini della Cabala ebraica la considera come uno sviluppo intrinseco dall'interno della religione ebraica, espressa attraverso una terminologia sincretica presa dal neoplatonismo medievale ebraico. Studiosi contemporanei della mistica ebraica hanno rivalutato la teoria di Gershom Scholem secondo la quale la nuova dottrina della Cabala Medievale assimil\u00f2 una precedente versione ebraica dello gnosticismo; Moshe Idel invece ha ipotizzato una continuit\u00e0 storica di sviluppo a partire dal primo misticismo ebraico. In contrasto, gli ermetici hanno formulato opinioni differenti circa le origini della Cabala. Alcuni autori vedono tali origini non nel misticismo ebraico, o nello gnosticismo egizio, ma in una tradizione occidentale che si origina dalla Grecia classica con radici culturali indoeuropee, in seguito adottate da mistici ebrei.\nSecondo tale opinione, la \"Cabala ermetica-esoterica\" sarebbe la Cabala originale, sebbene la parola stessa sia ebraica, precedente alla Cabala ebraica o alla Cabala cristiana: in parallelo al processo storico di conversione al cristianesimo dei pagani, i circoli mistici ebraici furono in grado di incorporare la ghematria e l'Albero della Vita nei propri concetti e nella struttura monoteistica senza quasi sollevare diffidenze. I cristiani invece vennero perseguitati proprio per lo stesso processo, poich\u00e9 simile al loro panenteismo politeistico precristiano. Con il Rinascimento, il cristianesimo avrebbe riscoperto questa \"sapienza\" nell'ebraismo.\nOccultismo rinascimentale.\nLa Cabala ebraica venne assorbita dalla tradizione ermetica perlomeno nel XV secolo quando Giovanni Pico della Mirandola promosse un mondo sincretico combinando platonismo, neoplatonismo, aristotelismo, ermetismo e Cabala. Heinrich Cornelius Agrippa (1486\u20131535), mago tedesco, scrittore occulto, teologo, astrologo ed alchimista, scrisse l'influente \"De Occulta Philosophia libri III\", incorporando la Cabala nella sua teoria e pratica della magia occidentale. Contribu\u00ec molto alla visione rinascimentale del rapporto della magia rituale col cristianesimo. Il sincretismo ermetico di Pico fu ulteriormente sviluppato da Athanasius Kircher, prete gesuita, eclettico ermetista, che scrisse estensivamente in materia nel 1652, aggiungendo nella miscela altri elementi come l'Orfismo e la mitologia egizia.\nSociet\u00e0 esoteriche illuministiche.\nUna volta che l'ermetismo non fu pi\u00f9 approvato dalla Chiesa cristiana, divenne clandestino e si formarono numerose confraternite ermetiche. Con l'et\u00e0 della ragione illuminista ed il suo scetticismo per la religione tradizionale, la tradizione della Cabala cristiana exoterico-teologica diminu\u00ec, mentre nella tradizione misterica occidentale fior\u00ec la Cabala ermetica esoterica-occulta. La Cabala non ebraica, a differenza della censura mainstream della corrente magica da parte della Cabala ebraica, divenne una componente centrale dell'occultismo occidentale, del paranormale e della divinazione.\nIl Rosicrucianesimo e le branche esoteriche della framassoneria insegnavano filosofie religiose, Cabala e magia divina in fasi progressive di iniziazione. I loro insegnamenti esoterici e la struttura delle societ\u00e0 segrete, con un corpo esterno governato da un livello interno di adepti, ispir\u00f2 il formato delle organizzazioni esoteriche moderne.\nRevival magico.\nIl Romanticismo post-illuminista incoraggi\u00f2 l'interesse sociale nell'occultismo, di cui faceva parte la narrativa cabalistica ermetica. Il libro intitolato \"The Magus\" (1801) di Francis Barrett, manuale di magia cerimoniale, ottenne poco successo finch\u00e9 arriv\u00f2 ad influenzare l'entusiasta francese Eliphas L\u00e9vi (1810-1875). I suoi fantasiosi abbellimenti letterari di invocazioni magiche presentarono il cabalismo come sinonimo sia della cosiddetta magia bianca sia della cosiddetta magia nera. Le innovazioni di L\u00e9vi inclusero l'attribuzione delle lettere ebraiche alle carte dei Tarocchi, formulando cos\u00ec un legame tra magia occidentale ed esoterismo ebraico, rimasto da allora fondamentale nella magia occidentale. L\u00e9vi ebbe un impatto profondo sul contenuto magico dell'Ordine Ermetico dell'Alba Dorata (\"Golden Dawn\"). Grazie agli occultisti che si ispirano a lui (tra cui Aleister Crowley, che si considerava la reincarnazione di L\u00e9vi) L\u00e9vi viene ricordato come uno dei fondatori della rinascita della magia nel XX secolo.\nOrdine Ermetico dell'Alba Dorata.\nLa Cabala ermetica fu estensivamente sviluppata dall'Ordine Ermetico dell'Alba Dorata (orig. ingl. \"Hermetic Order of the Golden Dawn\"), Nell'ambito della Golden Dawn, la fusione dei principi cabalistici come le dieci Sephirot con le divinit\u00e0 greche ed egizie fu reso pi\u00f9 coesivo ed esteso a comprendere altri sistemi come quello enochiano della magia angelica di John Dee e certi concetti orientali (particolarmente quelli ind\u00f9 e buddhisti), tutti nel contesto di una struttura di ordine massonico o rosicruciano.\nAleister Crowley, che appartenne alla Golden Dawn prima di formare i suoi ordini magici personali, \u00e8 l'esponente pi\u00f9 noto della Magia Ermetica o \"Magick\" come preferiva chiamarla. Il libro di Crowley, \"Liber 777\", d\u00e0 una chiara idea del pi\u00f9 vasto approccio ermetico. \u00c8 una serie di tabelle di corrispondenze relative alle varie parti di magia cerimoniale e di religione occidentale e orientale rispetto ai trentadue numeri che rappresentano le dieci sfere (Sephirot) pi\u00f9 i ventidue percorsi dell'Albero cabalistico della vita. La natura panenteistica dei cabalisti ermetici vi risulta evidente, poich\u00e9 basta consultare la relativa tabella per vedere che Chessed (, \"Misericordia\") corrisponde a Giove, Iside, il colore blu, Poseidone, Brahm\u0101 e ametista.\nCrowley diede la seguente definizione di Cabala:\nDopo la Golden Dawn.\nMolti dei rituali della Golden Dawn furono pubblicati da Crowley, alterati in vari modi per allinearli al suo approccio \"magicko\" New Aeon. Israel Regardie successivamente compil\u00f2 le forme pi\u00f9 tradizionali di tali rituali e le pubblic\u00f2 come libri.\nDion Fortune, un'adepta di \"Alpha et Omega\" (una propaggine di Golden Dawn), che poi fond\u00f2 la \"Fraternity of the Inner Light (Fraternit\u00e0 della Luce Interiore)\" scrisse il libro fondazionale \"The Mystical Qabalah\", ampiamente considerato uno delle migliori introduzioni generali alla Cabala ermetica moderna.\nPaul Foster Case (1884\u20131954) fu un occultista americano e autore di libri influenti sui tarocchi occulti e la Cabala. Fond\u00f2 la scuola misterica \"Builders of the Adytum\" (\"B.O.T.A.\"), basata sull'Hermetic Order of the Golden Dawn e sul sistema della loggia massonica blu, in seguito ampliata dall'occultista Ann Davies (1912\u20131975). B.O.T.A. insegna psicologia esoterica, tarocchi occulti, Cabala ermetica, astrologia e meditazione.\nPat Zalewski \u00e8 uno studente dell'occultista Jack Taylor, che a sua volta fu discepolo di Robert Felkin (1853\u20131926) della scuola Golden Dawn praticata in Nuova Zelanda, dopo che Felkin vi emigr\u00f2. Zalewski ha pubblicato numerosi libri sulla Cabala ermetica e la tradizione dell'Alba Dorata.\nSamael Aun Weor (1917-1977) ha scritto importanti opere che discutono della Cabala nell'ambito di varie religioni, come quella egizia, pagana e centroamericana, specialmente nel suo libro \"The Initiatic Path in the Arcana of Tarot and Kabbalah\".\nInfluenza nei media.\nLa cantante Madonna, che in passato si era definita cattolica, si \u00e8 convertita nei primi anni 2000 a una forma di cabalismo, convertendo al suo credo anche diversi altri membri del \"jet set\" statunitense, fra cui Demi Moore, Britney Spears, Gwyneth Paltrow e Ariana Grande."}
{"id": "924", "revid": "21880", "url": "https://it.wikipedia.org/wiki?curid=924", "title": "Cinclidae", "text": ""}
{"id": "926", "revid": "1429175", "url": "https://it.wikipedia.org/wiki?curid=926", "title": "Copyright", "text": "Il copyright (termine di lingua inglese che letteralmente significa \"diritto di copia\") \u00e8 un termine che identifica il diritto d'autore nei paesi di \"common law\", dal quale per\u00f2 differisce sotto vari aspetti. Ciononostante, il termine viene comunemente usato anche per indicare genericamente la normativa sul diritto d'autore degli ordinamenti di \"civil law\".\n\u00c8 solitamente abbreviato con il simbolo \u00a9. Quando tale simbolo non \u00e8 utilizzabile si riproduce con la lettera \"c\" posta tra parentesi: \"(c)\" o \"(C)\". In base alla Convenzione di Berna \u00e8 stata introdotta la regola della durata pi\u00f9 breve.\nStoria.\nLe prime norme sul diritto di copia (\"copy right\") furono emanate nel XVI secolo dalla monarchia inglese al fine di operare un controllo sulle opere pubblicate nel territorio nazionale. Col diffondersi dei primi torchi tipografici, infatti, fu ampliata enormemente la diffusione fra la popolazione di scritti e volumi di ogni argomento e genere. Il governo, poich\u00e9 la censura era all'epoca una funzione amministrativa legittima come la gestione della sicurezza pubblica, avvert\u00ec il bisogno di controllare e autorizzare la libera circolazione delle opinioni. Ragion per cui fond\u00f2 una corporazione privata di censori, la \u00abLondon Company of Stationers\u00bb (Corporazione dei librai e stampatori di Londra), i cui profitti sarebbero dipesi da quanto fosse stato efficace il loro lavoro di censura filo-governativa. Va ricordato che per\u00f2 gi\u00e0 il 19 marzo 1474 a Venezia ai \"Provveditori de Comun\" fu assegnato il compito di sovrintendere alla registrazione di brevetti.\nAgli Stationers (categoria che comprende librai e stampatori) furono concessi i diritti di copia (\"copy right\", appunto) su ogni stampa, con valenza retroattiva anche per le opere pubblicate precedentemente. La concessione prevedeva il diritto esclusivo di stampa e quello di poter ricercare e confiscare le stampe e i libri non autorizzati, finanche di bruciare quelli stampati illegalmente. Ogni opera, per essere stampata, doveva essere registrata nel Registro della corporazione, registrazione che era effettuabile solamente dopo un attento vaglio ad opera del Censore della corona o dopo la censura degli stessi editori. La corporazione degli editori esercitava perci\u00f2 a tutti gli effetti funzioni di polizia privata, dedita al profitto e controllata da parte del governo.\nOgni nuova opera veniva annotata nel registro della corporazione sotto il nome di uno dei membri della corporazione il quale ne acquisiva il \"copyright\", ovvero il diritto esclusivo sugli altri editori di pubblicarla; una corte risolveva le eventuali dispute fra membri. Il diritto sulle copie (\"copyright\"), perci\u00f2, nasce come diritto specifico dell'editore, diritto sul quale il reale autore non pu\u00f2 quindi recriminare alcunch\u00e9 n\u00e9 guadagnare di conseguenza.\nNel successivo secolo e mezzo la corporazione dei censori inglesi gener\u00f2 benefici per il governo e per gli editori: per il governo, esercitando un potere di controllo sulla libera diffusione delle opinioni e delle informazioni; per gli editori, traendo profitto dal proprio monopolio di vendita. Sul finire del XVII secolo, per\u00f2, l'imporsi di idee liberali nella societ\u00e0 fren\u00f2 le tradizionali politiche censorie e caus\u00f2 una graduale fine del monopolio delle caste editrici.\nTemendo una liberalizzazione della stampa e la concorrenza da parte di stampatori indipendenti e autori, gli editori fecero valere la propria \"moral suasion\" sul Parlamento. Basandosi sull'assunto che gli autori non disponessero dei mezzi per distribuire e stampare le proprie opere (attivit\u00e0 all'epoca assai costosa e quindi riservata a pochi), mantennero tutti i privilegi acquisiti in passato con un'astuzia: attribuire ai veri autori diritti di propriet\u00e0 sulle opere prodotte, ma con la clausola che questa propriet\u00e0 potesse essere trasferita ad altri tramite contratto. Di l\u00ec in poi gli editori non avrebbero pi\u00f9 generato profitto dalla censura sulle opere, ma semplicemente dal trasferimento dei diritti firmato (pi\u00f9 o meno volontariamente) dagli autori, trasferimento in ogni caso necessario per l'altrimenti troppo costosa pubblicazione delle opere.\nSu queste basi, nel 1710 venne perci\u00f2 emanata la prima norma moderna sul \"copyright\": lo Statuto di Anna (\"Statute of Anna\").\nA partire dallo Statuto di Anna, gli autori, che fino ad allora non avevano detenuto alcun diritto di propriet\u00e0, ottennero in sostanza il (tutto sommato vacuo) potere di bloccare la diffusione delle proprie opere, mentre la corporazione degli editori increment\u00f2 i profitti grazie alla cessione, sostanzialmente obbligatoria per ottenere stampa e distribuzione, da parte degli autori dei vari diritti sulle opere.\nIl rafforzamento successivo dei diritti d'autore su pressione delle corporazioni, gener\u00f2 gradualmente il declino di altre forme di sostentamento per gli autori (come il patronato, la sovvenzione, ecc.), legando e sottoponendo indissolubilmente il sostentamento dell'autore al profitto dell'editore.\nNel corso dei successivi due secoli anche la Francia, la Repubblica Cisalpina, il Regno d'Italia, il Regno delle Due Sicilie e il resto d'Europa emanarono legislazioni per l'istituzione del \"copyright\" (o del diritto d'autore).\nTalune con ispirazioni maggiormente illuministe e democratiche rispetto a quella anglosassone, pur tuttavia con la medesima radice.\nNel 1886, il 9 settembre, per coordinare i rapporti in questo campo di tutti i paesi iscritti fu costituita l'Unione internazionale di Berna, ancora oggi operante.\nNel XX secolo il diffondersi delle memorie di massa (come videocassette e musicassette) e dei riproduttori ha reso assai difficile la tutela del \"copyright\" come tradizionalmente inteso, e creato nuovi spazi per gli autori. A tal proposito nel 1976 la Disney e gli Universal Studios intentarono una causa legale contro Sony, poich\u00e9 avrebbe favorito la libera diffusione di opere in violazione del \"copyright\". Successivamente il diffondersi del personal computer e di internet, ha sottratto uno dei cardini alla base del \"copyright\" in senso classico: ovvero il costo e la difficolt\u00e0 di riprodurre e diffondere sul territorio le opere, aspetti fino ad allora gestiti dalla corporazione degli editori dietro congruo compenso o cessione dei diritti da parte degli autori.\nIl primo episodio con eco internazionale, si \u00e8 avuto a cavallo fra il XX e il XXI secolo con il cosiddetto caso Napster, uno dei primi sistemi di condivisione gratuita di file musicali, oggetto di enorme successo a cavallo del millennio. La chiusura di Napster, avvenuta nel 2002 e generata dalle denunce degli editori, che vedevano nel sistema un concorrente ai propri profitti, non ha risolto se non per breve tempo gli attriti. Nuovi programmi di \"file sharing\" gratuito sono sorti rimpiazzando l'originale Napster e vanificando gli scopi della chiusura. Secondo gli operatori del mercato dell'intrattenimento, una costante diminuzione delle vendite di cd musicali \u00e8 scaturita dalla diffusione di questi sistemi e dalla progressiva obsolescenza della precedente tecnologia, obsolescenza dovuta principalmente all'eccessivo costo d'acquisto di materiale originale. Ci\u00f2 avrebbe danneggiato principalmente il sistema corporativo e ingessato dell'industria discografica; vi sono, tuttavia, autorevoli studi che sostengono il contrario.\nIl \"file sharing\" (scambio e condivisione di file) di materiale protetto dal \"copyright\", si \u00e8 sviluppato e diffuso con l'imporsi delle tecnologie informatiche e del web, e in particolar modo grazie al sistema del \"peer-to-peer\". La velocit\u00e0 di questa diffusione e sviluppo, ha reso difficile per il diritto industriale internazionale aggiornarsi con la medesima prontezza. Molti analisti internazionali accusano infatti la presenza di vuoti normativi non omogeneamente colmati.\nTed Nelson nella sua opera \"Literary machines\" del 1981, introduce il progetto \"Xanadu\" nel quale \u00e8 contenuto il concetto di \"transcopyright\". Il \"transcopyright\" \u00e8 legato alla possibilit\u00e0 di includere in un proprio lavoro \"link\" e riferimenti attraverso dei micro-pagamenti in base ai quali verranno pagati gli editori dell'opera citata e verranno citati gli autori originali, in modo da preservare anche i diritti morali d'autore; inoltre Nelson afferma che questa soluzione potr\u00e0 venire utilizzata non solo per i testi, ma anche per progetti improntati su audio o video.\nIl \"transcopyright\" si basa su una licenza che si differenzia dalle licenze \"open source\" in base al fatto che un contenuto redatto con il \"transcopyright\" non \u00e8 concepito per essere poi ridistribuito e modificato.\nQuesta idea, in generale, non \u00e8 stata ben accolta, sia perch\u00e9 difficile da implementare, sia perch\u00e9 molti insistono che i contenuti debbano essere liberi e gratuiti, come accade, per esempio, con Wikipedia.\nConsiderazioni generali.\nDeroghe ai diritti per pubblica utilit\u00e0.\nLa propriet\u00e0 intellettuale pu\u00f2 essere oggetto di \"esproprio\" per fini di pubblica utilit\u00e0 che prevalgono sull'interesse del privato. In un caso del genere rientra la distruzione o lo spostamento ad altro sito di un'opera d'arte anche contemporanea, per realizzare un'autostrada o una ferrovia; oppure la produzione di un farmaco che \u00e8 troppo costoso acquistare dal legittimo produttore, non riconoscendo validit\u00e0 al brevetto sul territorio nazionale e non pagando il \"copyright\" allo scopritore in deroga ad un brevetto internazionale depositato all'estero (si tratta della importazione forzata e registrazione parallela).\nLa definizione di pubblica utilit\u00e0, per quanto ampia e discrezionale, solitamente riguarda prodotti tangibili, non la fruizione di servizi, come potrebbe essere un intrattenimento musicale.\nDisciplina giuridica e diritto.\nA sostegno di una disciplina giuridica dei brevetti sorgono una serie di considerazioni in particolare nel settore delle arti.\nLe arti (scultura, pittura, etc.) sono considerate un fattore di crescita della societ\u00e0 e del cittadino, cui tutti hanno diritto di accesso in base ad un diritto all'istruzione e di un diritto, da questo indipendente, alla fruizione della bellezza, quale bisogno dell'uomo, poich\u00e9 la legge non deve limitarsi a garantire il soddisfacimento delle necessit\u00e0 primarie della persona, ma la possibilit\u00e0 di una sua completa realizzazione.\nAltri sostengono che l'arte non \u00e8 mai il prodotto di un singolo individuo, e che non \u00e8 quantificabile il contributo e le influenze che qualunque artista ha avuto, anche in modo inconsapevole, da altri artisti e uomini comuni, passati e contemporanei, e il debito dell'autore nei loro confronti. In questo senso, l'opera \u00e8 prodotto e propriet\u00e0 di una societ\u00e0 e di un'epoca, pi\u00f9 che di un individuo e dei suoi eredi.\nIl principio di un diritto collettivo alla fruizione della bellezza e all'apprendimento dall'arte, nelle loro opere originali sono state idee che portarono nel Settecento alla nascita dei primi Musei che erano concepiti come il luogo in cui l'arte veniva valorizzata e doveva essere conservata, piuttosto che all'interno di collezioni private gelosamente custodite.\nPure per la musica, per quanto sia un'arte non \"tangibile\", alcune considerazioni spingono per un diritto d'accesso collettivo che pu\u00f2 esserci solo a titolo gratuito o comunque a basso costo: il fatto che la musica \u00e8 cultura e i cittadini hanno diritto d'accesso ai livelli pi\u00f9 alti dell'istruzione, il diritto allo studio nei conservatori che richiedono spese notevoli per lo strumento e il materiale didattico musicale, la bellezza come bene comune e valore apartitico.\nDurata ed ereditariet\u00e0 del \"copyright\".\nLa normativa prevede una durata del \"copyright\" limitata nel tempo e variabile significativamente a seconda della categoria merceologica tutelata (medicinali, brani musicali, software, ecc.).\nIl periodo di \"copyright\" dovrebbe consentire di avere un adeguato margine di guadagno e di recuperare i costi che precedono l'entrata in produzione e la distribuzione del prodotto. In linea di principio la durata \u00e8 proporzionale ai costi da remunerare. Tuttavia non sempre la proporzione viene rispettata. Per esempio un brano musicale ha una durata di \"copyright\" di 70 anni mentre per un medicinale, che ha costi di ricerca e sviluppo assai maggiori, la durata brevettuale \u00e8 di 20 anni a cui si aggiunge un periodo massimo di 5 anni garantito dal certificato complementare di protezione - SPC-.\nStoricamente la morte dell'autore causava l'estinzione del \"copyright\". In seguito, il diritto d'autore \u00e8 passato agli eredi del soggetto e quindi la durata prevista dalla legge \u00e8 prescrittiva (30/70 anni in ogni caso). \u00c8 stata modificata anche la distribuzione dei margini: all'editore tocca talvolta pi\u00f9 dell'autore, talora pi\u00f9 del 50% (a fronte di un equo margine che per un intermediario \u00e8 generalmente intorno al 20%).\nDibattito sulle pene per la violazione del \"copyright\".\nNelle legislazioni internazionali \u00e8 frequente una tendenza all'equiparazione fra la violazione del \"copyright\" e il reato di furto.\nEsiste un dibattito non solo sull'entit\u00e0 delle pene che una simile equiparazione comporta, ma anche sulla reale opportunit\u00e0 di accomunare i due tipi di reato. L'equiparazione al furto comporta infatti un considerevole inasprimento delle pene.\nAnalogo dibattito investe il rispetto del proporzionalismo fra le pene rispetto alla gravit\u00e0 del reato. Il plagio, infatti, prevede pene inferiori al furto (sebbene l'utilizzo commerciale sia un'aggravante nella violazione di \"copyright\"). In sostanza, chi copia e vende opere in forma identica all'originale commette un reato punito molto pi\u00f9 severamente del plagio, ovvero di chi apporta lievi modifiche e si appropria di una qualche paternit\u00e0 sull'opera, traendone profitto.\nLa Proposta di Direttiva sul diritto d'autore nel mercato unico digitale.\nLa relazione di accompagnamento alla Proposta di Direttiva 2016/0280 (COM/2016/0593 final) del 14 settembre 2016 si base sul potere dell'UE \"di adottare misure aventi per oggetto l'instaurazione e il funzionamento del mercato interno\", secondo l'articolo 114 del TFUE. \nLa Proposta determina \"eccezioni e le limitazioni al diritto d\u2019autore e ai diritti connessi sono armonizzate a livello UE\", Il potere di introduzione e di adeguamento degli Stati membri, in generale derivante dal principio di sussidiariet\u00e0 per la loro competenza concorrente con il diritto dell'Unione Europea, \u00e8 limitato invocando \"la natura transfrontaliera delle questioni individuate\".\nLe deroghe, eccezioni e limitazioni al diritto d'autore sono previste:\nAspetti controversi e iniziative di protesta.\nAll'art. 12, la Proposta di Direttiva prevede che gli Stati membri possano ampliare la tutela economica degli autori, anche in caso di cessione o trasferimento \"parziali\" dei propri diritti mediante licenza. Se la licenza contiene una qualche eccezione o limitazione del diritto, essa \u00e8 definita come una base giuridica sufficiente per l'autore al fine di ottenere \"una quota del compenso previsto compenso in virt\u00f9 di un'eccezione o di una limitazione al diritto trasferito o concesso mediante licenza\" (art. 12).\nAll'art. 13, la Proposta di Direttiva prevede l'introduzione di \"tecnologie efficaci per il riconoscimento dei contenuti\", adeguate e proporzionate al loro fine legittimo. La misura riguarda non soltanto il rispetto di un quantitativo massimo di parole o parti citabili dell'opera, ma la completa esclusione di \"talune opere o altro materiale identificati dai titolari dei diritti mediante la collaborazione con gli stessi prestatori [che] siano messi a disposizione sui loro servizi\". \nI prestatori di servizi concludono accordi con i titolari dei diritto, informano sull'attivazione, funzionamento e sul riconoscimento e l\u2019utilizzo delle opere e altro materiale (art. 13)).\nNell'ottobre 2016 \u00e8 stata promossa una petizione web, per richiedere la riforma della legge europea sul diritto d'autore, con particolare riferimento ai meme. Questi ultimi sono stati considerati tecnicamente fuori legge in molti stati europei; l'iniziativa \u00e8 sostenuta, tra gli altri, da Mozilla.\nCritiche.\nParticolari critiche sono mosse nei confronti del caricamento di contenuti su piattaforme Internet e dello scambio digitale di opere originali, si discute infatti degli aspetti del copyright del download e dello streaming, degli aspetti del copyright del collegamento ipertestuale e del framing.\nLe preoccupazioni sono spesso espresse nel linguaggio dei diritti digitali, della libert\u00e0 digitale, dei diritti sui database, dei dati aperti o della censura. \nAlcuni suggeriscono un sistema di compensazione alternativo. In Europa i consumatori si stanno opponendo all'aumento dei costi di musica, film e libri, e di conseguenza sono stati creati Pirate Party. Alcuni gruppi rifiutano del tutto il copyright, assumendo una posizione anti-copyright. L'incapacit\u00e0 percepita di far rispettare il copyright online porta alcuni a sostenere l'ignoranza degli statuti legali quando si \u00e8 sul web.\nAzioni legali famose.\nNel 2008 gli eredi di Chet Baker hanno fatto causa contro le \"major\" discografiche (Sony BMG, EMI Music, Universal Music e Warner Music) per violazione del \"copyright\". A loro dopo poco si sono aggiunti altri artisti fino ad arrivare ad una \"class action\". Le case discografiche sfruttavano commercialmente i brani senza pagare i diritti agli autori dichiarando, semplicemente, che non era possibile rintracciarli, compresi artisti come Bruce Springsteen.\nUn altro caso eclatante di violazione del \"copyright\", che ha interessato anche l'Italia, \u00e8 quello che ruota intorno al caso Rojadirecta, la piattaforma di eventi sportivi trasmessi in \"streaming\" fondato dallo spagnolo Igor Seoane. Nonostante l'arresto del 2016 a carico di Seoane, dopo una battaglia giudiziaria che lo ha visto contrapposto a Google, Mediaset e alla magistratura spagnola, oggi Rojadirecta \u00e8 di nuovo funzionante.\nNel mondo.\nNei Paesi del \"Common Law\" (Regno Unito, Australia, Nuova Zelanda, Singapore) l'attenuazione alla rigidit\u00e0 del \"copyright\" \u00e8 regolata dal \"fair dealing\", che esenta le attivit\u00e0 didattiche ed altre ipotesi dall'usuale normativa.\nPaesi che applicano il copyright.\nA livello internazionale, il diritto d'autore \u00e8 riconosciuto dai 177 paesi firmatari della Convenzione di Berna per la protezione delle opere letterarie e artistiche.\nAi sensi della Convenzione di Berna, la durata tipica della protezione del diritto d'autore \u00e8 di 50 anni dalla data di pubblicazione. Questa \u00e8 una media: le leggi nazionali sono generalmente pi\u00f9 lunghe di questo periodo.\nIl concetto di uso corretto limita in alcuni casi la portata del diritto d'autore al fine di garantire l'equilibrio tra la protezione delle opere e il diritto del pubblico all'informazione.\nItalia.\nIn Italia la fonte normativa principale \u00e8 la legge 22 aprile 1941, n. 633. La pretesa della Siae di richiedere compensi per diritto d'autore anche per le attivit\u00e0 didattiche \u00e8 stata oggetto di un'interrogazione parlamentare del senatore Mauro Bulgarelli, che ha chiesto di valutare l'opportunit\u00e0 di estendere anche in Italia il \"fair use\".\nStati Uniti d'America.\nNegli Stati Uniti la legislazione in materia di \"copyright\" \u00e8 contenuta nel Titolo 17 dello United States Code. Le violazioni di \"copyright\" sono pertanto considerate reato federale e possono comportare, in sede civile, multe fino a 100.000$. \nNegli USA un'opera, anche incompiuta, si realizza quando \u00e8 fisicamente su un supporto. Dall'adesione degli Stati Uniti alla Convenzione di Berna nel 1989, la registrazione di opere straniere presso il Copyright Office non \u00e8 pi\u00f9 necessaria per beneficiare della tutela giuridica, ma resta possibile agevolare la prova dei propri diritti. Il titolare del copyright ha il diritto esclusivo di riprodurre o comunicare le opere e di autorizzare la creazione di opere derivate. Un diritto morale, compreso il diritto di paternit\u00e0 e il diritto al rispetto dell'integrit\u00e0 delle creazioni, \u00e8 concesso solo agli artisti visivi. La durata del diritto d'autore dipende dalla natura dell'opera e dalla sua data di pubblicazione. D'ora in poi, ogni opera realizzata beneficia di una tutela post mortem di 70 anni se il titolare \u00e8 una persona fisica. Ai sensi del Sonny Bono Copyright Term Extension Act, le aziende godono di 95 anni di protezione dalla pubblicazione o 120 anni dalla creazione, a seconda di quale sia pi\u00f9 lungo.\nTuttavia la legge statunitense prevede il concetto di \"fair use\", che lascia ampi spazi per la riproduzione di opere con scopi didattici o scientifici. \nGiappone.\nNel 2010, la legge sul \"copyright\" rivista in Giappone, la cosiddetta illegalizzazione dei \"download\" ha iniziato a essere implementata e i \"download\" illegali sono stati classificati come reati, ad eccezione del fatto che il caricamento illegale continua a essere illegale. Tuttavia, la legge non impone alcuna penalit\u00e0 per il \"download\" illegale. La legge non include \"download\" illegali diversi da musica e video. Non \u00e8 un reato guardare \"video streaming\" come YouTube. \nAlla fine di gennaio, un sondaggio ha mostrato che i \"download\" illegali in Giappone sono stati ridotti del 60%. A met\u00e0 febbraio, il sondaggio di Oricon ha mostrato che i giapponesi avevano una conoscenza del 51,6% della legge e il 12,1% ha dichiarato che avrebbe continuato a scaricare illegalmente.\nRepubblica Popolare della Cina.\nNella Cina continentale, il termine \"copyright\" \u00e8 solitamente usato in documenti legali e il \"copyright\" \u00e8 generalmente definito \"copyright\". Il governo ha anche un ufficio nazionale per il \"copyright\" e l'Ufficio Nazionale del Copyright non \u00e8 affiliato all'Ufficio Propriet\u00e0 Intellettuale dello Stato. Tutte le opere di cittadini cinesi, persone giuridiche o unit\u00e0 prive di personalit\u00e0 godono del diritto d'autore indipendentemente dal fatto che siano pubblicate o meno, i lavori degli stranieri vengono pubblicati per la prima volta in Cina e anche i diritti d'autore sono concessi ai sensi della legge sul \"copyright\"; l'accordo con la Cina o il trattato internazionale che partecipa all'accordo gode del diritto d'autore.\nIn Cina, le opere protette dal diritto d'autore si riferiscono a realizzazioni intellettuali che sono originali nei campi della letteratura, dell'arte e della scienza e possono essere riprodotte in qualche forma tangibile. Un'opera conforme alle condizioni della protezione del \"copyright\" \u00e8 solitamente una creazione intellettuale che pu\u00f2 essere espressa in una forma di riproduzione materiale, pertanto non \u00e8 esclusa la protezione di un lavoro orale non fissato da un vettore tangibile. Piuttosto che richiedere che il lavoro sia fissato su un vettore tangibile, come nel caso della legge anglo-americana.\nUnione Europea.\nLa direttiva IPRED.\nAnche l'originaria direttiva conteneva, in fase di presentazione, norme penali, che erano state omesse per riuscire a ottenere l'approvazione entro il 1\u00ba maggio 2004.\nIl Parlamento europeo ha votato, in seduta plenaria, la relazione che accoglie la proposta della Commissione, ma nello stesso tempo propone una serie di emendamenti. Con uno, in particolare, sulla base del \"fair use\", prima esistente solo nel diritto americano, si stabilisce che la riproduzione in copie o su supporto audio o con qualsiasi altro mezzo a fini di critica, recensione, informazione, insegnamento, compresa la produzione di copie multiple per l'uso in classe, studio o ricerca, \u00abnon sia qualificato come reato\u00bb.\nLa direttiva IPRED2.\nIl Parlamento di Strasburgo nell'aprile del 2007 ha approvato il testo di una nuova direttiva, che mira a modificare la direttiva 2004/48/EC sui diritti di propriet\u00e0 intellettuale. Poich\u00e9 \u00e8 la seconda direttiva sull'argomento, ha preso il nome di IPRED2.\nLa Direttiva IPRED2, detta \"IP Enforcement\" cio\u00e8 \"rafforzamento della propriet\u00e0 intellettuale\", \u00e8 stata recepita in Italia nel maggio del 2007 e introduce diverse misure a maggiore tutela dei detentori di diritti d'autore. In particolare obbliga gli Internet Service Provider a fornire i dati personali degli utenti in caso di contestazione da parte dei detentori dei diritti. Si tratta di rivelare i nominativi o i numeri telefonici corrispondenti agli indirizzi IP rilevati da societ\u00e0 specializzate nelle intercettazioni su reti P2P. L'obbligo in precedenza valeva solamente rispetto a interventi delle forze dell'ordine o di pubblica autorit\u00e0. La Direttiva riconosce implicitamente un valore probatorio alla rilevazione degli indirizzi IP.\nLa \"Link Tax\" e la \"Censorship Machine\".\nNel giugno 2018 il Parlamento Europeo discute la promulgazione di una direttiva, in cui si pone l'accento sul frequente utilizzo di link che rimandano a pagine di quotidiani e giornali e sulla diffusione di immagini protette da \"copyright\"; i due articoli pi\u00f9 discussi della direttiva, in particolare, sono gli articoli 11 e 13, definiti rispettivamente \"Link-Tax\" e \"Censorship Machine\". Il primo mira a contrastare i cosiddetti \"snippet\", termine solitamente legato all'ambito tecnico informatico, e qui stante a indicare quei piccoli estratti di un articolo di giornale o di un qualunque contenuto editoriale pi\u00f9 generico, talora corredati di una foto interna allo stesso, che appaiono al momento della condivisione del link al contenuto su un qualunque social o sito internet; ci\u00f2 costituirebbe una violazione del \"copyright\", e sarebbe quindi necessario che colui il quale condivide il link richiedesse una licenza dall'editore dell'articolo per poter condividere l'articolo, pagando un compenso. Il secondo parla di \"copyright\" in maniera pi\u00f9 generale, e prevederebbe l'inserimento di appositi algoritmi in grado di valutare preventivamente qualsiasi contenuto caricato in rete, verificarne la liceit\u00e0 in termini di violazione del \"copyright\" ed, eventualmente, procedere alla rimozione del contenuto; ci\u00f2 mette a rischio anche i meme, nei quali molto spesso si fa utilizzo indebito di materiale fotografico coperto da \"copyright\".\nQuesta proposta di direttiva ha generato critiche e scetticismo diffusi; in particolare Julia Reda, relatrice per l'assemblea di Strasburgo del dossier sulla riforma del \"copyright\", europarlamentare del Partito Pirata tedesco, fra le problematiche pi\u00f9 evidenti ha evidenziato come le probabilit\u00e0 di successo su larga scala della direttiva siano ridotte (riferendosi a tentativi di applicazione di questa legge in Germania e Spagna, poi naufragati), come il collegamento ipertestuale e lo stesso \"linking\" siano messi a rischio su ogni tipo di sito, come questa direttiva limiti in un certo senso la libert\u00e0 d'espressione ed accesso all'informazione, come aumenti la possibilit\u00e0 che le \"fake news\" si diffondano (non potendo avere un'anteprima della notizia pi\u00f9 dettagliata, la condivisione \"alla cieca\" sarebbe pi\u00f9 diffusa), come questo scoraggi le \"startup\" e i piccoli editori in questo settore e come questa direttiva sia in conflitto con la Convenzione di Berna.\nIn Italia sono state espresse critiche specialmente dal Ministro del Lavoro Luigi di Maio, che ne sostiene l'anacronismo e l'arretratezza.\nIl \"Copyleft\".\nNel 1984, Richard Stallman e la Free Software Foundation svilupparono un meccanismo originato dal \"copyright\", specifico per la gestione dei diritti sulla propriet\u00e0 dei software. Utilizzando un doppio senso della lingua inglese, in cui \"right\" significa sia \"diritto\", sia \"destra\", denominarono questo meccanismo \"copyleft\": \"left\" significa sia \"lasciato\" sia \"sinistra\", a sottolineare una filosofia opposta a quella del \"copyright\". Questo principio \u00e8 stato ampiamente applicato nell'ambito del software libero."}
{"id": "934", "revid": "76963", "url": "https://it.wikipedia.org/wiki?curid=934", "title": "Charles Krauthammer", "text": "Biografia.\nKrauthammer nacque il 13 marzo del 1950 a New York City. Suo padre era un ebreo di origine ucraina e sua madre un'ebrea belga, fuggiti dalle persecuzioni in Europa della Germania nazista di Hitler e poi vissuti in Brasile e a Cuba. Aveva un fratello, Marcel, di quattro anni pi\u00f9 grande. La lingua parlata in famiglia era il francese. Quando aveva 5 anni i Krauthammers si trasferirono a Montreal, in Canada.\nEntrambi i genitori erano ebrei ortodossi e sia lui che il fratello furono educati in una scuola ebraica religiosa.\nDurante il periodo di studi universitari di medicina ad Harvard ebbe un gravissimo incidente in piscina: il ventiduenne Charles si tuff\u00f2 e batt\u00e9 la testa, il collo e la colonna vertebrale rimasero lesionati gravemente; l'incidente lo lasci\u00f2 paralizzato permanentemente, fortemente limitato anche nell'uso delle mani, e per ben 14 mesi rimase in Ospedale, i primi in pericolo di vita. In seguito, egli raccont\u00f2 che tra i suoi effetti, lasciati a bordo vasca, recuperarono due libri: \"Il destino di un uomo\" di Andr\u00e9 Malraux e \"Anatomy of Physiology\". La lunga degenza non gli imped\u00ec, nel frattempo, di completare nel 1975 la formazione da psichiatra, iniziando a praticare la professione al \"Massachusetts General Hospital\". Pubblic\u00f2 diversi saggi scientifici, inclusa la scoperta di una forma di disturbo bipolare, che \u00e8 tuttora citata nella letteratura psichiatrica. Krauthammer poi abbandon\u00f2 la professione medica, orientando i suoi interessi al giornalismo politico. Da giovane fu un progressista Democratico - convinto sostenitore dei piani governativi di riscatto dalla povert\u00e0 della \"Great Society\", propugnati dal Presidente Lyndon Johnson negli anni Sessanta - e poi un collaboratore dell'Amministrazione Carter, scrittore di discorsi per Walter Mondale. Negli anni Ottanta, durante la presidenza Reagan, avvenne la svolta: Krauthammer, folgorato dalla politica estera del presidente repubblicano, ne appoggia le iniziative e vira su posizioni conservatrici. \u00c8 Krauthammer a coniare il termine Dottrina Reagan, in un famoso articolo su Time Magazine; il suo pensiero inizia cos\u00ec a influenzare il dibattito pubblico per pi\u00f9 di due decenni sulla politica estera americana. \nDal 1985 tenne una rubrica settimanale sul Washington Post, per la quale vinse il Premio Pulitzer in \"journalism for distinguished commentary\"; scrisse poi regolarmente su altre riviste, tra cui Commentary e Weekly Standard; i suoi articoli venivano ripubblicati poi su moltissimi giornali locali. Infine, Krauthammer divenne un personaggio molto noto e familiare al grande pubblico come commentatore televisivo serale fisso, dalla fine degli anni Novanta, su Fox News Channel.\nCol progressivo ritiro e la scomparsa dei due grandi giornalisti conservatori William Safire e Robert Novak, Charles Krauthammer divenne, specialmente dopo gli attentati terroristici dell'11 settembre 2001 e la presidenza di George W. Bush, il pi\u00f9 influente e apprezzato \"opinion-maker\" in America. Il settimanale tedesco Der Spiegel lo defin\u00ec \"la voce guida degli intellettuali dell'America conservatrice\". Nel 2009, dopo l'elezione di Obama a presidente USA, il sito POLITICO nel 2009 lo descrisse come \"il leader dell'opposizione... un coerente, sofisticato, implacabile critico del nuovo Presidente\". Pur essendo schierato in genere su posizioni repubblicane, egli sosteneva il diritto all'aborto legale, e la contrariet\u00e0 alla pena di morte; auspicava maggiori tasse sull'energia per indurre i cittadini al risparmio. Le sue posizioni erano anticreazioniste e in genere liberal sui temi etici, facendone cos\u00ec un personaggio eterodosso e indipendente nel panorama intellettuale. Dichiar\u00f2 di leggere e seguire regolarmente gli articoli di George Will, David Brooks e Mickey Kaus, influenti e altrettanto apprezzati columnists americani.\nNell'ottobre 2013, Krauthammer pubblic\u00f2 un'antologia di scritti, in cui raccolse i migliori editoriali della sua carriera giornalistica, ma anche i racconti di esperienze e memorie personali. Il titolo del libro \u00e8 \"Things that Matter: Three Decades of Passion, Pastimes and Politics\". Pubblicato per l'Editore Crown Forum, divenne il bestseller n\u00b01 della classifica del New York Times delle opere di non-fiction, toccando nel marzo 2015 il record di 1 milione di copie vendute, assai insolito per un'antologia di articoli.\nKrauthammer critic\u00f2 aspramente l'accordo sul nucleare voluto da Obama tra gli USA e l'Iran, definendolo \"il peggior accordo sin da quello di Monaco 1938\", considerandolo un pericolo per l'esistenza dello stato d'Israele e la pace nel mondo.\nNella campagna per le primarie del Partito Repubblicano, iniziate nel giugno 2015, e poi fino alle elezioni del 2016, egli contest\u00f2 Donald Trump nei suoi commenti, dichiarando che non avrebbe votato per lui, ma nemmeno per Hillary Clinton. Tuttavia, dopo la vittoria elettorale di Trump, afferm\u00f2 che essa rappresenta \u00abuna rivoluzione ideologica ed elettorale che non abbiamo visto dai tempi di Ronald Reagan\u00bb. Trump \u00abha svegliato la classe lavoratrice bianca riportandola nel Partito Repubblicano\u00bb sulla base di una piattaforma elettorale centrata sull'immigrazione e sul commercio. \u00abCi\u00f2 significa ideologicamente che il Partito Repubblicano \u00e8 diventato un partito populista e il paese sar\u00e0 senza un partito conservatore classico\u00bb. La sua elezione \u00e8 parte di un \"movimento mondiale Brexit\" che si \u00e8 rivoltato contro la globalizzazione, secondo Krauthammer.\nFino all'inizio dell'agosto del 2017 continua ad apparire regolarmente su \"Fox News\" e a pubblicare editoriali; nella seconda met\u00e0 del mese Krauthammer si sottopone ad un intervento chirurgico: seguono complicazioni debilitanti e successive operazioni, rimanendo ricoverato per sostenere una lunga riabilitazione. L'8 giugno 2018, Krauthammer rompe il suo silenzio: il \"Washington Post\" pubblica una sua commovente lettera d'addio (\u201cA note to readers\u201d) ai lettori, al pubblico, ad amici e colleghi, nella quale rivela di aver speso gli ultimi 10 mesi a riprendersi dall'intervento sub\u00ecto ad agosto per la rimozione di un cancro all'addome e da una sequela di complicazioni secondarie; a maggio del 2018 il tumore \u00e8 ricomparso ancora pi\u00f9 aggressivo, e racconta che i medici gli hanno dato poche settimane di vita. \u00abThis is the final verdict. My fight is over\u00bb scrive, aggiungendo di \u00abessere grato di aver giocato un piccolo ruolo nelle conversazioni che hanno aiutato a guidare il destino di questa nazione straordinaria\u00bb. Conclude dicendo di non aver rimpianti, avendo vissuto una vita meravigliosa, piena e completa, quella che intendeva vivere. Muore il 21 giugno ad Atlanta, in Georgia.\nDopo la sua morte, si addensano i riconoscimenti dell'enorme valore di Charles Krauthammer nella vita intellettuale americana da parte di personaggi politici e intellettuali; la sua figura pubblica viene paragonata per importanza a quella di altri giganti del giornalismo politico americano come Walter Lippman, Dorothy Thompson e William Buckley."}
{"id": "935", "revid": "466539", "url": "https://it.wikipedia.org/wiki?curid=935", "title": "Cronologia dell'integrazione europea", "text": "In ordine cronologico i diversi eventi che hanno caratterizzato la nascita e la crescita di quella che oggi viene chiamata Unione europea.\nAnni sessanta.\n1967.\nQueste le tappe successive:\nQueste le tappe successive:\nAnni settanta.\n1972.\nQuesto il risultato in dettaglio:\nQuesto il risultato del referendum in dettaglio:\n1973.\n1\u00ba gennaio: con l'adesione di Danimarca, Irlanda e Regno Unito gli Stati membri delle Comunit\u00e0 europee diventano 9\n1975.\nQueste le tappe successive:\n1977.\nQueste le tappe successive:\nAnni ottanta.\n1987.\nQueste le tappe successive:\n1989.\nQuesto il risultato in dettaglio:\nQueste le tappe successive:\n1990.\nQueste le tappe successive:\nQueste le tappe successive:\nAnni novanta.\n1991.\nQueste le tappe successive:\n1992.\nQueste le tappe successive:\nQuesto il risultato del referendum in dettaglio:\n1994.\nQueste le tappe successive:\nQueste le tappe successive:\nQuesto il risultato del referendum in dettaglio:\n1995.\nQueste le tappe successive:\nQueste le tappe successive:\nQueste le tappe successive:\nQueste le tappe successive:\nQueste le tappe successive:\nQueste le tappe successive:\n1996.\nQueste le tappe successive:\nQueste le tappe successive:\n1999.\nQuesti i tassi stabiliti:\nLa corona danese fluttua rispetto all'euro del +/-2,25% dal tasso centrale.\nAnni duemila.\n2003.\nQueste le tappe successive:\n2004.\nQueste le tappe successive:\n2005.\nQuesto il risultato in dettaglio:\nQuesto il risultato in dettaglio:\nQuesto il risultato in dettaglio:\nQuesto il risultato del referendum in dettaglio:\n2008.\nQueste le tappe successive:\n2009.\nQueste le tappe successive:"}
{"id": "936", "revid": "339392", "url": "https://it.wikipedia.org/wiki?curid=936", "title": "Comunit\u00e0 Economica Europea", "text": ""}
{"id": "937", "revid": "339392", "url": "https://it.wikipedia.org/wiki?curid=937", "title": "CEE", "text": ""}
{"id": "938", "revid": "2730", "url": "https://it.wikipedia.org/wiki?curid=938", "title": "Chaim Potok", "text": "Divenne famoso nel 1967 con il romanzo \"Danny l'eletto\" (\"The Chosen\"), una storia quasi autobiografica su un brillante giovane figlio di un rabbino chassidico desideroso che il proprio figlio diventi anch'egli rabbino. Il libro venne citato nella lista dei \"best seller\" del \"The New York Times\" per 39 settimane e vendette in uscita 3.400.000 copie. La notoriet\u00e0 gli venne anche dalla trasposizione cinematografica del romanzo proiettata nel 1981.\nVita.\nPotok nacque nel Bronx newyorkese da ebrei immigrati dalla Polonia. Secondo la tradizione i genitori gli diedero pure un nome ebraico (\"Chaim Tzvi\", \"Chaim\" significa \"vita\" in ebraico). L'educazione ortodossa gli insegn\u00f2 sia il Talmud che conoscenze secolari. Inizi\u00f2 a scrivere racconti all'et\u00e0 di 16 anni, a 17 anni invi\u00f2 il suo primo manoscritto alla rivista \"The Atlantic Monthly\" e, sebbene non venne pubblicato, ricevette una nota dall'editore che lo complimentava del suo scritto. Nel 1949 le sue storie vennero pubblicate nella rivista letteraria della Yeshiva University, che in seguito aiut\u00f2 a redigere. Nel 1950 Potok si laure\u00f2 \"magna cum laude\" con una laurea in Letteratura Inglese.\nRicevette poi una laurea master in letteratura ebraica e, dopo quattro anni di studio presso il seminario rabbinico dello \"Jewish Theological Seminary\", venne ordinato rabbino conservatore. Fu successivamente nominato direttore della \"LTF, Leaders Training Fellowship\", organizzazione giovanile associata all'ebraismo conservatore. Potok venne arruolato come cappellano nell'esercito statunitense, dove rimase per oltre un anno nella guerra di Corea.\nL'8 giugno 1958 Potok si spos\u00f2 con Adena Sara Mosevitzsky, un'assistente sociale psichiatrica di Camp Ramah in Ojai (California), dove Potok stesso svolgeva mansioni direttive negli anni 1957\u201359. Ebbero tre figli.\nDivenne editore di \"Conservative Judaism\" e della \"Jewish Publication Society\". Nel 1965 ricevette il Ph.D. dall\"'University of Pennsylvania\". Nel 1970, si trasfer\u00ec a Gerusalemme con la famiglia e nel 1977 ritorn\u00f2 a Philadelphia. Dopo la pubblicazione del suo \"Old Men at Midnight (Vecchi a mezzanotte)\" (2001), gli venne diagnosticato un tumore cerebrale e mor\u00ec nella sua casa di Merion, nella contea di Montgomery, vicino a Filadelfia, il 23 luglio 2002 all'et\u00e0 di 73 anni.\nInfluenze letterarie.\nI genitori di Chaim Potok lo scoraggiarono dallo scrivere e dal leggere soggetti non ebraici. Ma trascorse comunque molte ore nella biblioteca pubblica locale a leggere romanzi secolari. Potok cita James Joyce, Thomas Mann, F\u00ebdor Dostoevskij, Ernest Hemingway e Shmuel Yosef Agnon come le sue influenze letterarie principali. Molti dei suoi romanzi sono ambientati nei quartieri urbani di New York, in cui egli stesso \u00e8 cresciuto. Anche se non chassidico, Potok crebbe in una famiglia molto ortodossa. Nel rispettivo libro, il personaggio Asher Lev vuole essere un pittore, il che causa molti conflitti con il padre che vuole faccia qualcosa di totalmente diverso, come successe a Chaim Potok durante la sua adolescenza. Nel romanzo, Asher decide di continuare come pittore e provoca conflitti familiari, mentre Potok alla fine risolse di essere un autore e pittore nel tempo libero e non come carriera, diventando invece un rabbino. Potok ebbe a dichiarare di sentirsi vicino ad Asher Lev pi\u00f9 di tutti gli altri suoi personaggi.\nUno degli ammiratori di Potok \u00e8 stato il premio Nobel Elie Wiesel, che gli scrisse nel 1992 dicendogli di aver letto tutti i suoi libri \"con fervore e amicizia\".\nCarriera artistica.\nChaim Potok fu anche un artista e pittore: cre\u00f2 il dipinto \"The Brooklyn Crucifixion (La crocifissione di Brooklyn)\", che il suo personaggio Asher Lev aveva dipinto nel romanzo \"Il mio nome \u00e8 Asher Lev\"."}
{"id": "939", "revid": "339392", "url": "https://it.wikipedia.org/wiki?curid=939", "title": "Chi Quadrato", "text": ""}
{"id": "942", "revid": "1522738", "url": "https://it.wikipedia.org/wiki?curid=942", "title": "Comitato di Liberazione Nazionale", "text": "Il Comitato di Liberazione Nazionale (abbreviato in CLN) fu un'organizzazione politica e militare italiana costituita da elementi dei principali partiti e movimenti del Paese, formatasi a Roma il 9 settembre 1943, allo scopo di opporsi al fascismo e all'occupazione nazista in Italia, scioltasi nel 1947.\nIn particolare il CLN ha coordinato e diretto la resistenza italiana e si suddivise in \"Comitato di Liberazione Nazionale Alta Italia\" (\"CLNAI\"), con sede nella citt\u00e0 di Milano durante la sua occupazione ed il \"Comitato Centrale di Liberazione Nazionale\" (\"CCLN\"), con sede a Roma. L'organizzazione oper\u00f2 come organismo clandestino durante la Resistenza ed ebbe per delega poteri di governo nei giorni di insurrezione nazionale.\nStoria.\nFondazione.\nIl 9 settembre 1943, \"posto di fronte alla pi\u00f9 drammatica delle situazioni, con la sensazione di avere dinnanzi a s\u00e9 il vuoto pi\u00f9 assoluto d'ogni \u00abautorit\u00e0 costituita\u00bb il Comitato delle opposizioni reagisce immediatamente; constatando la frattura decisiva determinata dall\u20198 settembre e traendo da questa constatazione l\u2019indicazione delle sue nuove responsabilit\u00e0, alle ore 14,30 esso approva la seguente mozione\":\nAlla seduta di fondazione parteciparono: Ivanoe Bonomi (DL, Presidente), Mauro Scoccimarro e Giorgio Amendola (PCI), Alcide De Gasperi (DC), Ugo La Malfa e Sergio Fenoaltea (PdA), Pietro Nenni e Giuseppe Romita (PSI), Meuccio Ruini (DL), Alessandro Casati (PLI).\nIl mese successivo si erano gi\u00e0 costituiti i Comitati Regionali, successivamente vennero costituiti anche Comitati Provinciali.\nIl 16 ottobre 1943 viene votata la mozione che si pu\u00f2 riassumere in tre punti base:\nIndirizzo politico.\nIl Comitato di Liberazione nazionale era una formazione interpartitica formata da movimenti di diversa estrazione culturale e ideologica, composta da rappresentanti del Partito Comunista Italiano (PCI), della Democrazia Cristiana (DC), del Partito d'Azione (PdA), del Partito Liberale Italiano (PLI), del (PSIUP) e del Partito Democratico del Lavoro (DL). Nel gruppo dei sei partiti esisteva una frattura tra i tre partiti di sinistra (PCI, PSIUP e PdA) e i tre partiti di destra (DC, PLI e DL), con i primi che erano associati pi\u00f9 strettamente tra loro attraverso vari patti e accordi: comunisti e socialisti erano legati da un \"patto di unit\u00e0 d'azione\", per poi formare insieme agli azionisti una \"giunta tripartita\", in modo da concordare una posizione unitaria da tenere innanzi agli altri partiti.\nInizialmente, la frattura tra destra e sinistra si manifest\u00f2 in merito alla linea politica da tenere nei confronti della monarchia e del governo Badoglio:\nCon le dimissioni dalla presidenza del demolaburista Ivanoe Bonomi, rassegnate il 24 marzo 1944, sembr\u00f2 affermarsi la linea dell'intransigenza verso la monarchia, ma in aprile la svolta di Salerno, con la quale il PCI di Palmiro Togliatti accett\u00f2 di entrare nel governo Badoglio, capovolse la situazione.\nAl primo presidente del CLN Bonomi spett\u00f2, dopo la liberazione di Roma (4 giugno 1944), di assumere responsabilit\u00e0 di governo con la Presidenza del Consiglio (11 giugno). A lui successero alla Presidenza del Consiglio il 21 giugno 1945 Ferruccio Parri e il 10 dicembre 1945 Alcide De Gasperi. Dopo la nascita del C.L.N.A.I., quest'ultimo venne presieduto, dal 1943 al 1945, da Alfredo Pizzoni.\nStruttura.\nOgni partito rappresentato nel CLN ebbe le sue formazioni militari partigiane, che in genere erano coordinate dal rispettivo rappresentante nel CLN (cos\u00ec come vi furono formazioni Repubblicane ed anche di altri gruppi di sinistra).\n Nei comitati regionali troviamo esponenti quali, in Veneto, Concetto Marchesi, Egidio Meneghetti e il federalista Silvio Trentin, mentre nel Comitato Toscano di Liberazione Nazionale spicca il nome di Carlo Ludovico Ragghianti.\nI comitati regionali e provinciali ebbero un compito prevalentemente politico e di coordinamento, con influenza ma non comando diretto sulle formazioni militari partigiane, che rispondevano in genere direttamente al loro partito. In vari casi le formazioni militari disattesero accordi e ordini del CLN. In ogni caso fu in nome dei comitati regionali che vennero intraprese importanti decisioni e atti, come l'insurrezione dell'11 agosto 1944 in Toscana o la resa tedesco-nazi-fascista di Genova del 25 aprile 1945.\nLa composizione politica delle brigate partigiane era piuttosto varia:\nMancate adesioni.\nRimasero fuori dal CLN il Partito Repubblicano Italiano, pur partecipando alla Resistenza, per la sua posizione istituzionale che comportava una pregiudiziale antimonarchica-istituzionale, ed anche alcuni gruppi di sinistra che non accettavano il compromesso dell'unit\u00e0 nazionale su cui si basava il CLN che prevedeva la \"precedenza alla lotta contro il nemico esterno, spostando a dopo la vittoria il problema dell'assetto Istituzionale dello Stato\".\nNon aderirono inoltre al CLN formazioni politico militari antifasciste di rilevante importanza come Bandiera rossa di Roma e formazioni anarchiche di pesante valenza militare come le Brigate Bruzzi-Malatesta di Milano, pur agendo di concerto con le Brigate Matteotti, nonch\u00e9 diverse formazioni anarchiche che agivano nella Lunigiana e sui monti di Carrara come il Battaglione Lucetti, mentre di converso molti anarchici per motivi contingenti di mancanza di organizzazione autonoma locale confluirono nelle Brigate Partigiane che facevano riferimento al CLN come, ad esempio, Emilio Canzi comandante unico della XIII Zona operativa, zona relativa all'Appennino Tosco-Emiliano. La stessa adesione al CLN di Stella Rossa fu complessa e problematica, con una grandissima discrezionalit\u00e0 di azione permessa alla Brigata Partigiana stessa da parte del CLN.\nScioglimento.\nPrima delle elezioni del 1946 i CLN vennero spogliati di ogni funzione e quindi sciolti nel 1947."}
{"id": "1130", "revid": "174925", "url": "https://it.wikipedia.org/wiki?curid=1130", "title": "Costituzione della Repubblica Italiana", "text": "La Costituzione della Repubblica Italiana \u00e8 la legge fondamentale dello Stato italiano, che in quanto tale occupa il vertice della gerarchia delle fonti nell'ordinamento giuridico della Repubblica: considerata una costituzione scritta, rigida, lunga, votata, compromissoria, laica, democratica e tendenzialmente programmatica, \u00e8 formata da 139 articoli e di 18 disposizioni transitorie e finali.\nApprovata dall'Assemblea Costituente il 22 dicembre 1947 e promulgata dal capo provvisorio dello Stato Enrico De Nicola il 27 dicembre seguente, pubblicata sulla Gazzetta Ufficiale n. 298, edizione straordinaria, dello stesso giorno, ed entrata in vigore il 1\u00ba gennaio 1948, ne esistono tre originali, uno dei quali conservato presso l'archivio storico della Presidenza della Repubblica Italiana.\nSinossi storica.\nGli statuti preunitari.\nIl primo esempio in Italia di statuto costituzionale si ebbe a Palermo, quando il 18 luglio 1812 il Parlamento del Regno di Sicilia borbonico riunito in seduta straordinaria, promulg\u00f2 la Costituzione siciliana del 1812, una carta sul modello inglese.\nLa Costituzione prevedeva un parlamento bicamerale formato da una Camera dei comuni, composta da rappresentanti del popolo con carica elettiva, e una Camera dei Pari, costituita da ecclesiastici, militari ed aristocratici con carica vitalizia. Le due camere, convocate dal sovrano almeno una volta l'anno, detenevano il potere legislativo, ma il re deteneva potere di veto sulle leggi del parlamento. Fu soppressa di fatto nel dicembre 1816 con la nascita del Regno delle Due Sicilie.\nNel 1848, con le rivoluzioni scoppiate durante la primavera dei popoli, furono concessi dai sovrani di alcuni stati italiani alcuni statuti: quello napoletano, quelli del ducato di Parma e dello Stato della Chiesa, in Piemonte, quello albertino, mentre quello siciliano era non ottriato, dal francese \"octroy\u00e9e\", cio\u00e8 non concesso dal sovrano. Lo statuto Napoletano, su ispirazione della Seconda Repubblica francese, prevedeva che il potere legislativo fosse condiviso tra re e Parlamento. In Sicilia, invece, si era formato un regno autonomo la cui Costituzione rendeva per la prima volta le due camere elettive mentre conferiva il potere esecutivo al re che lo esercitava per mezzo dei ministri responsabili, da lui nominati, che sottoscrivevano ogni suo ordine. Veniva riconosciuta la libert\u00e0 di parola, di stampa nonch\u00e9 di insegnamento. Tale carta costituzionale era \"rigida\", in quanto per effettuare modifiche era necessaria una procedura aggravata che prevedeva il concorso di due terzi dei votanti presenti di ciascuna camera.\nAnche lo Statuto dello Stato della Chiesa conteneva norme simili alle altre carte coeve. Fatta salva la dichiarazione della religione cattolica come religione di Stato e il potere di censura ecclesiastica preventiva sulle pubblicazioni religiose, erano recepite le libert\u00e0 fondamentali del cittadino: la magistratura era indipendente dal potere politico, i tribunali speciali erano aboliti, era garantita la tutela della libert\u00e0 personale e l'inviolabilit\u00e0 della propriet\u00e0. Per la prima volta nello Stato della Chiesa, i laici erano ammessi sia nel ramo esecutivo che legislativo. L'iniziativa legislativa apparteneva ai ministri, che erano di nomina pontificia. Le leggi erano formate tramite un sistema bicamerale perfetto, costituito dall'\"Alto Consiglio\" e dal \"Consiglio dei Deputati\". I membri del primo erano nominati a vita dal pontefice, senza limitazione di numero, quelli del secondo erano eletti. Le leggi, dopo l'approvazione, dovevano essere controfirmate dal pontefice. Nell'esercizio delle loro funzioni i membri delle due Camere erano \"inviolabili\" e, se condannati, potevano essere arrestati solo con il consenso del Consiglio di appartenenza.\nSempre nel 1848 Carlo Alberto di Savoia concesse lo Statuto albertino, concessione che non venne revocata dal suo successore Vittorio Emanuele II, diversamente da quanto accadde nello stato della Chiesa e nel regno delle due Sicilie.\nLo Statuto albertino fu simile alle altre costituzioni rivoluzionarie vigenti nel 1848 e rese l'Italia una monarchia costituzionale ereditaria secondo la legge salica, con concessioni di poteri al popolo su base rappresentativa. La sovranit\u00e0 apparteneva al Re il quale, da sovrano assoluto, si trasformava in principe costituzionale per sua esplicita volont\u00e0 e concessione, limitandosi nei suoi poteri. Era una tipica costituzione ottriata, ossia concessa dal sovrano, e da un punto di vista giuridico si caratterizzava per la sua natura flessibile, ossia derogabile e integrabile in forza di un atto legislativo ordinario. Poco tempo dopo la sua entrata in vigore, proprio a causa della sua flessibilit\u00e0, fu possibile portare l'Italia da una forma di monarchia costituzionale pura a quella di monarchia parlamentare, sul modo di operare tradizionale delle istituzioni inglesi.\nLo statuto corrisponde a ci\u00f2 che si definisce una \"costituzione breve\", limitandosi a enunciare i diritti e a individuare la forma di governo. Tra i diritti veniva riconosciuto il principio di uguaglianza, la libert\u00e0 individuale, l'inviolabilit\u00e0 del domicilio, la libert\u00e0 di stampa e la libert\u00e0 di riunione. Il capo supremo dello Stato era il Re e la sua persona era \"sacra ed inviolabile\", i ministri rispondevano giuridicamente per gli atti regi. Il Re era tuttavia tenuto a rispettare le leggi ma non poteva essere oggetto di sanzioni penali. Egli esercitava il potere esecutivo attraverso i ministri, convocava le Camere, scioglieva quella dei Deputati e aveva il potere di sanzione delle leggi, istituto diverso dall'odierna promulgazione presidenziale, poich\u00e9 il Re valutava nel merito e poteva respingerle. Inoltre, il Re nominava autonomamente il Consiglio dei ministri e il Parlamento si limitava al potere legislativo; la prassi applicativa, tuttavia, sempre pi\u00f9 spesso voleva che il Consiglio dei ministri si rifiutasse di restare in carica quando non gradito alla camera elettiva, cos\u00ec che il re fosse considerato pi\u00f9 quale rappresentante dell'unit\u00e0 statale che come capo dell'esecutivo.\nIl Parlamento era composto di due Camere: il Senato del Regno di nomina regia e vitalizia, e la Camera dei deputati, eletta su base censitaria e maschile. I progetti di legge potevano essere promossi dai Ministri, dai parlamentari e dal Re. Per diventare legge dovevano essere approvati nello stesso testo da entrambe le Camere e, in seguito, essere munite di sanzione regia. Per quanto riguardava il potere giudiziario, il Re nominava i giudici e aveva il potere di grazia. A garanzia del cittadino stava il rispetto del giudice naturale e il divieto del tribunale straordinario, la pubblicit\u00e0 delle udienze e dei dibattimenti. I giudici, dopo tre anni di esercizio, avevano garantita l'inamovibilit\u00e0, mentre gli era negata l'interpretazione delle leggi con rilievo direttamente normativo.\nDall'unit\u00e0 d'Italia alla prima guerra mondiale.\nLa continuit\u00e0 tra il Regno di Sardegna e quello d'Italia avvenne con l'estensione dello Statuto albertino a tutti i territori del regno d'Italia progressivamente annessi al regno sabaudo nel corso delle guerre d'indipendenza. Lo stato italiano nacque, da un punto di vista istituzionale, con la legge 17 marzo 1861 n. 4671, che attribuisce a Vittorio Emanuele II, \u00abre di Sardegna\u00bb, e ai suoi successori, il titolo di \u00abre d'Italia\u00bb. \n\u00c8 la nascita giuridica di uno Stato italiano (anche se altri stati avevano gi\u00e0 portato tale nome nel passato, dal regno longobardo per finire col regno napoleonico). Lo Statuto albertino rimase quindi in vigore quasi 100 anni quando entr\u00f2 in vigore la Costituzione repubblicana.\nIl primo Parlamento dello Stato unitario, al principio del 1861, si compose con un suffragio elettorale ristretto al 2% della popolazione (corrispondente a 600.000 cittadini) comprendendo ovvero solo i cittadini maschi con una data capacit\u00e0 contributiva; con la legge del 22 gennaio 1882, n. 999 il diritto di voto venne esteso anche a chi avesse la licenza scolastica elementare arrivando dunque a coinvolgere il 7% degli italiani ovvero circa 2.000.000 su una popolazione di 28.452.000 cittadini. Con la legge del 30 giugno 1912 n. 666 la percentuale degli aventi diritto sal\u00ec al 23% della popolazione allargando il suffragio a tutti i cittadini maschi che avessero compiuto 30 anni o che, pur minori di 30 anni ma maggiori di 21, avessero un reddito di almeno 19,20 lire, o la licenza elementare, oppure avessero prestato il servizio militare. Infine, al termine della prima guerra mondiale venne introdotto, grazie alla legge del 16 dicembre 1918, n. 1985, il suffragio universale maschile ai maggiori di 21 anni o chi avesse adempiuto al servizio militare.\nBench\u00e9 l'articolo 1 proclamasse il cattolicesimo religione di Stato, le relazioni fra la Santa Sede e lo Stato furono praticamente interrotte tra il 1870 e il 1929, per via della \"questione romana\".\nIl ventennio fascista.\nAl termine della prima guerra mondiale e con i conseguenti scompaginamenti, in Europa si assistette a una evoluzione del costituzionalismo che si concretizz\u00f2 in diverse esperienze politiche come la Seconda Repubblica Spagnola o la Repubblica di Weimar. In Italia questo non accadde. Anche a causa della mancanza di rigidit\u00e0 dello Statuto, ritenuto irrevocabile nei principi ma modificabile tramite legge in molte delle sue proposizioni, con l'avvento del fascismo lo Stato fu deviato verso un regime autoritario dove le forme di libert\u00e0 pubblica fin qui garantite vennero stravolte: le opposizioni vennero bloccate o eliminate, la Camera dei deputati fu abolita e sostituita dalla \"Camera dei fasci e delle corporazioni\", il diritto di voto fu cancellato; diritti, come quello di riunione e di libert\u00e0 di stampa, furono piegati in garanzia dello Stato fascista, mentre il partito unico fascista non funzion\u00f2 come mezzo di partecipazione, ma come strumento di intruppamento della societ\u00e0 civile e di mobilitazione politica pilotata dall'alto.\nIl fascismo non si dot\u00f2 mai di una propria costituzione e lo Statuto albertino non venne mai formalmente abolito, sebbene le leggi e le azioni del governo dittatoriale lo svuotarono completamente nella sostanza. Alcuni sostengono che lo Statuto venne violato gi\u00e0 con la nomina di Mussolini a primo ministro, ottenuta con la forza in quanto, allora, era solo un rappresentante di una minoranza parlamentare. I rapporti con la Chiesa cattolica vennero invece ricomposti e regolati tramite i Patti Lateranensi del 1929, che ristabilirono ampie relazioni politico-diplomatiche tra la Santa Sede e lo Stato italiano.\nIl 25 luglio 1943 Benito Mussolini venne estromesso, e il re Vittorio Emanuele III nomin\u00f2 il maresciallo Pietro Badoglio per presiedere un governo che ripristin\u00f2 in parte le libert\u00e0 dello statuto; inizi\u00f2 cos\u00ec il cosiddetto \"regime transitorio\", di cinque anni, che termin\u00f2 con l'entrata in vigore della nuova Costituzione e le successive elezioni politiche dell'aprile 1948, le prime della storia repubblicana. Ricomparvero quindi i partiti antifascisti costretti alla clandestinit\u00e0, riuniti nel Comitato di Liberazione Nazionale, decisi a modificare radicalmente le istituzioni con l'obiettivo di ripristinare lo Stato democratico.\nCon il progredire e il delinearsi della situazione, con i partiti antifascisti che iniziavano a entrare nel governo, non fu possibile al re riproporre uno Statuto albertino eventualmente modificato, e la stessa monarchia, giudicata compromessa con il precedente regime, era messa in discussione. La divergenza, in clima ancora bellico, trov\u00f2 una soluzione temporanea, una \u00abtregua istituzionale\u00bb, in cui si stabiliva la necessit\u00e0 di trasferire i poteri del re all'erede al trono (per l'occasione, ci fu un proclama del re il 12 aprile 1944), il quale doveva assumere la carica provvisoria di \"luogotenente del regno\", mettendo temporaneamente da parte la questione istituzionale; quindi, nel giugno 1944, veniva decisa la convocazione di un'Assemblea Costituente eletta a suffragio universale, incaricata di scrivere una nuova carta costituzionale. Fu poi esteso il diritto di voto alle donne (febbraio 1945), con il D.L.L. 2 febbraio 1945, n. 23 emanato dal Governo Bonomi III.\nLa nascita della repubblica e l'assemblea costituente.\nDopo la cessazione delle ostilit\u00e0, fu indetto il referendum per la scelta fra repubblica e monarchia (2 giugno 1946) che sanc\u00ec la nascita della Repubblica Italiana.\nDopo sei anni dall'inizio della seconda guerra mondiale e venti anni dall'inizio della dittatura, il 2 giugno 1946 si svolsero contemporaneamente il referendum istituzionale e l'elezione dell'Assemblea Costituente, con la partecipazione dell'89% degli aventi diritto. Il 54% dei voti (pi\u00f9 di dodici milioni) fu per lo stato repubblicano, superando di due milioni i voti a favore della monarchia sabauda.\nL'elezione dell'Assemblea Costituente.\nL'Assemblea fu eletta con un sistema proporzionale e furono assegnati 556 seggi, distribuiti in 31 collegi elettorali.\nOra i partiti del Comitato di Liberazione Nazionale cessarono di considerarsi uguali, e si pot\u00e9 constatare la loro rappresentativit\u00e0. Dominarono le elezioni tre grandi formazioni: la Democrazia Cristiana, che ottenne il 35,2% dei voti e 207 seggi; il Partito Socialista, 20,7% dei voti e 115 seggi; il Partito Comunista, 18,9% e 104 seggi. La tradizione liberale (riunita nella coalizione Unione Democratica Nazionale), protagonista della politica italiana nel periodo precedente la dittatura fascista, ottenne 41 deputati, con quindi il 6,8% dei consensi; il Partito Repubblicano, anch'esso d'ispirazione liberale ma con un approccio differente nei temi sociali, 23 seggi, pari al 4,4%. Mentre il Partito d'Azione, nonostante un ruolo di primo piano nella Resistenza, ebbe solo l'1,5% corrispondente a 7 seggi.\nFuori dal coro, in opposizione alla politica del CLN, raccolsero i voti dei nostalgici del precedente regime la formazione dell'Uomo qualunque, che prese il 5,3% con 30 seggi assegnati, e il Blocco Nazionale della Libert\u00e0, lista elettorale d'ispirazione conservatrice e monarchica, costituita in occasione delle elezioni per l'Assemblea Costituente del 1946 da Partito Democratico Italiano (PDI), Concentrazione Nazionale Democratica Liberale (CNDL) e Centro Democratico (CD) che ottenne (pari al 2,77%) e 16 seggi su 556, e gi\u00e0 prima della conclusione dei lavori della Costituente vide i suoi membri dividersi tra il Partito Liberale Italiano, il Fronte dell'Uomo Qualunque e il nascente Partito Nazionale Monarchico.\nDurante il periodo costituente, l'Assemblea ebbe la facolt\u00e0 di revocare o accordare la fiducia ai vari governi ai quali era demandata la funzione legislativa. Inoltre, l'Assemblea stessa nomin\u00f2 quale Capo di Stato Provvisorio l'avvocato napoletano Enrico De Nicola.\nLa genesi e l'approvazione della Costituzione.\nAppena eletta, l'Assemblea nomin\u00f2 al suo interno una Commissione per la Costituzione, composta di 75 membri incaricati di stendere il progetto generale della carta costituzionale. A sua volta, la Commissione si suddivise in tre sottocommissioni: diritti e doveri dei cittadini (presieduta da Umberto Tupini della DC), organizzazione costituzionale dello Stato (presieduta da Umberto Terracini del PCI) e rapporti economici e sociali (presieduta da Gustavo Ghidini del PSI).\nGiorgio La Pira sintetizz\u00f2 le due concezioni costituzionali e politiche alternative dalle quali si intendeva differenziare la nascente Carta, distinguendone una \"atomista, individualista, di tipo occidentale, rousseauiana\" e una \"statalista, di tipo hegeliano\". Secondo i costituenti, rifer\u00ec La Pira, si pens\u00f2 di differenziarla nel principio che \"per il pieno sviluppo della persona umana, a cui la nostra Costituzione doveva tendere, era necessario non soltanto affermare i diritti individuali, non soltanto affermare i diritti sociali, ma affermare anche l'esistenza dei diritti delle comunit\u00e0 intermedie che vanno dalla famiglia sino alla comunit\u00e0 internazionale\".\nIl progetto costituzionale venne presentato all'Assemblea nel febbraio 1947 e cos\u00ec inizi\u00f2 il dibattito in aula, che si protrasse fino al dicembre successivo, riguardo sia all'impianto generale sia ai singoli titoli e norme. Tale procedimento comport\u00f2 numerose modifiche, talvolta anche rilevanti, alla Carta proposta, che tuttavia non venne mai modificata nella sua struttura pi\u00f9 essenziale. Trovata finalmente una convergenza tra le varie correnti politiche, il testo definitivo venne approvato a scrutinio segreto il 22 dicembre 1947 con 458 voti favorevoli, 62 contrari e nessun astenuto, su un totale di 520 votanti. La maggioranza che elabor\u00f2 e vot\u00f2 la Costituzione fu il frutto di un compromesso tra la sinistra e i cattolici sui principi fondamentali, anche se i liberali esercitarono un'influenza decisiva sui meccanismi istituzionali e in particolare la separazione dei poteri. La Costituzione venne, infine, promulgata il 27 dicembre 1947 ed entr\u00f2 in vigore il 1\u00ba gennaio 1948.\nL'attuazione della Costituzione.\nPer quanto riguarda il funzionamento del Governo e del Parlamento, il ruolo del Presidente della Repubblica e i rapporti tra tali soggetti, le norme previste dalla Carta costituzionale trovarono fin da subito applicazione nella vita della neonata Repubblica. L'Assemblea Costituente, inoltre, si occup\u00f2 di approvare la legge sulla stampa, la legge elettorale e gli statuti di quattro delle cinque regioni autonome. Tuttavia, altri istituti e altri diritti costituzionali dovettero aspettare diversi anni prima di trovare un riscontro attuativo.\nLa Corte costituzionale, prevista nell'articolo 134, trov\u00f2 attuazione solo nel 1955 a seguito della legge costituzionale 1/1953 e della legge ordinaria 87/1953. Sorte simile tocc\u00f2 al Consiglio Superiore della Magistratura che entr\u00f2 in funzione solo nel 1958.\nLa legge necessaria a regolare l'istituto del referendum venne approvata solo nel 1970, in occasione della legge sul divorzio. Nel 1975 venne promulgata la legge di riforma del diritto di famiglia e nel 1990 quella sullo sciopero. Fino all'approvazione di una legge del 1984, la Corte costituzionale fu pi\u00f9 volte chiamata a regolare i rapporti tra Stato e Chiesa che erano ancora basati sui dettami dei patti lateranensi.\nDescrizione.\nLa Costituzione \u00e8 la principale fonte del diritto della Repubblica Italiana, cio\u00e8 quella dalla quale dipendono gerarchicamente tutte le altre norme giuridiche dell'ordinamento dello Stato. La Costituzione italiana \u00e8 una costituzione scritta, rigida, lunga, votata, laica, compromissoria, democratica e programmatica.\nIl processo di consolidamento dei principi indicati dalla Costituzione, attraverso la loro concretizzazione nella legge ordinaria (o, talvolta, nell'orientamento giurisprudenziale), \u00e8 detto \"attuazione della Costituzione\". Tale processo \u00e8 durato decenni e alcuni ritengono che non sia ancora completato. Il legislatore costituzionale, inoltre, ha ritenuto di ritornare nella Costituzione repubblicana su alcune materie, per integrarle e ampliarle, adottando provvedimenti di legge costituzionale, tipici di tutte le costituzioni lunghe. Tali emendamenti sono integrazioni alla Costituzione, approvate con lo stesso procedimento della revisione costituzionale, e costituiscono modifiche pi\u00f9 o meno profonde.\nPer quanto concerne l'attuazione e l'integrazione delle norme costituzionali, si ricorda ad esempio che la Corte costituzionale non venne attivata che nel 1955 (le elezioni dei giudici tramite una legge non avvenne che nel 1953), che il Consiglio superiore della magistratura venne attivato nel 1958 e che le Regioni ordinarie vennero istituite nel 1970 (sebbene quattro regioni speciali vennero istituite nel 1948 e il Friuli-Venezia Giulia nel 1963); il referendum abrogativo, infine, venne istituito con la legge 352 del 15 maggio 1970.\nDirettrici fondamentali.\nNelle linee guida della Carta \u00e8 ben visibile la tendenza all'intesa e al compromesso dialettico tra gli autori. La Costituzione mette l'accento sui diritti economici e sociali e sulla loro garanzia effettiva. Si ispira anche ad una concezione antiautoritaria dello Stato con una chiara diffidenza verso un potere esecutivo forte e una fiducia nel funzionamento del sistema parlamentare. Sebbene gi\u00e0 nell'Ordine del giorno Perassi (con cui appunto si opt\u00f2 per una forma di governo parlamentare) venne prevista la necessit\u00e0 di inserire meccanismi idonei a tutelare le esigenze di stabilit\u00e0 governativa evitando ogni degenerazione del parlamentarismo.\nNon mancano importanti riconoscimenti alle libert\u00e0 individuali e sociali, rafforzate da una tendenza solidaristica di base. Fu possibile, anche, grazie alla moderazione dei marxisti, confermare la validit\u00e0 dei Patti Lateranensi e permettere di accordare un'autonomia regionale tanto pi\u00f9 marcata nelle isole e nelle regioni con forti minoranze linguistiche (aree in cui la sovranit\u00e0 italiana era stata messa in forte discussione durante l'ultima parte della guerra, e in parte lo era ancora durante i lavori costituenti).\nStruttura.\nLa Costituzione \u00e8 composta da 139 articoli e relativi commi (5 articoli sono stati abrogati: 115; 124; 128; 129; 130), pi\u00f9 18 disposizioni transitorie e finali, suddivisi in quattro sezioni:\nIl testo completo si apre con un brevissimo preambolo (seguito subito dai Principi fondamentali): \u00abIL CAPO PROVVISORIO DELLO STATO - Vista la deliberazione dell'Assemblea Costituente, che nella seduta del 22 dicembre 1947 ha approvato la Costituzione della Repubblica Italiana; - Vista la XVIII disposizione finale della Costituzione; - PROMULGA - La Costituzione della Repubblica Italiana nel seguente testo\u00bb.\nEsso \u00e8 di natura tecnico-esplicativa e non politica. Proposte di preamboli politici o culturali, ad esempio quelle formulate da Giorgio La Pira (\"In nome di Dio il popolo italiano si d\u00e0 la seguente Costituzione\") e Piero Calamandrei (\"Il popolo italiano consacra alla memoria dei fratelli caduti, per restituire all\u2019Italia libert\u00e0 e onore, la presente Costituzione\"), non furono accolte dall'Assemblea.\nI Principi fondamentali.\nI primi dodici articoli della Costituzione sono i \"Principi fondamentali\", assenti negli statuti fondativi precedenti, che espongono lo spirito della Costituzione. In essi sono compresi alcuni dei principi supremi della Costituzione che si ritrovano sottintesi in tutto il testo. Altri principi supremi della Costituzione, come evidenziato dalla giurisprudenza costituzionale, si trovano anche nella parte I e nella parte II della Costituzione, come, ad esempio, il principio di indipendenza della magistratura. I principi supremi della Costituzione non possono essere oggetto di modifica attraverso il procedimento di revisione costituzionale previsto dagli articoli 138 e 139.\nLa Costituzione coglie la tradizione liberale e giusnaturalista nel testo dell'articolo 2: esso, infatti, sancisce che \"la Repubblica riconosce e garantisce i diritti inviolabili dell'uomo\" come definiti dalla dichiarazione universale dei diritti umani promulgata dall'Organizzazione delle Nazioni Unite. Tali diritti sono considerati diritti naturali, non creati giuridicamente dallo Stato, ma ad esso preesistenti. Tale interpretazione \u00e8 riferita alla parola \"riconoscere\" che implica la preesistenza di un qualcosa. I diritti inviolabili sono, cos\u00ec, riconosciuti all'individuo sia considerato singolarmente, sia nelle formazioni sociali adeguate allo sviluppo della personalit\u00e0 e finalizzate alla tutela degli interessi diffusi (interessi comuni ai diversi gruppi che si sviluppano in forma associata). La tipologia raccoglie gruppi di diverse forme e aspetti, ugualmente rilevanti e degni di tutela per l'ordinamento: associazioni politiche, sociali, religiose, culturali, familiari.\nIl principio di laicit\u00e0 \u00e8 stato enucleato dalla Corte costituzionale con la nota sentenza n. 203 del 1989; in base ad esso l'ordinamento italiano attribuisce valore e tutela alla religiosit\u00e0 umana come comportamento apprezzato nella sua generalit\u00e0 ed astrattezza, senza alcuna preferenza per qualsivoglia fede religiosa. Scaturisce dal \"principio personalista\", di cui all'articolo 2, e dal \"principio di uguaglianza\" (art. 3):\nL'articolo 19, enunciando il diritto di tutti a professare la propria fede religiosa, in qualsiasi forma, individuale o associata, specifica il riconoscimento della libert\u00e0 religiosa come diritto inviolabile dell'uomo:\nPer la mediazione politica dell'Assemblea costituente, per la forte pressione della Chiesa cattolica attraverso i deputati democristiani, si stabil\u00ec, all'articolo 7, che Stato italiano e Chiesa cattolica sono, ciascuno nel proprio ordine, sovrani e indipendenti; all'articolo 8 che tutte le confessioni religiose sono egualmente libere e che a quelle diverse dalla cattolica viene riconosciuto lo stesso regime di rapporti con lo Stato, per tutelare le loro specifiche esigenze, mediante accordi (le cd. \"intese\"). Riguardo al principio di uguaglianza in materia religiosa l'articolo 8 dichiara che tutte le confessioni religiose sono egualmente libere davanti alla legge:\nIl pluralismo \u00e8 tipico degli Stati democratici. Nella Repubblica \u00e8 riconosciuto e tutelato il pluralismo delle formazioni sociali (art. 2), degli enti politici territoriali (art. 5), delle minoranze linguistiche (art. 6), delle confessioni religiose (art. 8), delle associazioni (art. 18), di idee ed espressioni (art. 21), della cultura (art. 33, comma 1), delle scuole (art. 33, comma 3), delle istituzioni universitarie e di alta cultura (art. 33, comma 6), dei sindacati (art. 39) e dei partiti politici (art. 49). \u00c8 riconosciuta, altres\u00ec, la libert\u00e0 delle stesse organizzazioni intermedie, e non solo degli individui che le compongono, in quanto le formazioni sociali meritano un ambito di tutela loro proprio. In ipotesi di contrasto fra il singolo e la formazione sociale cui egli \u00e8 membro, lo Stato non dovrebbe intervenire. Il singolo, tuttavia, deve essere lasciato libero di uscirne. Tra gli altri elementi caratterizzanti del principio democratico vi \u00e8 la preponderanza di organi elettivi e rappresentativi, il principio di maggioranza, ma con tutela delle minoranze (anche politiche), processi decisionali (politici e giudiziari) trasparenti e aperti a tutti e, soprattutto, il principio di sovranit\u00e0 popolare sancito dall'articolo 1, comma 2.\nNell'articolo 1, comma 1 (\"L'Italia \u00e8 una Repubblica democratica, fondata sul lavoro\") e nell'articolo 4, comma 2, vi sono riferimenti al principio lavorista, in cui il lavoro non \u00e8 solo un rapporto economico, ma anche un valore sociale che nobilita l'uomo:\nNon \u00e8 solo un diritto, bens\u00ec anche un dovere che eleva il singolo e non serve a identificare una classe. Ci\u00f2 conferisce al disegno costituzionale una sostanziale differenza rispetto allo stato liberale in cui la propriet\u00e0 aveva pi\u00f9 importanza del lavoro. Questo riferimento al lavoro non va, per\u00f2, inteso come una norma giuridica, che obbligherebbe lo Stato a tutelarlo nel dettaglio, bens\u00ec come un richiamo al principio ad esso collegato, che \u00e8 fondativo della societ\u00e0 italiana. \nCome \u00e8 affermato con chiarezza nell'articolo 3 della Costituzione italiana tutti i cittadini, senza distinzione di sesso, di razza, di lingua, di religione, di opinioni politiche, di condizioni sociali e personali, sono uguali davanti alla legge (uguaglianza formale, comma 1). \u00c8 compito dello Stato rimuovere gli ostacoli che di fatto limitano l'eguaglianza sostanziale e impediscono agli individui di sviluppare pienamente la loro personalit\u00e0 sul piano economico, sociale e culturale (uguaglianza sostanziale, comma 2). Nello stesso primo comma dedicato all'eguaglianza dinanzi alla legge la Costituzione repubblicana richiama la \"pari dignit\u00e0 sociale\", andando, dunque, oltre la mera formulazione dell'eguaglianza liberale. Lo Stato ha il compito di aiutare le associazioni e le famiglie, attraverso la solidariet\u00e0 politica, economica e sociale (art. 3 II comma, art. 2). Esso, infatti, deve rimuovere ogni ostacolo che impedisca la formazione della persona umana:\nL'articolo 5 vieta ogni forma di secessione o di cessione territoriale ed \u00e8 garantito dal sacro dovere di difendere la patria (sancito dall'art. 52). Lo stesso articolo assicura alle collettivit\u00e0 territoriali (Comuni, Province, Citt\u00e0 metropolitane, Regioni) una forte autonomia dallo Stato (con conseguente attribuzione di poteri normativi e amministrativi propri), grazie alla quale i cittadini sono in grado di partecipare pi\u00f9 da vicino e con maggiore incisivit\u00e0 alla vita politica del Paese.\nDa una prima lettura di questi principi traspare la volont\u00e0 del Costituente, che aveva vissuto la tragica esperienza dell'oppressione nazi-fascista e della guerra di liberazione, di prendere le distanze non solo dal regime fascista, ma anche dal precedente modello di Stato liberale, le cui contraddizioni e incertezze avevano consentito l'instaurazione della dittatura. Il tipo d'organizzazione statale tracciato dal Costituente \u00e8 quello dello Stato sociale di diritto che, per garantire eguali libert\u00e0 e dignit\u00e0 a tutti i cittadini, si fa carico di intervenire attivamente in prima persona nella societ\u00e0 e nell'economia. Il principio \u00e8 rafforzato dall'articolo 57 che prevede l'elezione del Senato su base regionale.\nCome viene sancito dall'articolo 10 l'ordinamento italiano si conforma alle norme del diritto internazionale generalmente riconosciute: ci\u00f2 comporta un \"rinvio mobile\", ovvero un adattamento automatico di tali norme nel nostro ordinamento. Per quanto riguarda il rifiuto della guerra come strumento di offesa, l'articolo 11 della Costituzione recita:\nL'articolo 11 stabilisce, quindi, che la Repubblica consente l'uso di forze militari per la difesa del territorio in caso di attacco militare da parte di altri Paesi, ma non con intenti espansionistici, ed accetta una limitazione della propria sovranit\u00e0 dando la possibilit\u00e0 all'Italia di partecipare a una guerra in difesa di altre nazioni con le quali siano state instaurate alleanze (ad esempio in caso di attacco armato a un paese membro della NATO), nonch\u00e9 di ospitare truppe straniere sul proprio territorio.\nDal rifiuto della guerra come strumento di offesa non consegue il fatto che l'Italia non possa partecipare a un conflitto, tant'\u00e8 che gli articoli 78 e 87 della Costituzione prescrivono quali organi dello Stato deliberano lo stato di guerra. In particolare, per l'Italia, sono le due camere che decretano lo stato di guerra, che poi \u00e8 formalmente dichiarata dal Presidente della Repubblica; le camere conferiscono al governo i poteri necessari per fronteggiare il conflitto. Altro provvedimento straordinario in caso di guerra \u00e8 la durata della legislatura delle due camere, che pu\u00f2 essere eccezionalmente prorogata, come recita l'articolo 60 della Costituzione, oltre i cinque anni canonici. Allo stato di guerra si ricollegano, poi, altre particolari eccezioni, come ad esempio quella individuata dall'articolo 27, che prevede(va) la pena di morte in Italia in base al codice penale militare di guerra (ora ergastolo); dall'articolo 103, che determina la giurisdizione dei tribunali militari in tempo di guerra; e dall'articolo 111, con cui non viene ammesso ricorso per Cassazione su sentenze emesse dai tribunali militari di guerra.\nInoltre l'articolo 11 consente, in condizioni di parit\u00e0 con gli altri Stati, limitazioni alla sovranit\u00e0 nazionale, necessarie per assicurare una pacifica coesistenza tra le Nazioni. A esso la giurisprudenza costituzionale ricollega la modalit\u00e0 di ingresso nell'ordinamento italiano del diritto dell'Unione europea con valore di fonte sovraprimaria: \u00abQuesta Corte, fin dalle prime occasioni nelle quali \u00e8 stata chiamata a definire il rapporto tra ordinamento nazionale e diritto comunitario, ne ha individuato il \u201csicuro fondamento\u201d nell'articolo 11 Cost. \u00c8 in forza di tale parametro, collocato non senza significato e conseguenze tra i principi fondamentali della Carta, che si \u00e8 demandato alle Comunit\u00e0 europee, oggi Unione europea, di esercitare in luogo degli Stati membri competenze normative in determinate materie, nei limiti del principio di attribuzione\u00bb (Corte costituzionale, sentenza n. 227/2010).\nL'articolo 12 definisce la bandiera nazionale italiana:\nNella Costituzione della Repubblica Italiana non \u00e8, invece, specificato quale sia l'inno nazionale italiano. Infatti all'epoca della stesura della carta costituzionale \"Il Canto degli Italiani\" di Goffredo Mameli e Michele Novaro, inno \"de facto\" della Repubblica Italiana dal 1946 al 2017, non aveva raggiunto lo \"status\" di inno nazionale \"de iure\", che avrebbe raggiunto soltanto 70 anni dopo, il 4 dicembre 2017.\nParte prima: diritti e doveri dei cittadini.\nLa parte prima \u00e8 composta da 42 articoli e si occupa dei \"Diritti e dei Doveri dei cittadini\".\nGli articoli dal 13 al 16 sono dedicati alle libert\u00e0 individuali, in cui si afferma che la libert\u00e0 \u00e8 un valore sacro e, quindi, inviolabile (art. 13); che il domicilio \u00e8 inviolabile (art. 14); che la corrispondenza \u00e8 libera e segreta (art. 15); che ogni cittadino pu\u00f2 soggiornare e circolare liberamente nel Paese (art. 16) - per le limitazioni di queste libert\u00e0 la carta costituzionale prevede una riserva di legge assoluta -. Le libert\u00e0 collettive, affermate dagli articoli dal 17 al 21, garantiscono che i cittadini italiani hanno il diritto di riunirsi in luoghi pubblici (con obbligo di preavviso all'autorit\u00e0 di pubblica sicurezza), o in luoghi privati e aperti al pubblico (liberamente) (art. 17), di associarsi liberamente; e che le associazioni aventi uno scopo comune non devono andare contro il principio democratico e le norme del codice penale (art. 18); che ogni persona ha il diritto di professare liberamente il proprio credo (art. 19); che ogni individuo \u00e8 libero di professare il proprio pensiero, con la parola, con lo scritto e con ogni altro mezzo di comunicazione (art. 21).\nDall'articolo 22 al 28 si affermano i principi e i limiti dell'uso legittimo della forza (art. 23); il diritto attivo e passivo alla difesa in tribunale (art. 24); il principio di legalit\u00e0 della pena (art. 25); le limitazioni all'estradizione dei cittadini (art. 26); il principio di personalit\u00e0 nella responsabilit\u00e0 penale (art. 27, comma 1); il principio della presunzione di non colpevolezza (art. 27, comma 2); il principio di umanit\u00e0 e rieducativit\u00e0 della pena (art. 27, comma 3) e l'esclusione della pena di morte (art. 27, comma 4); infine la previsione della responsabilit\u00e0 individuale del dipendente e dei funzionari pubblici, organicamente estesa all'intero apparato, per violazione di leggi da parte di atto della pubblica amministrazione, a tutela della funzione sociale e dei consociati dagli illeciti, in materia civile (art. 28, comma 2), nonch\u00e9 amministrativa e penale (art. 28, comma 1).\nLa Repubblica italiana riconosce la famiglia come societ\u00e0 naturale fondata sul matrimonio, e afferma anche che \u00e8 dovere e diritto dei genitori mantenere, istruire ed educare i figli (dall'art. 29 al 31). L'articolo 32 della Costituzione afferma che la Repubblica tutela la salute come fondamentale diritto dell'individuo ed interesse della collettivit\u00e0. Afferma, inoltre, che \"nessuno pu\u00f2 essere obbligato a un determinato trattamento sanitario se non per disposizione di legge\" e che la legge \"non pu\u00f2 in nessun caso violare i limiti imposti dal rispetto della persona umana\". I due successivi articoli, il 33 e il 34, affermano che l'arte e la scienza sono libere e libero ne \u00e8 l'insegnamento; inoltre la scuola deve essere aperta a tutti: quella statale \u00e8 gratuita, mentre quella privata \u00e8 libera e senza oneri per lo Stato.\nGli articoli dal 35 al 47 assicurano la tutela del lavoro e la libert\u00e0 di emigrazione (art. 35), il diritto al giusto salario (art. 36, comma 1), la durata massima della giornata lavorativa (art. 36, comma 2), il diritto/dovere al riposo settimanale (art. 36, comma 3), il lavoro femminile e minorile (art. 37), i lavoratori invalidi, malati, anziani o disoccupati (art. 38), la libert\u00e0 di organizzazione sindacale (art. 39), il diritto di sciopero (art. 40), la libert\u00e0 di iniziativa economica e i suoi limiti (art. 41), la propriet\u00e0 pubblica e privata, e la sua funzione sociale (art. 42), la possibilit\u00e0 ed i limiti all'espropriazione (art. 43), la propriet\u00e0 terriera (art. 44), le cooperative e l'artigianato (art. 45), la collaborazione tra i lavoratori (art. 46) ed il risparmio (art. 47).\nI diritti e doveri politici sono dichiarati dall'articolo 48 al 54. L'articolo 48 afferma che sono elettori tutti i cittadini, uomini e donne, che hanno raggiunto la maggiore et\u00e0 oltre anche che il diritto di voto \u00e8 personale ed eguale, libero e segreto, e che il suo esercizio \u00e8 dovere civico ma l'astensione non \u00e8 sanzionata:\nCon l'articolo 49 si sancisce invece il principio della libert\u00e0 di associarsi in partiti e del pluripartitismo politico:\nSecondo l'articolo 52, il cittadino ha il dovere nel concorrere alla difesa dello Stato, prevedendo l'obbligatoriet\u00e0 del servizio militare in Italia, ma solo nelle modalit\u00e0 e nelle limitazioni imposte dalla legge, affermando contestualmente il principio giuridico che l'ordinamento delle forze armate italiane deve essere organizzato in base allo spirito repubblicano:\nGli articoli 53 e 54 identificano alcuni doveri dei cittadini, nello specifico il dovere di concorrere alle spese pubbliche pagando tasse e imposte (secondo il principio di progressivit\u00e0 della tassazione), il dovere di essere fedeli alla Repubblica, alla Costituzione ed alle leggi, ed il dovere per chi esercita funzioni pubbliche, di adempierle con disciplina ed onore, prestando giuramento nei casi previsti dalla legge:\nParte seconda: Ordinamento della Repubblica.\nLa parte seconda della Costituzione della Repubblica Italiana descrive l'ordinamento dello stato, in particolare le caratteristiche del suo garante, identificato nel Presidente della Repubblica, del potere legislativo, di quello esecutivo e di quello giudiziario nonch\u00e9 degli enti locali e degli istituti a garanzia della Costituzione stessa.\nTitolo I: Il Parlamento.\nIl primo titolo, dall'articolo 55 all'82, riguarda il potere legislativo ed \u00e8 suddiviso in due sezioni: \"il Parlamento\" e \"la formazione delle leggi\".\nPer la struttura del Parlamento della Repubblica Italiana, la Costituzione ha previsto una forma a bicameralismo perfetto costituito da due Camere: la Camera dei deputati e il Senato della Repubblica (art. 55, comma 1). Per lo svolgimento di particolari incarichi previsti dalla carta costituzionale \u00e8 previsto che si riunisca in seduta comune (art. 55, comma 2):\nSecondo l'articolo 56, la Camera dei deputati \u00e8 eletta a suffragio universale e diretto ed \u00e8 costituita da 400 deputati eleggibili tra tutti gli elettori che nel giorno delle elezioni hanno compiuto i 25 anni di et\u00e0:\nL'articolo successivo, il 57, afferma che il Senato della Repubblica \u00e8 eletto a base regionale e il numero dei senatori elettivi viene fissato a 200:\nQuest'ultimi vengono eletti a suffragio universale e diretto. Sono eleggibili senatori gli elettori che hanno compiuto il quarantesimo anno\" (art. 58):\nQuesto perch\u00e9 i costituenti vollero dare al Senato quel ruolo di \"Camera di riflessione\" che deliberi sulle leggi gi\u00e0 approvate dalla Camera dei deputati, l'\"Assemblea nazionale\" italiana. Inoltre, nel Senato siedono anche i senatori a vita, cittadini che, pur non essendo eletti, appartengono alla Camera alta perch\u00e9 ex Presidenti della Repubblica (senatori di diritto) o per altissimi meriti in ambito sociale, scientifico, artistico o letterario. Tali cittadini che non risiedono \"de jure\" sono nominati senatori dal Presidente della Repubblica in carica, e non possono essere pi\u00f9 di cinque in tutto:\nEntrambe le camere rimangono in carica per una durata di 5 anni (inizialmente per il senato erano 6), tale periodo prende il nome di \"legislatura\" e non pu\u00f2 essere prorogato se non per legge e soltanto in caso di guerra (art. 60). Tuttavia una legislatura pu\u00f2 anche durare meno su decisione del Presidente della Repubblica che pu\u00f2 \"sciogliere le camere\". Al termine della legislatura, lo stesso Capo dello Stato indice le elezioni, che hanno luogo entro settanta giorni, e fissa la data della prima riunione delle Camere; nel periodo tra la scadenza della legislatura e la formazione delle nuove Camere, la \"prorogatio\", sono prorogati i poteri delle Camere precedenti, che per\u00f2 sono assai ridotti (limitati all'ordinaria amministrazione), essendo ormai scaduta la funzione rappresentativa del popolo. Bisogna notare che la Costituzione pone in essere un solo limite esplicito ai poteri delle camere in prorogatio: esse non possono procedere all'elezione del Presidente della Repubblica (art. 85.3 cost.). Si noti che la \"prorogatio\" scatta implicitamente e automaticamente il giorno dopo lo scioglimento delle Camere, mentre la proroga deve essere esplicitamente deliberata dalle Camere stesse.\nL'articolo 64 della Carta descrive invece l'ordinario svolgimento dei lavori parlamentari, prevedendo un particolare atto, un \"Regolamento parlamentare\", uno per ciascuna Camera, e che \u00e8 adottato a maggioranza assoluta, con quindi pi\u00f9 \"difficolt\u00e0\" di una legge ordinaria. Essa, infatti, \u00e8 adottata a maggioranza semplice (il 50%+1 dei presenti). Le sedute sono pubbliche, e possono essere seguite dai cittadini recandosi direttamente nelle sedi parlamentari in Roma (Palazzo Montecitorio per la Camera, Palazzo Madama per il Senato) o tramite altri strumenti di diffusione di massa. Il secondo comma dell'articolo 64 prevede che le Camere o il Parlamento in seduta comune possano deliberare di riunirsi in riunione segreta, ma, in periodo repubblicano, ci\u00f2 non \u00e8 mai avvenuto (per risalire a un precedente, bisogna tornare alle sedute della Camera dei deputati del 3 maggio 1866 e del 21 giugno 1917).\nProblemi di interpretazione ha invece dato il terzo comma dell'articolo 64, che recita: \"Le deliberazioni di ciascuna Camera e del Parlamento non sono valide se non \u00e8 presente la maggioranza dei loro componenti, e se non sono adottate a maggioranza dei presenti, salvo che la Costituzione prescriva una maggioranza speciale\", ad esempio nel citato caso dei Regolamenti. La prima parte prevede il \"quorum\", il numero legale, alla sola presenza del quale l'Assemblea pu\u00f2 dire di svolgere una funzione rappresentativa; la seconda invece specifica le modalit\u00e0 di determinazione della maggioranza, il numero minimo di voti che una proposta deve avere per essere approvata: il Regolamento della Camera intende per \"presenti\" i deputati che hanno votato \"s\u00ec\" o \"no\" a una proposta messa ai voti, mentre il Regolamento del Senato definisce \"presenti\" tutti i senatori che prendono parte alla votazione, includendo quindi anche gli astenuti: alla Camera, quindi, il deputato che intende astenersi deve prendere parte alla votazione e dichiarare di astenersi, mentre al Senato il senatore che veramente vuole astenersi deve uscire dall'Aula, o comunque non prendere parte alla votazione, nemmeno dichiarando di astenersi, perch\u00e9 in tal caso innalzerebbe la maggioranza, schierandosi cos\u00ec con i senatori che vogliono bocciare la proposta. Infine, l'ultimo comma di questo articolo d\u00e0 diritto ai membri del Governo, anche non membri del Parlamento, non solo di assistere alle sedute (diritto che gli spetta in quanto semplice cittadino), ma anche di poter parlare nelle Camere a nome dell'Esecutivo.\nL'articolo 65 delega una legge a determinare i casi di ineleggibilit\u00e0 e incompatibilit\u00e0 con l'ufficio di membro del Parlamento (\u00e8 questo un esempio scolastico di riserva di legge), ma specifica direttamente in Costituzione che nessuno pu\u00f2 essere contemporaneamente deputato o senatore. Dal principio della separazione dei poteri deriva il diritto, che spetta alle Camere stesse, di giudicare i titoli di ammissibilit\u00e0 dei loro membri (\"autodichia\"): tale giudizio \u00e8 discusso da una Giunta ed eventualmente discusso dall'Assemblea plenaria. L'articolo 67 prevede che per i membri del parlamento non vi sia vincolo di mandato:\nCi\u00f2 significa che i parlamentari non sono vincolati al partito sotto il cui simbolo sono stati eletti, e possono passare da un estremo all'altro dell'Aula parlamentare: questo perch\u00e9 i cittadini non votano i partiti, ma i cittadini candidati a diventare parlamentari.\nL'articolo 68 della Costituzione prevede l'insindacabilit\u00e0 e l'immunit\u00e0 parlamentare: in primo luogo, essi non possono essere chiamati a rispondere delle opinioni espresse e dei voti dati nell'esercizio delle loro funzioni, proprio per quel principio di rappresentanza della volont\u00e0 popolare a essi rimessa. I successivi due commi sanciscono poi che se l'Autorit\u00e0 giudiziaria, nelle modalit\u00e0 previste dalla legge di procedura penale, intende procedere ad atti coercitivi nei confronti dei membri del Parlamento, tale richiesta debba essere approvata dalla Camera cui il parlamentare appartiene. Questo perch\u00e9 in passato era capitato in altri Paesi e in altre epoche - il caso pi\u00f9 famoso \u00e8 quello della Prima rivoluzione inglese - che membri del Parlamento fossero arrestati solo perch\u00e9 non amati dai giudici. I precedenti in cui l'autorizzazione fu concessa sono pochissimi, l'ultimo dei quali (al 2016) si \u00e8 verificato nella seduta della Camera del 20 luglio 2011 per l'arresto del deputato Alfonso Papa.\nL'ultimo articolo della sezione, il 69, prevede l'indennit\u00e0 parlamentare, che non \u00e8 un semplice \"stipendio\", come l'ufficio di parlamentare non \u00e8 un semplice \"mestiere\": l'indennit\u00e0 \u00e8 concessa per mettere in atto il diritto di tutti i cittadini a svolgere il mandato parlamentare, perch\u00e9 se l'indennit\u00e0 non esistesse solo chi gode gi\u00e0 di un reddito sufficiente potrebbe svolgerlo, mentre chi ha invece bisogno di lavorare per avere uno stipendio non pu\u00f2, se non anche per motivi fisici, svolgere il mandato parlamentare (a titolo esemplificativo, questi soggetti dovrebbero andare a lavorare anzich\u00e9 recarsi alla seduta della Camera).\nLa parte della Costituzione che va dall'articolo 70 all'82 \u00e8 dedicato alla formazione della legge. Secondo i dettami costituzionali, la funzione legislativa \u00e8 esercitata collettivamente dalle due Camere (bicameralismo perfetto) entrambe le quali esaminano la proposta di legge in base ai propri regolamenti interni. La legge approvata viene promulgata dal Presidente della Repubblica entro un mese dall'approvazione; tuttavia il Presidente pu\u00f2 con messaggio motivato alle Camere chiedere una nuova deliberazione e se viene nuovamente approvata deve essere promulgata. In sede abrogativa, totale o parziale, il popolo sovrano ha a disposizione lo strumento del referendum, previsto dall'articolo 75, fatte salve alcune materie descritte nel medesimo articolo. La proposta referendaria \u00e8 considerata approvata se ha partecipato alla votazione la maggioranza degli aventi diritto e se \u00e8 stata raggiunta la maggioranza dei voti validamente espressi.\nTitolo II: Il Presidente della Repubblica.\nIl secondo titolo, dall'articolo 83 al 91, riguarda le modalit\u00e0 di elezione, i poteri e le responsabilit\u00e0 del presidente della Repubblica Italiana che l'ordinamento italiano identifica come capo dello Stato, garante dell'equilibrio dei poteri e che rappresenta l'unit\u00e0 nazionale (art. 87):\nDeve avere cittadinanza italiana, compiuto i 50 anni d'et\u00e0 e godere dei diritti civili e politici (art. 84). Viene eletto, a scrutinio segreto, dal Parlamento in seduta comune, integrato da rappresentanti delle Regioni con la maggioranza di 2/3 dell'Assemblea per le prime tre votazioni e a maggioranza assoluta in seguito. La carica ha una durata di sette anni ma pu\u00f2 cessare prima per morte, impedimento, dimissione, decadenza per la perdita di uno dei requisiti di eleggibilit\u00e0 o destituzione (per reati di alto tradimento o attentato alla Costituzione). Secondo l'articolo 89, tutti gli atti del Presidente devono essere controfirmati dal Ministro proponente o, nei casi previsti dalla Legge o se son atti legislativi, anche dal Presidente del Consiglio dei Ministri. La controfirma, requisito di validit\u00e0 dell'atto, permette di togliere la responsabilit\u00e0 al Presidente dell'atto stesso, trasferendola sul Governo. Oltre che dalla responsabilit\u00e0 politica, il Presidente \u00e8 sollevato anche dalla responsabilit\u00e0 penale (salvo per i reati di alto tradimento e attentato alla Costituzione) negli atti e comportamenti esclusivamente riconducibili all'esercizio delle sue funzioni. Per gli eventuali reati commessi al di fuori del suo ufficio, nonostante non vi sia nulla di esplicito a proposito nella Costituzionale, la giurisprudenza ritiene che sia comunque intoccabile per tutta la durata del mandato.\nIl Presidente nomina il Presidente del Consiglio dei Ministri e, su sua proposta, i Ministri. Inoltre, tranne che durante gli ultimi sei mesi del suo mandato, pu\u00f2 procedere allo scioglimento anticipato delle camere. Questi compiti lo rendono un attore fondamentale nella soluzione delle crisi di Governo.\nTra gli atti che formalmente spettano al Presidente ma che in sostanza sono governativi vi sono l'emanazione dei decreti legge, l'adozione dei decreti presidenziali (a cui appartengono i pi\u00f9 importanti atti del Governo), la nomina dei funzionari pubblici, la ratifica dei trattati internazionali.\nTra i poteri, sia formalmente sia sostanzialmente, conferiti al Presidente vi \u00e8 la possibilit\u00e0 di inviare messaggi alle camere, la nomina di un terzo dei giudici della Corte costituzionale e di cinque senatori a vita, il rinvio delle leggi alle Camere, la concessione della grazia. Infine, il Presidente ha il comando delle forze armate, presiede il consiglio supremo di difesa, presiede il Consiglio superiore della magistratura, conferisce onorificenze. Nel caso che il Presidente non fosse nelle condizioni di adempiere alle sue funzioni, esse vengono esercitate dal Presidente del Senato (art. 86).\nTitolo III: Il Governo.\nIl terzo titolo, dall'articolo 92 al 100, riguarda il potere esecutivo ed \u00e8 suddiviso in tre sezioni: \"il Consiglio dei Ministri\", \"la Pubblica Amministrazione\", \"gli organi ausiliari\".\nIl Consiglio dei Ministri \u00e8 un organo collegiale che costituisce il Governo della Repubblica e che, secondo l'articolo 92, \u00e8 composto dal Presidente del consiglio dei ministri e dai ministri:\nEsso esercita il potere esecutivo e costituisce una parte rilevante dell'attivit\u00e0 di indirizzo politico. La Costituzione esclude che il Governo sia scelto formalmente dal corpo elettorale, bens\u00ec, secondo l'articolo 92 la nomina del Presidente del Consiglio dei ministri e, su proposta di questo, dei ministri spetta al Presidente della Repubblica (vedi formazione del governo nella Repubblica Italiana), i quali davanti ad esso prestano giuramento (art. 93). Il Governo trae la sua legittimazione dalla \"fiducia parlamentare\" che \u00e8 imprescindibile e deve essere chiesta entro dieci giorni dalla sua formazione, presentandosi in entrambe le due camere; la fiducia pu\u00f2 essere revocata, anche da una sola camera, in qualsiasi momento (art. 94):\nLa fiducia o la mozione di sfiducia deve essere votata per appello nominale in modo da dare responsabilit\u00e0 politica ai parlamentari che volessero sostenere o meno quel Governo. Nell'esperienza repubblicana, fino al 2016, nessun Governo \u00e8 mai stato sfiduciato, in quanto si \u00e8 pi\u00f9 volte preferito, per opportunit\u00e0 politica, presentare dimissioni spontanee quando si fosse rilevata una mancanza di maggioranza parlamentare a sostegno. L'attivit\u00e0 del Governo successiva alle dimissioni \u00e8 limitata al disbrigo degli affari correnti; solitamente il Presidente del Consiglio dimissionario emana apposite circolari per regolare i poteri. In seguito alla crisi di Governo, il Presidente della Repubblica avvia le consultazioni per la sua risoluzione.\nPer quanto riguarda i compiti e i poteri del Presidente del Consiglio dei ministri, l'articolo 95 recita:\nIl Governo deve dunque agire come un soggetto politicamente unitario. A tal fine vengono, appunto, attribuiti al Presidente del Consiglio, i poteri necessari per poter assicurare questo.\nL'art. 95 rinvia alla legge sulla presidenza del consiglio dei ministri per una pi\u00f9 dettagliata regolamentazione sul funzionamento del Governo: la legge in questione \u00e8 la \"n.400/1988\". Tale legge disciplina ulteriori strumenti che mirano a mantenere coeso il Governo ed unitario il suo indirizzo politico ed amministrativo, riforma la Presidenza de Consiglio dei ministri (ossia la struttura amministrativa messa a disposizione del Presidente del Consiglio per l'esercizio delle proprie funzioni), e istituisce varie figure di organi governativi non necessari.\nIl Governo rimane in carica fintantoch\u00e9 non si dimette, o per scelta spontanea o perch\u00e9 costretto per la mancanza o revoca della fiducia da parte di almeno una Camera. La bocciatura da parte di una Camera ad una proposta del Governo non comporta l'implicita sfiducia; tuttavia, anche se non \u00e8 una pratica prevista espressamente dalla Costituzione, talvolta il governo \u00e8 ricorso alla questione di fiducia a sostegno dei propri atti.\nL'articolo 97 e 98 sono dedicati alla pubblica amministrazione italiana e per la loro organizzazione si rimanda ad una riserva di legge mentre \u00e8 stabilito che, salvo casi demandati sempre alla legge, agli incarichi vi si acceda per concorso pubblico. La legge costituzionale 20 aprile 2012 n. 1 ha introdotto il principio del pareggio di bilancio.\nI successivi due articoli descrivono invece alcuni degli organi di rilievo costituzionale come il Consiglio nazionale dell'economia e del lavoro, il Consiglio di Stato e la Corte dei conti.\nTitolo IV: la magistratura.\nIl quarto titolo, dall'articolo 101 al 113, riguarda il potere giudiziario ed \u00e8 suddiviso in due sezioni: \"ordinamento giurisdizionale\", \"norme sulla giurisdizione\".\nCon l'articolo 101, la Costituzione sancisce due principi fondamentali: che \"la giustizia \u00e8 amministrata in nome del popolo\", marcando una profonda differenza con il passato (come lo Statuto Albertino) in cui era amministrata in \"nome del Re\", e che \"i giudici sono soggetti soltanto alla legge\" ribadendo cos\u00ec la separazione dei poteri e costituendo un collegamento tra il giudice (carica non elettiva e non politica) e la sovranit\u00e0 popolare:\nL'articolo 103 descrive sommariamente le funzioni del Consiglio di Stato, della Corte dei conti e dei tribunali militari, rimandando con riserva di legge la disciplina pi\u00f9 accurata di questi istituti:\nLa Costituzione, inoltre prevede forti garanzie a favore dell'indipendenza dei giudici asserendo (art. 104) che la magistratura sia autonoma e vietando ingerenze da ogni altro potere:\nPer ottenere questo \u00e8 stato previsto che tutti gli atti che regolamentano l'ordinamento giudiziario come assunzioni, assegnazioni, trasferimenti, promozioni e provvedimenti disciplinari, siano demandati esclusivamente al Consiglio superiore della magistratura i cui membri sono per i 2/3 eletti dai magistrati ordinari e per i rimanenti dal Parlamento in seduta comune. Sempre a maggior garanzia dell'indipendenza dei magistrati, con l'articolo 106 si obbliga che essi siano nominati a seguito di un concorso.\nL'articolo 111 descrive i principi del giusto processo a cui si rimanda comunque alla legge per i particolari; rimangono comunque le linee generali come: il contraddittorio e la condizione di parit\u00e0 tra le parti, la presenza di un giudice terzo ed imparziale, una durata dello stesso ragionevole e ulteriori istituti a garanzia dei diritti dell'accusato in un processo penale:\nTitolo V: Le Regioni, le Province, i Comuni.\nIl quinto titolo, dall'articolo 114 al 133, riguarda le norme relative ai governi locali. Questa parte risulta molto articolata ed \u00e8 stata oggetto di una profonda revisione con le leggi costituzionali del 1999 e del 2001. Originariamente veniva ripartita in regioni, province e comuni a cui, dal 2001, si sono aggiunte le citt\u00e0 metropolitane:\nTra le regioni, secondo l'articolo 116, il Friuli-Venezia Giulia, la Sardegna, la Sicilia, il Trentino-Alto Adige/S\u00fcdtirol e la Valle d'Aosta/Vall\u00e9e d\u2019Aoste, godono di particolari forme di autonomia garantite dai loro statuti speciali.\nIl rapporto tra stato-regioni e dunque le materie di legislazione esclusiva statale o concorrenti tra lo stato e le regioni, in cui la potest\u00e0 legislativa spetta comunque a queste ultime, sono elencate nell'articolo 117. La legge dello stato deve individuare le funzioni che possono essere attribuite ai comuni, alle province e alle citt\u00e0 metropolitane, quest'ultimi potranno cos\u00ec regolamentare l'organizzazione e lo svolgimento di tali funzioni.\nL'articolo 119 originale si preoccupava di descrivere l'autonomia finanziaria delle regioni. Prima della riforma del 1996, l'interpretazione della giurisprudenza costituzionale ha previsto che il finanziamento delle regioni avvenisse in una sorta di trasferimento di mezzi finanziari tra lo stato e le regioni con decisione prevalentemente demandata al primo. Dal 1996, si \u00e8 mutato indirizzo, culminato con la legge costituzionale n. 3 del 2001 in cui si \u00e8 introdotto il cosiddetto \"federalismo fiscale\" in cui si \u00e8 provveduto a concedere agli enti locali autonomia finanziaria di entrata e di spesa e di dotarli di risorse autonome. La legge dello stato determina comunque i principi fondamentali del patrimonio di tali enti i cui possono ricorrere all'indebitamento solo per finanziare particolari investimenti e dopo avere definito piani di ammortamento. Lo stato non pu\u00f2 intervenire a garanzia dei prestiti ottenuti.\nIn caso di contrasti di competenza tra lo stato e le regioni, la Corte costituzionale \u00e8 incaricata di risolvere la questione. Infatti, con l'articolo 127, si stabilisce che il Governo \"pu\u00f2 promuovere la questione di legittimit\u00e0 costituzionale\" inerente ad una legge regionale che ritiene ecceda dalle competenze delle Regioni, dinnanzi a questa corte. Altres\u00ec, una regione pu\u00f2 promuovere la stessa azione quando ritiene che una legge o un atto avente forza di legge dello Stato o di un'altra Regione \"leda la sua sfera di influenza\".\nL'articolo 120 pone alcune limitazioni all'autonomia delle Regioni vietandogli l'istituzione di dazi o di provvedimenti che ostacolino la circolazione di persone o cose tra le Regioni, nonch\u00e9 limitare in qualsiasi modo il diritto del lavoro. In casi specifici individuati nell'articolo 120, al Governo \u00e8 data la possibilit\u00e0 di sostituirsi agli enti locali, demandando alla legge le \"procedure atte a garantire che i poteri sostitutivi siano esercitati nel rispetto del principio di sussidiariet\u00e0 e del principio di leale collaborazione\".\nDall'articolo 121 all'articolo 123, la Costituzione descrive l'organizzazione della Regione, individuandone gli organi che sono: il Consiglio regionale, la Giunta regionale e il Presidente, quest'ultimo incaricato di dirigere la politica della Giunta e le funzioni amministrative delegate dallo stato. La disciplina dell'elezione dei precedenti organi \u00e8 demandata alla legge regionale (nei limiti dei principi fondamentali stabiliti dalla legge dello Stato). Le Regioni sono organizzate secondo uno statuto regionale (armonizzato con la Costituzione) che viene disciplinato dall'articolo 123.\nTutte le autonomie regionali descritte non devono, comunque, far pensare ad una tendenza ad una netta separazione tra Stato e Regioni, ma bens\u00ec ad un decentramento del potere coordinato ed equilibrato con gli interessi statali in ossequi con l'art 5 della Costituzione che prevede l'indivisibilit\u00e0 della Repubblica.\nTitolo VI: Garanzie Costituzionali.\nIl sesto titolo, dall'articolo 134 al 139, riguarda le garanzie poste per preservare la stessa Costituzione ed \u00e8 suddiviso in due sezioni: \"La Corte costituzionale\" e \"Revisione della Costituzione - Leggi costituzionali.\"\nLa Costituzione si caratterizza per un organo di garanzia esterno all'organo di produzione legislativa e al circuito democratico individuato nell'istituzione della Corte costituzionale della Repubblica Italiana. Essendo essa un organo di garanzia esterno, non pu\u00f2 essere espressione della maggioranza e dunque non ha una legittimazione derivante dalla rappresentanza del corpo elettorale. \u00c8 composta da 15 giudici, di cui 5 eletti dal Parlamento in seduta comune (la cui scelta generalmente \u00e8 di matrice politica), 5 nominati dal Presidente della repubblica (solitamente scelti con lo scopo di assicurare una certo equilibrio tra le correnti del pensiero), tre sono eletti dai magistrati di cassazione, uno dal Consiglio di Stato e uno dalla corte dei conti; la scelta di quest'ultimi garantisce un collegamento tra il potere giudiziario e la Corte. Tutti i membri vengono scelti, secondo l'articolo 135, tra i \"magistrati anche a riposo delle giurisdizioni superiori ordinaria ed amministrative, i professori ordinari di universit\u00e0 in materie giuridiche e gli avvocati dopo venti anni d\u2019esercizio\". Il funzionamento della Corte \u00e8 stato disciplinato dalla legge costituzionale 2 del 1967, in cui tra l'altro si \u00e8 stabilito che rimangono in carica 9 anni, che il Presidente \u00e8 eletto in seno ad essa e da parte degli stessi appartenenti, che si riunisce in udienza pubblica o in camera di consiglio e che si pronuncia mediante sentenze o ordinanze.\nOltre che per la risoluzione dei conflitti tra Stato e Regioni e tra Regioni e Regioni, con la legge costituzionale 1 del 1948 si \u00e8 stabilito che la Corte pu\u00f2 essere chiamata ad un giudizio in via incidentale quando, nel corso di un procedimento giudiziale, ad un giudice sorge un dubbio di costituzionalit\u00e0 di una norma e dunque interrompe il processo rimettendo cos\u00ec alla Corte la questione di legittimit\u00e0 costituzionale. Con questo, i costituenti (ed in particolare i membri appartenenti all'area comunista) hanno voluto evitare che un singolo cittadino potesse impugnare un atto del Parlamento legittimato come rappresentante del popolo. Secondo l'articolo 136, \"quando la Corte dichiara l\u2019illegittimit\u00e0 costituzionale di una norma di legge o di atto avente forza di legge, la norma cessa di avere efficacia dal giorno successivo alla pubblicazione della decisione\". Infine, la Corte costituzionale viene chiamata ad esprimersi nei giudizi d\u2019accusa contro il Presidente della Repubblica, coadiuvata da sedici cittadini tratti a sorte tra coloro con i requisiti per l\u2019eleggibilit\u00e0 a senatore, e sull'ammissibilit\u00e0 del referendum.\nSecondo la procedura prevista dall'articolo 138 della Costituzione per l'adozione delle leggi di revisione o riforma della Costituzione e per le altre leggi costituzionali sono necessarie due deliberazioni di entrambe le camere ad un intervallo non minore di tre mesi e a maggioranza assoluta dei componenti di ciascuna di queste nella seconda votazione:\nLe modifiche al testo della Costituzione non devono comunque compromettere lo spirito repubblicano e gli ideali sui quali essa si fonda (art. 139):\nLa dottrina prevalente e la giurisprudenza (Corte Cost. 1146/1988, Corte Cost. 366/1991) ritengono che i principi fondamentali (art. dall'1 al 12) e quelli ad essi collegati siano una base irrinunciabile per lo spirito repubblicano su cui la Costituzione si fonda e che costituiscano parte integrante della forma repubblicana. Per questo motivo non possono essere modificati (vedi limiti alla revisione costituzionale). La forma repubblicana \u00e8 sottratta non solo all'abolizione (che avverrebbe in caso di restaurazione della monarchia), bens\u00ec anche alla revisione. L'art. 1 definisce l'Italia una repubblica democratica fondata sul lavoro e riassume le caratteristiche essenziali della forma repubblicana. Non \u00e8 solo il nome di repubblica ad essere sottratto alla revisione ma tutto l'insieme dei principi che concorrono a formare la forma repubblicana delineata dall'art. 1. Per questo, le caratteristiche essenziali della forma repubblicana non possono essere modificate.\nNel caso in cui la legge costituzionale sia stata approvata con una maggioranza inferiore dei due terzi dei componenti in una o in entrambe le camere, se entro tre mesi dalla loro pubblicazione, ne facciano domanda un quinto dei membri di una Camera o cinquecentomila elettori o cinque Consigli regionali, la legge \u00e8 sottoposta a referendum e non \u00e8 promulgata, se non \u00e8 approvata dalla maggioranza dei voti validi.\nLa maggioranza delle revisioni significative ha riguardato la seconda parte della carta costituzionale.\nDisposizioni transitorie e finali.\nLa Costituzione della Repubblica Italiana contiene una serie di diciotto disposizioni transitorie e finali inserite con l'intento di gestire il passaggio dal precedente ordinamento a quello repubblicano. Esse hanno carattere di eccezionalit\u00e0, ovvero una volta raggiunto il loro scopo non sono atte a ripetersi.\nTra le principali ci sono:\nLeggi costituzionali.\nIl testo originario della Costituzione, nel corso della storia, ha subito alcune revisioni o emendamenti. Per revisioni costituzionali in senso pi\u00f9 ampio, riferite alla configurazione dei poteri contenuta nella parte II della Costituzione, la dottrina giuridica avanz\u00f2 proposte che nel tempo furono convogliate nei lavori di apposite commissioni bicamerali, che per\u00f2 non portarono a nessun esito.\nNel primo cinquantennio di vita della Costituzione italiana sono state approvate venticinque leggi costituzionali o di revisione costituzionale, in gran parte finalizzate alla consolidazione di alcune istituzioni o per aggiornare alcune norme alle nuove esigenze della vita politica e civile. A queste si aggiungono tre atti dell'Assemblea costituente che hanno a loro volta rango di legge costituzionale, poich\u00e9 il decreto legislativo luogotenenziale n. 98 del 16 marzo 1946, da intendere come una \u00abcostituzione provvisoria\u00bb, attribuiva e riservava all'Assemblea la materia costituzionale, oltrech\u00e9 elettorale e di approvazione dei trattati internazionali. Tra le pi\u00f9 significative approvate nel periodo 1948-98 vi \u00e8 la L. Cost. 1/1953 in cui vengono integrate alcune norme riguardanti la Corte costituzionale; la L. Cost. 2/1963 con la quale si regola l'elezione delle camere e la durata della legislatura; la L. Cost. 2/1967 riguardante norme sulla composizione del collegio dei giudici costituzionali; la L. Cost. 1/1989 sulla responsabilit\u00e0 penale dei ministri; la L. Cost. 3/1993 che regola l'immunit\u00e0 parlamentare. Con la legge costituzionale 23 ottobre 2002 venne stabilito che i commi primo e secondo della XIII disposizione transitoria e finale della Costituzione, relativi al divieto per i discendenti maschi di Casa Savoia di soggiornare in Italia e partecipare alla vita pubblica del paese, esaurivano i loro effetti.\nA partire dalla XIII legislatura, si \u00e8 assistito ad una nuova inclinazione verso un \"revisionismo costituzionale\" caratterizzato da alcune proposte pi\u00f9 ampie ed articolate di riforma della Costituzione. Tuttavia non sono mancante delle revisioni pi\u00f9 dettagliate come, a titolo di esempio, l'inserimento del principio delle pari opportunit\u00e0 (L. Cost. 1/2003) e l'abolizione totale della pena di morte, anche in tempo di guerra (L. Cost. 1/2007). Di seguito, invece, sono trattate le revisioni pi\u00f9 consistenti tra quelle approvate o, solamente, proposte.\nLa revisione del Titolo V nel 2001.\nIl Parlamento italiano, quasi alla conclusione della XIII Legislatura, ha approvato una rilevante modifica della Costituzione modificando 9 articoli della stessa, tutti contenuti all'interno del Titolo V della Seconda parte, relativo all'ordinamento territoriale italiano.\nLa legge di revisione segna il passaggio da uno Stato regionale ad un modello definito come \"Stato policentrico delle autonomie\", o \"Repubblica delle autonomie\", in prima istanza rovesciando l'ordine di preminenza nella formazione delle leggi disposto dall'articolo 117: se prima venivano elencate le materie in cui le Regioni avevano potere di legiferare (in via concorrenziale) ed era lasciata allo Stato la competenza su tutto il resto, ora vengono elencate le materie di competenza esclusiva dello Stato, nonch\u00e9 alcune materie di competenza concorrente dello Stato e delle Regioni, mentre viene lasciata alle Regioni la competenza generale o \"residuale\" (cosiddetto \"federalismo legislativo\").\nAltri effetti della riforma sono:\nQuesta riforma, realizzata dall'Ulivo sulla base di un testo approvato da maggioranza e opposizione nella Commissione bicamerale per le riforme istituzionali presieduta dall'onorevole D'Alema, non \u00e8 stata appoggiata dal quorum dei 2/3 del Parlamento: ci\u00f2 ha permesso l'indizione di un referendum per chiederne all'elettorato l'approvazione o la bocciatura. Attraverso il voto popolare del referendum, svoltosi il 7 ottobre 2001, il 64,20% dei votanti (34,10% di affluenza) ha espresso la volont\u00e0 di confermare la riforma, entrata poi in vigore l'8 novembre 2001.\nIl progetto di revisione costituzionale del 2005-2006.\nIl Parlamento italiano aveva approvato, sulla base di quattro saggi elaborati nella localit\u00e0 di Lorenzago di Cadore da esponenti della maggioranza di governo, una rilevante modifica delle disposizioni della Costituzione (una cinquantina di articoli erano modificati da tale legge). Qualora tale riforma fosse entrata in vigore, si sarebbe prospettata la nascita di una Repubblica federale con un esecutivo nettamente pi\u00f9 forte. Tra le principali disposizioni di tale (fallita) riforma costituzionale si possono citare in modo non esaustivo le seguenti:\nTale riforma, proposta dalla Casa delle Libert\u00e0, suscit\u00f2 vivaci discussioni, sia nel mondo politico che nella societ\u00e0 civile.\nL'approvazione della riforma costituzionale senza il raggiungimento della maggioranza qualificata prevista consent\u00ec la celebrazione di un referendum confermativo, richiesto da tutti i tre soggetti abilitati a farlo (almeno un quinto dei membri di una Camera, cinquecentomila elettori, cinque consigli regionali). Si giunse cos\u00ec al referendum costituzionale del 2006, quando la riforma fu bocciata col 61,70% dei voti (53,70% di affluenza).\nLa revisione costituzionale del 2012 sul pareggio di bilancio.\nLa legge costituzionale 20 aprile 2012 n. 1 ha introdotto nella nostra Costituzione il principio del pareggio di bilancio. La riforma ha prodotto i suoi effetti a decorrere dall'esercizio finanziario relativo all'anno 2014.\nNon si \u00e8 fatto ricorso al referendum confermativo, previsto dall'art. 138 della Costituzione, in quanto in seconda lettura sia alla Camera dei Deputati sia al Senato della Repubblica \u00e8 stata raggiunta la maggioranza qualificata dei due terzi dei componenti.\nLa modifica pi\u00f9 rilevante si riscontra nella nuova formulazione dell'art. 81:\nSoltanto \u201cal verificarsi di eventi eccezionali\u201d cio\u00e8 \u201cgravi recessioni economiche, crisi finanziarie e gravi calamit\u00e0 naturali\u201d e soltanto previa autorizzazione delle Camere a maggioranza assoluta \u00e8 possibile il ricorso all'indebitamento.\nL'obbligo di decisione a maggioranza assoluta sottrae la disponibilit\u00e0 del ricorso all'indebitamento come fondamentale strumento di politica economica a qualunque maggioranza politica, a qualunque governo, richiedendo il necessario coinvolgimento di parte delle opposizioni anche solo per sfruttare gli effetti di una congiuntura economica particolarmente favorevole. La riforma costituzionale rafforza la centralit\u00e0 dello Stato nel sistema di finanza pubblica riducendo l'ambito di autonomia delle Regioni e degli Enti Locali oggi prevista dal Titolo V della Costituzione.\nLe Regioni non potranno pi\u00f9 facilmente ricorrere alla Corte costituzionale per vedere tutelata la propria autonomia finanziaria rispetto alle disposizioni anche di dettaglio previste dalle norme statali.\nIl progetto di revisione del 2014-2016.\nDurante la XVII legislatura il Parlamento ha approvato un'ampia riforma della seconda parte della Costituzione che prevedeva \u00abil superamento del bicameralismo paritario, la riduzione del numero dei parlamentari, il contenimento dei costi di funzionamento delle istituzioni, la soppressione del CNEL e la revisione del titolo V della parte II della Costituzione\u00bb. Il 4 dicembre 2016 tale riforma \u00e8 stata respinta tramite referendum, con il 59,12% di voti contrari.\nRevisione costituzionale del 2019-2020.\nDurante la XVIII legislatura il Parlamento ha approvato, con legge costituzionale 19 ottobre 2020, n. 1, una puntuale riforma della costituzione in materia di riduzione del numero dei parlamentari e nomina dei senatori a vita. L'obiettivo della riforma \u00e8 stato emendare la modifica costituzionale del 1963 stabilendo il nuovo numero dei deputati a 400 (in precedenza 630) e dei senatori a 200 (in precedenza 315). Inoltre \u00e8 stata chiarita l'ambiguit\u00e0 sulla nomina dei senatori a vita da parte del Presidente della Repubblica, stabilendo che non \u00e8 possibile averne pi\u00f9 di 5 in tutto. Il 20-21 settembre 2020 tale riforma \u00e8 stata approvata tramite un referendum, con il 69,96% di voti favorevoli.\nRevisione costituzionale del 2021.\nNel mese di luglio 2021, \u00e8 stata approvata in seconda lettura una legge costituzionale con cui \u00e8 stata abbassata dai 25 ai 18 anni l'et\u00e0 per eleggere i membri del Senato, parificandola pertanto a quella per eleggere i membri della Camera. Malgrado questa riforma non sia stata approvata con la maggioranza dei due terzi, nessuno ha chiesto il referendum nei tre mesi successivi alla pubblicazione nella Gazzetta Ufficiale, pertanto il 4 novembre questa legge costituzionale \u00e8 entrata in vigore.\nRevisione costituzionale del 2022.\nIl giorno 8 febbraio 2022 sono state approvate a maggioranza qualificata in seconda lettura dalla Camera dei Deputati due modifiche agli articoli 9 (la prima modifica effettuata sui Principi fondamentali) e 41, includendo in Costituzione la tutela dell'ambiente, degli animali, e quella della salute pubblica nelle attivit\u00e0 economiche."}
{"id": "1189", "revid": "767487", "url": "https://it.wikipedia.org/wiki?curid=1189", "title": "Carl Sassenrath", "text": "Esperto nello sviluppo di sistemi operativi e di linguaggi di programmazione, fra le sue principali realizzazioni: per la Commodore e la loro linea di computer Amiga, la componente \"Exec\" di AmigaOS (1985), nucleo del sistema operativo multitasking; il linguaggio di programmazione REBOL (1996).\nAttualmente vive ad Ukiah."}
{"id": "1190", "revid": "1805885", "url": "https://it.wikipedia.org/wiki?curid=1190", "title": "Caltagirone", "text": "Caltagirone (\"Cartaggiruni\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nCentro posto a cavallo tra la Sicilia orientale e centrale, si affaccia tra le due pi\u00f9 grandi pianure dell'isola: quelle di Catania e di Gela. Fu storicamente parte del Vallo di Noto ed \u00e8 capofila del circondario del Calatino (ex Circondario di Caltagirone).\nStoricamente \u00e8 stata nominata con gli appellativi \"Urbs Gratissima\" (in latino citt\u00e0 gradita, benvoluta) e \"Regina dei Monti Erei\".\nConosciuta per la peculiare e tradizionale produzione di ceramiche, oggi \u00e8 un importante centro agricolo e turistico, nonch\u00e9 uno dei centri urbani pi\u00f9 grandi dell'entroterra siciliano. Il centro storico, caratterizzato dallo stile tardo-barocco, \u00e8 stato insignito del titolo di Patrimonio dell'umanit\u00e0 dall'UNESCO nel 2002.\nGeografia fisica.\nLa citt\u00e0 \u00e8 ubicata nei monti Erei sud-orientali, in piena avanfossa Gela-Catania, prossima anche ai monti Iblei, oltre che alle piane di Gela e Catania.\nCaltagirone si trova circa a 68\u00a0km dal capoluogo provinciale Catania, a 57\u00a0km da Ragusa, a 60\u00a0km da Enna, a 87\u00a0km da Caltanissetta, a 100\u00a0km da Siracusa, a 111\u00a0km da Agrigento, a 167\u00a0km da Messina, a 192\u00a0km dal capoluogo regionale Palermo e 281\u00a0km da Trapani.\nIl suo pi\u00f9 vicino sbocco al mare \u00e8 Gela, citt\u00e0 limitrofa e territorialmente confinante, distante 33\u00a0km.\nLa citt\u00e0 (608 metri s.l.m. come altura della casa municipale e 750 s.l.m. come altura massima del centro urbano) presenta un assetto urbanistico in cui la parte del centro storico, collocata pi\u00f9 in alto, \u00e8 nettamente distinta dalla zona di nuova espansione, pi\u00f9 a sud-est, posta in un pianoro affacciante sulla piana di Gela.\nTerritorio.\nLa citt\u00e0 sorge al margine occidentale della provincia, a 608\u00a0m di altitudine, adagiata sulle tre colline che, formando un anfiteatro naturale, costituiscono lo spartiacque tra le valli del fiume Maroglio, che sfocia nel golfo di Gela, e quella del fiume Caltagirone (o Margi), che scende verso la piana di Catania.\nNella parte meridionale si trova un piccolo altopiano sabbioso dove sorge il piccolo borgo di Santo Pietro con la sua riserva naturale. Dall'altopiano si pu\u00f2 godere il panorama del golfo di Gela, cos\u00ec come anche nelle contrade meridionali della citt\u00e0, come San Mauro, Piano Carbone e Collegiata.\nSempre nella parte meridionale sorge la frazione di Granieri, posta sulla parte occidentale dell'altopiano ipparino a 351\u00a0m di altitudine, entrato a far parte del territorio di Caltagirone nei primi anni del Novecento.\nFacevano parte del territorio le borgate di Mazzarrone, Botteghelle, Cucchi, Leva e Grassura, elevate a comune autonomo nel 1976 e costituenti il comune di Mazzarrone. Gi\u00e0 nel 1937 era stato ceduto al comune di Chiaramonte Gulfi l'esteso territorio dell'ex feudo Mazzarronello, a sud di Mazzarrone.\nIl suo territorio comunale \u00e8 il ventiquattresimo in Italia per superficie, il quinto della Sicilia, e il primo della Citt\u00e0 Metropolitana di Catania, con una superficie complessiva del territorio comunale pari a .\nRiserve naturali.\nNel territorio di Caltagirone sono presenti la Riserva naturale orientata Bosco di Santo Pietro (che insieme alla Sughereta di Niscemi \u00e8 il relitto della pi\u00f9 grande sughereta della Sicilia centro-meridionale) e il Parco Monte San Giorgio, situato nella parte nord della citt\u00e0, non lontano dal centro storico e attiguo all'omonimo quartiere nonch\u00e9 a Sant'Agostino. Sempre nel territorio, seppur non sia espressamente una riserva, insiste una parte della Montagna della Ganzaria, reputata di interesse naturalistica e posta sotto il demanio regionale.\nClima.\nIl clima di Caltagirone \u00e8 il classico di quello riscontrabile nella Sicilia centrale, a met\u00e0 tra lo steppico e il mediterraneo continentalizzato, specialmente nelle alture e nelle parti pi\u00f9 elevate della citt\u00e0.\nIl clima \u00e8 generalmente umido, anche per il fatto di trovarsi sullo spartiacque tra la piana di Gela e la piana di Catania.\nL'inverno \u00e8 piuttosto freddo, con temperature rigide ma comunque sempre sopra lo zero (seppur si siano raggiunte temperature sotto questa soglia), ed \u00e8 caratterizzato da precipitazioni abbastanza copiose, soprattutto piovose. Qualche volta \u00e8 possibile osservare fenomeni nevosi di bassa o media intensit\u00e0.\nLa nebbia caratterizza l'autunno e l'inverno in quasi tutte le zone della citt\u00e0, tanto da essere definita quasi un elemento caratterizzante della citt\u00e0: gli abitanti sono soliti chiamarli in dialetto caltagironese \"a paisana\" o \"a mu\u1e0d\u1e0dura\".\nLa primavera \u00e8 abbastanza fresca, con temperature superiori ai 10-15\u00a0\u00b0C, mentre l'estate si manifesta con alte temperature (sopra i 35\u00a0\u00b0C di media), che degenerano a volte in afa tra luglio e agosto.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,2\u00a0\u00b0C; quella del mese pi\u00f9 caldo, agosto, \u00e8 di +25,4\u00a0\u00b0C.\nOrigini del nome.\nIl nome di Caltagirone, nella sua totalit\u00e0, \u00e8 di difficile interpretazione, per mancanza di una certa spiegazione etimologica, dovuta all'esistenza di poche informazione toponomastiche.\nIl nome ha sicura origine araba, fortemente denotabile dalla prima parte del nome, in arabo \"qal'at,\" che ha significato di \"castello\" o \"fortezza\", in comune con altri centri come Caltanissetta, Calatafimi, Calascibetta.\nPer quando riguarda la restante parte, secondo alcuni studiosi potrebbe trattarsi dell'arabo \"al-\u1e21\u012br\u0101ni\" (\u0627\u0644\u0652\u063a\u0650\u064a\u0631\u064e\u0627\u0646\u0650) cio\u00e8 \"castello delle grotte\", per via delle numerose grotte disseminate sul territorio. Altri lo riconducono invece, con minor probabilit\u00e0, a \"al-\u1e35inz\u012bri\" (\u0627\u0644\u062e\u0646\u0632\u064a\u0631) cio\u00e8 \"rocca dei maiali o dei cinghiali\", termine che caratterizza il toponimo del limitrofo comune di San Michele di Ganzaria nonch\u00e9 il monte tra i due centri.\nAltre ipotesi meno accreditate asseriscono un'etimologia che riconduca a un eventuale passato greco della citt\u00e0 legato alla \"pol\u00e9is\" di Gela, quindi \"rocca di Gelone\", \"rocca di Gerone\" o \"rocca dei gelesi\", oppure alla presenza di coloni dal Genovesato agli albori dell'anno mille, perci\u00f2 \"rocca dei genovesi\".\nNel Basso Medioevo il nome latino era \"Calatagironum\" o \"Calata Ieronis\", come si legge pi\u00f9 volte nell\"Historia sicula\" di Bartolomeo di Neocastro (c. 1250- c. 1310).\nStoria.\nPreistoria.\nSin dall'antichit\u00e0 la localit\u00e0 fu scelta per la sua posizione privilegiata, che essendo sullo spartiacque che divide le due pi\u00f9 vaste pianure della Sicilia, la Piana di Gela e la Piana di Catania, le consentiva di controllare e difendere un vasto territorio.\nI primi insediamenti stabili nel territorio dell'odierna Caltagirone risalgono alla preistoria. Il pi\u00f9 antico insediamento del territorio finora noto \u00e8 il Riparo Cafici, nella valle di Terrana (tra il Bosco di Santo Pietro e la Sughereta di Niscemi), risalente al Paleolitico superiore o al primo Mesolitico. Gli scavi archeologici effettuati in contrada Sant'Ippolito\u00a0\u2013 alle sorgenti del fiume Caltagirone\u00a0\u2013 hanno portato alla luce i resti di un villaggio neolitico abitato ininterrottamente sino all'arrivo dei Greci.\nPoco distante, in contrada Montagna, vi \u00e8 una vasta necropoli risalente alla tarda et\u00e0 del bronzo. Vi sono presenti delle tombe a tholos.\nSulle colline che dominano la vallata del fiume Maroglio si trova il grande centro prima indigeno e poi greco di Monte San Mauro con resti di edifici tra i quali un \"anaktoron\".\nAltri insediamenti preistorici si trovano nelle contrade Moschitta, Paradiso, Piano dell'Angelo e nella stessa Caltagirone.\nPreistoria e storia antica.\nScavi archeologici nell'intero territorio cittadino hanno dimostrato una presenza certa dei greci nel territorio di Caltagirone, seppur questa presenza non sia stata in continuit\u00e0 con la storia della citt\u00e0. Precedentemente alla presenza greca, \u00e8 molto probabile che nel territorio si siano installati dapprima i sicani, e successivamente i siculi.\nData la posizione centrale, \u00e8 possibile che, durante la dominazione greca della Sicilia, nell'attuale territorio di Caltagirone vi fossero sia insediamenti calcidesi, sia insediamenti geloi. Sempre tenendo conto della posizione del territorio caltagironese, \u00e8 attestato che gli insediamenti l\u00ec posti avessero contatti commerciali con diverse \"p\u00f3leis\" siceliote, tra le quali la prossima Gela, Selinunte e Siracusa.\nL'area archeologica pi\u00f9 documentata \u00e8 quella di Monte San Mauro, dove con molta probabilit\u00e0 si installarono coloni di provenienza mista sotto legge calcidese, i quali si sarebbero installati in pre-esistenti villaggi siculi (forse coabitando con essi) o avrebbero costituito una colonia \"ex novo\": questa sarebbe identificabile con \"Euboia\", subcolonia di Leontinoi. La stessa San Mauro potrebbe essere identificata alternativamente come colonia sotto il dominio di Gela, seppur in stretto contatto col mondo calcidese. Molto probabilmente, il centro ebbe fine a causa di una distruzione dolosa: una delle possibili ipotesi rimanda all'avanzata di Ippocrate verso la costa ionica, ossia quella che lo condusse alla conquista delle importanti citt\u00e0 di Naxos, Callipoli, Leontinoi, Zancle e Katane.\nDurante l'et\u00e0 moderna, gli studiosi locali del tempo, della Compagnia di Ges\u00f9 per commissione del senato locale a fini di prestigio, insisterono nella correlazione tra la citt\u00e0 e \"Hybla Geleatis\", la quale per\u00f2 rimanderebbe alla vicina Gela.\nLa presenza dei romani e dei bizantini \u00e8 anch'essa dimostrata, seppur le tracce della loro permanenza siano decisamente pi\u00f9 sparute di quella greca o sicula.\nEt\u00e0 medievale.\nNel primo periodo medievale gli Arabi, oltre ad installarsi grosso modo nell'odierno nucleo abitativo, sembra che abbiano introdotto nuove tecniche nella lavorazione dell'argilla, specialmente per quanto riguarda l'uso del colore e dello smalto, dando quindi un importante impulso all'artigianato della ceramica, nonch\u00e9 una certa caratterizzazione.L'espansione vera e propria dell'abitato, il fiorire della sua economia e in generale la nascita \"stricto sensu\" della citt\u00e0 come oggi \u00e8 conosciuta avvennero durante il periodo altomedievale, per parte dei coloni provenienti dal Genovesato, molto probabilmente di Savona e secondo leggenda sbarcati presso Camarina, i quali ipoteticamente furono il primo popolo a latinizzare religiosamente e linguisticamente il territorio, anticipando i normanni (essi sconfissero i saraceni l\u00ec stanziatisi anche con il loro apporto) e i coloni delle altre aree d'Alta Italia arrivati con Adelasia del Vasto nella Sicilia centro-orientale, esempio prossimo il centro limitrofo di Piazza Armerina.\nNel 1154 Edrisi, il celebre geografo arabo alla corte di Ruggero il Normanno, descrive cos\u00ec \"Qal'at al-Gen\u016bn\" (Castello dei Genovesi):\nQuesto nome deriva probabilmente dalla presenza di una nutrita colonia di genovesi giunti intorno al 1040, quindi tempo prima dell'arrivo dei coloni di Alta Italia che costituirono le comunit\u00e0 di centri come Nicosia, Sperlinga, Aidone, la gi\u00e0 citata Piazza Armerina o San Fratello.\nLa fiorente comunit\u00e0 ligure diede manforte al conte Ruggero contro i musulmani durante l'assedio della Rocca di Judica. Quest'aiuto valse alla citt\u00e0 di Caltagirone gli estesi possedimenti dei territori di Fetanasimo (l'attuale insieme del Bosco di Santo Pietro e Sughereta di Niscemi), Regalsemi e Camopietro (detta anche \"Judica\", che coincide con il comune di Castel di Iudica) ed \u00e8 all'origine della ricchezza feudale della citt\u00e0, che si protrasse fino agli albori della modernit\u00e0.\nNel XIII secolo Caltagirone partecip\u00f2 alla rivolta contro gli Angioini nei Vespri siciliani, avendone espresso una delle figure principali, il nobile Gualtiero di Caltagirone, che sollecit\u00f2 l'avvento di re Pietro d'Aragona nel corso dell'assedio di Messina. Deluso nelle sue aspettative dal nuovo monarca, Gualtiero cospir\u00f2 contro di lui e fu per questo decapitato in Piazza San Giuliano nel 1283.\nIn seguito allo sviluppo dell'artigianato e del commercio, legati alla produzione della ceramica e influenzati positivamente dalla posizione geografica interna ma affacciata alla costa mediterranea, nacque una classe di ricchi commercianti che si stabilirono provenendo anche da altre parti d'Italia.\nLo sviluppo di cui godette la citt\u00e0 \u00e8 ravvisabile in special modo nella struttura del centro storico, che presenta diversi edifici sacri e pubblici di valore artistico, la cui costruzione e il cui rifacimento fu affidato, com'era in uso, a famosi architetti ed artisti dell'epoca.\nNel XIV secolo a Caltagirone (In ebraico: \"\u05e7\u05dc\u05d8\u05d2'\u05d9\u05e8\u05d5\u05e0\u05d4\") viveva una piccola comunit\u00e0 ebraica (\"\u05d4\u05e7\u05d4\u05d9\u05dc\u05d4 \u05d4\u05d9\u05d4\u05d5\u05d3\u05d9\u05ea \u05d1 Caltagirone\") stabilitasi in una zona vicino al quartiere San Giuliano, che prende il nome di \"Via Iudeca\" (\u05d3\u05e8\u05da Iudeca) o Z\"ona Miracoli\". Gli ebrei si dedicavano all'artigianato (in particolare nel settore tessile), molte famiglie della comunit\u00e0 ebraica finirono con l'assumere alcuni cognomi tipici (come per esempio \"Alba\") e a cimentarsi nelle attivit\u00e0 creditizie.\nNel 1492 la dominazione spagnola decret\u00f2 la scomparsa degli ebrei in Sicilia, e la citt\u00e0 fu duramente colpita nella sua vita economica e culturale.\nNel 1458 sorgeva in cima alla collina maggiore un castello dove si incoron\u00f2 re di Sicilia Giovanni II di Aragona che, per gratitudine dei soccorsi ricevuti nelle varie imprese da lui compiute, torn\u00f2 a dichiarare Caltagirone citt\u00e0 demaniale. Anche Giovanni di Trast\u00e1mara e Ferdinando il Cattolico le concedettero e confermarono altri privilegi, tra cui quello del \"merum et mixtum imperium\".\nEt\u00e0 moderna.\nI secoli XV e XVII furono l'epoca aurea della \"Citt\u00e0 della ceramica\", che allora si arricch\u00ec di chiese, palazzi nobiliari, istituti, collegi e conventi. Nacque pure l'universit\u00e0 nella quale si insegnavano giurisprudenza, filosofia e medicina, nonch\u00e9 un ospedale.\nIn quei secoli la popolazione della citt\u00e0 si aggir\u00f2 sempre attorno ai 10.000 abitanti, numero che la poneva tra le citt\u00e0 pi\u00f9 grandi e importanti della Sicilia, di cui solo un migliaio erano ceramisti di professione e diverse centinaia i chierici. La citt\u00e0 era caratterizzata da una fervida attivit\u00e0 socio-culturale, specialmente da parte del suo ceto artigianale e da parte del mondo gesuita.\nNel 1671, a causa di una carestia, morirono circa 2 000 persone, per fame e per stenti, mentre il 1693 \u00e8 l'anno che segna una radicale svolta per Caltagirone, cos\u00ec come del resto per l'intera Sicilia orientale: un catastrofico terremoto la rade al suolo insieme ad altre dieci citt\u00e0; il fatto cost\u00f2 la vita a circa 100.000 persone, un migliaio nel caso della citt\u00e0.\nCon questo evento, Caltagirone perse quasi completamente le tracce monumentali di stampo medioevale e tardo-rinascimentale, con pochi esempi rimasti in piedi, posti fuori dell'allora cinta urbana (esempio la chiesa di Santa Maria di Ges\u00f9 e relativo convento). Nonostante ci\u00f2, la pianta originaria rimase grosso modo intatta, permettendo di ricostruire esattamente nei punti prima della distruzione sismica. Nell'arco di circa dieci anni, la citt\u00e0 venne ricostruita con un volto tardo-barocco, quello che oggi conserva nel suo centro storico, e quello che oggi caratterizza la citt\u00e0 per buona parte del suo aspetto.\nEt\u00e0 contemporanea.\nAgli inizi del XX secolo, Caltagirone fu citt\u00e0 simbolo del popolarismo italiano di Don Luigi Sturzo. Fu anche il simbolo del movimento antifascista siciliano, dato che lo stesso sacerdote fu uno dei pi\u00f9 accesi detrattori e oppositori del regime mussoliniano, a tal punto da doversi rifugiare fuori dall'Italia, prima a Londra e poi a New York.\nNegli anni venti, per via della dismissione delle miniere di zolfo, come quella in contrada Balchino, la citt\u00e0 sub\u00ec un decremento di popolazione, comunque modesto rispetto ad altre citt\u00e0 della Sicilia centrale.\nDurante la seconda guerra mondiale, Caltagirone soffr\u00ec dei pesanti bombardamenti degli Alleati, sbarcati in Sicilia con l'operazione Husky, i quali distrussero alcuni monumenti significativi per la citt\u00e0 e procurarono centinaia di vittime civili.\nA dicembre del 1945 avvenne nel territorio di Caltagirone uno tra i fatti pi\u00f9 importanti della stagione indipendentista siciliana durante la seconda guerra mondiale: una battaglia tra l'EVIS e i Carabinieri in localit\u00e0 San Mauro, nota appunto come \"Battaglia di Monte San Mauro,\" che provoc\u00f2 complessivamente 3 morti.\nDagli anni sessanta agli anni settanta, la citt\u00e0 sub\u00ec un esodo di popolazione verso le regioni italiane del nord e verso la Germania, come avveniva anche in altri centri siciliani, finch\u00e9 nel decennio successivo si ebbe una nuova crescita generale, dovuta allo sviluppo dell'attivit\u00e0 artigianale e dell'edilizia, che rese la citt\u00e0 soggetta a una ripida espansione urbana, che ne aument\u00f2 considerevolmente le dimensione del centro abitato, poggiandolo anche sulla vallata discendente la Piana di Gela.\nOggi Caltagirone \u00e8 un'importante destinazione turistica della Sicilia, merito soprattutto del suo patrimonio artistico e artigianale. Nonostante non sia un centro capoluogo, \u00e8 sede di diversi presidi pubblici importanti, tra cui il tribunale e la Procura della Repubblica.\nLa citt\u00e0 \u00e8 oggi un centro urbano di medie dimensioni all'interno del contesto siciliano, specialmente quello interno, nel quale il suo dato demografico risulta essere di dimensioni considerevoli se paragonato ad altre realt\u00e0 affini.\nTra le sue risorse turistiche pi\u00f9 cospicue vanno ricordati i musei (Museo Regionale della Ceramica, Mostra dei Pupi siciliani, Galleria Civica d'Arte Contemporanea e molti altri), le chiese (se ne contano pi\u00f9 di 50) e le ville (Villa Patti, Villa Milazzo, Giardino Pubblico Vittorio Emanuele).\nSimboli e onorificenze.\nIl simbolo di Caltagirone risale al 1030, anno della liberazione della citt\u00e0 da parte dei genovesi dal dominio saraceno.\nI cittadini caltagironesi, per riconoscenza, avrebbero adottato nel loro stemma, nel petto dell'aquila che tiene tra gli artigli un osso, lo scudo di San Giorgio sostenuto da due grifoni, ci\u00f2 per ricordare l'antica origine della citt\u00e0, quella della Repubblica marinara di Genova. Esso \u00e8 descritto cos\u00ec:\nIn versione semplificata (sola croce di San Giorgio), insieme agli stemmi anch'essi semplificati di Catania, Nicosia e Acireale, costituisce lo stemma dell'ex Provincia di Catania.\nIl 6 aprile 1987, per decreto presidenziale, il comune di Caltagirone \u00e8 stato insignito del titolo di citt\u00e0.\nIn periodi recenti \u00e8 stata mostrata una bandiera comunale \"de facto\", non citata all'interno dello statuto comunale, la quale consiste in un drappo rettangolare bipartito di colori bianco e rosso. Nonostante ci\u00f2, la Croce di San Giorgio pu\u00f2 essere a tutti gli effetti definita come simbolo distintivo della citt\u00e0, in quanto parte dello stemma.\nMonumenti e luoghi d'interesse.\nSiti archeologici.\nCaltagirone \u00e8 sede di diversi siti archeologici:\nTeatri.\nIl principale teatro della citt\u00e0 \u00e8 il \"Politeama Ingrassia\", che fu costruito nel primo decennio del Novecento ad opera di Saverio Fragapane, e che venne inserito nel Piano Regolatore presentato dal pro-sindaco Don Luigi Sturzo nel 1907. Il teatro si trova in corrispondenza con l'ingresso monumentale del Giardino Pubblico \"Vittorio Emanuele.\" Esso costituisce il fulcro della vita culturale e artistica della citt\u00e0. Il teatro funge anche da sala cinematografica, munito di pi\u00f9 sale.\nUn altro teatro cittadino \u00e8 l\"'Artanis,\" della parrocchia \"Sant'Anna\", sito in via Principe Umberto. Oltre a funzionare da teatro, sia per uso civile, che per quello religioso, esso funge anche da sala cinematografica.\nIl \"Teatro Stabile dei Pupi di Caltagirone\", dedito alla rappresentazione teatrale di figura, \u00e8 uno dei pi\u00f9 antichi e conosciuti della Sicilia.\nSociet\u00e0.\nEvoluzione demografica.\nL'evoluzione demografica registratasi a partire dal 1861, denota il dato della popolazione a circa abitanti, un dato che la poneva tra le citt\u00e0 pi\u00f9 popolose dell'isola.\nLa tendenza positiva culmin\u00f2 nei abitanti del 1901, mentre durante il primo decennio fascista si ebbe un crollo demografico che ricondusse la popolazione alla soglia dei abitanti.\nNel secondo dopoguerra la citt\u00e0 torn\u00f2 quasi sui livelli di inizio secolo, ma dagli anni sessanta agli anni settanta, a causa dell'insufficiente sviluppo economico, sub\u00ec nuovamente un decremento demografico (i cittadini emigrarono nelle citt\u00e0 del Nord Italia, specialmente del Piemonte, della Lombardia e dell'Emilia-Romagna, ma anche in Germania e Australia), finch\u00e9 nel decennio successivo non si ebbe una nuova crescita, da associarsi anche all'espansione edile che port\u00f2 alla costruzione della citt\u00e0 nuova e alla crescita di servizi ed attivit\u00e0 commerciali.\nCome altri comuni siciliani, subisce un trend demografico in negativo. \u00c8 tra i 25 comuni pi\u00f9 popolosi della Sicilia, cos\u00ec essendo sia centro di riferimento all'interno della Citt\u00e0 metropolitana di Catania, sia nel contesto territoriale della Sicilia centro-meridionale.\nEtnie e minoranze straniere.\nDagli ultimi decenni del XX secolo, Caltagirone \u00e8 stata interessata anche da fenomeni immigratori. Le prime comunit\u00e0 formatesi sono quelle albanesi e srilankesi, quest'ultima ad oggi radicata in citt\u00e0 da diversi decenni, anche per il fatto che la maggioranza di questa comunit\u00e0 \u00e8 religiosamente affine alla comunit\u00e0 caltagironese.\nDagli anni 2000 in poi, cittadini provenienti dall'Europa orientale, specialmente dalla Romania, ma anche dai paesi dell'Africa subsahariana occidentale, hanno iniziato ad essere una presenza in citt\u00e0, con i primi diventati la prima comunit\u00e0 straniera della citt\u00e0, superando per numero quella dello Sri Lanka.\nAl 31 dicembre 2020 gli stranieri residenti a Caltagirone erano 1249. Le nazionalit\u00e0 pi\u00f9 rappresentate erano:\nLingue e dialetti.\nA Caltagirone, tra i secoli XIX e XX, in virt\u00f9 dell\u2019unificazione nazionale e della diffusione di mezzi di comunicazione di massa, sia di natura audiovisiva, che stampata, l\u2019uso della lingua italiana, seppur con distinto accento cittadino, si \u00e8 espanso in quasi tutte le sue fasce di abitanti e anche in registri diversi da quelli formali.\nNonostante ci\u00f2, la lingua siciliana persiste nella sua variante cittadina: questa \u00e8 estremamente distinta sia rispetto al territorio (sia che ci si riferisca al sio hinterland, sia ai comuni prossimi di altre province), sia all'interno dei confini amministrativi ove pertiene (quelli dell'ex Provincia di Catania), seppur con essi abbia alcuni elementi di comunanza.\nLa sua variet\u00e0 locale, detta caltagironese (chiamata in siciliano \"cartaggirun\u00ecsi,\" trascritto /kat\u02d0ad\u02d0\u0292\u0268\u027e\u0254\u0303\u02d0i\u02d0z\u0268/), viene generalmente ascritta ai dialetti siciliani orientali senza metafonia (quindi al ramo detto \"catan\u00ecsi\"), seppur essa abbia elementi linguistici ascrivibili invece ai dialetti siciliani centrali (quindi al ramo chiamato \"cartanissitt\u00ecsi\"). Si distingue per un peculiare sostrato settentrionale derivato dalla lingua genovese (presumibilmente dal dialetto di Ponente o \"savonese\"), che ne ha conferito una particolare cadenza e particolari fenomeni linguistici: questi sono ludicamente sintetizzati, da parte di forestieri e gente di circondario, delle espressioni \"fav\u00ectta 'd\u00e2 bucca\" (in italiano \"fava dentro la bocca\") o dall'espressione fonologicamente ostico \"u vo n'ovu?\" (in italiano \"lo vuoi un uovo?\"); queste espressioni ironiche, sia da parte dei parlante che dei non parlanti, accentuano il fatto che questa parlata, a primo ascolto, sia poco comprensibile agli altri parlanti siciliani, quasi ad avere sempre qualcosa sotto i denti. Un'altra ipotesi riguardo all'origine di questo dialetto riguarda un probabile apporto messinese al parlato.\nCome in altri dialetti della lingua siciliana, sussistono influenze iberiche (sia castigliane che catalane), arabe, berbere, greche e provenzali, oltre a recenti prestiti dall\u2019italiano.\nLessico e aspetti sociolinguistici.\nL'elemento distintivo settentrionale, quello dato dalla lingua ligure, ha ad oggi tracce spettrali (questo perch\u00e9 il sostrato \u00e8 molto antico, dato che i genovesi si stanziarono a Caltagirone prima che venissero altre colonie dell'Italia settentrionale in Sicilia) e perlopi\u00f9 si rintracciano in alcune particolarit\u00e0 in fatto di fonetica (come il raddoppio consonantico o della fricativa postalveolare sorda). Qualche lemma ancora persiste (\"carruggiu\", \"pignatta, ganascia\" e \"scagnu\" i pi\u00f9 locali, \"m\u00e8 f\u00ecgghiu\", \"orbu\", \"pumma\", \"s\u00f2ciru, jenniru\" sono invece esempi di termini gi\u00e0 diffusi nel resto della Sicilia). Alcuni cognomi di origine o di grande diffusione in Liguria, come \"Grillo, Doria, Costa, Colombo, Vassallo, Traversa, Grimaldi, La Ferla, Marino\" e \"Fontana\", sono ampiamente diffusi in citt\u00e0.\nQuesta parlata sovente accoglie diversi elementi dagli altri dialetti siciliani con cui entra in contatto: spesso accoglie diversi lemmi del dialetto catanese, in special modo tra i giovani e tra i cittadini che lavorano o studiano nel capoluogo etneo. L'influenza dei dialetto siciliano metafonetico centrale \u00e8 attestabile in alcuni fenomeni di metafonesi che in altri dialetti orientali sono assenti.\nQuesta variet\u00e0 del siciliano non ha una vera e propria scrittura standardizzata, sia per l'egemonia dell'italiano, sia per la mancanza di un vero standard di scrittura per il siciliano, e sia anche per le particolarit\u00e0 in fatto di fonetica e fonologia gi\u00e0 citate, che pongono degli ostacoli per un'uniforme scrittura di questa parlata.\nIl dialetto di Caltagirone, premettendo le gi\u00e0 citate caratteristiche, risulta estremamente distinto e peculiare rispetto agli altri delle comunit\u00e0 limitrofe: le altre realt\u00e0 del suo hinterland parlano variet\u00e0 talvolta orientali senza metafonia (come nei casi dei comuni calatini dell'della Piana di Catania e degli Iblei centro-settentrionali, ovvero i casi di Grammichele, Palagonia, Mineo e Ramacca), talvolta centrali con metafonia (nei casi dei comuni calatini erei, come San Cono, Mirabella Imbaccari e San Michele di Ganzaria) e anche sud-orientali con metafonia (i casi di Mazzarrone, Licodia Eubea e Vizzini, comuni calatini iblei ed ipparini).\nNella frazione meridionale di Granieri, la comunit\u00e0 parla il dialetto sud-orientale della lingua siciliana (chiamato \"r\u00e0usanu\" o \"muoricanu\"), ramo dei dialetti parlati in provincia di Ragusa e nel basso siracusano, questo perch\u00e9 i loro abitanti sono originari dei centri dell'area ipparina ed iblea, come Comiso, Vittoria, Chiaramonte Gulfi e lo stesso capoluogo di provincia.\nReligione.\nLa religione maggiormente professata a Caltagirone \u00e8 ad oggi quella cristiana cattolica: la sua massima istituzione in citt\u00e0 \u00e8 la Diocesi di Caltagirone, suffraganea appartenente all'Arcidiocesi di Catania. Fino al 2000 l'arcidiocesi era appartenente all'Arcidiocesi di Siracusa, cos\u00ec come nel caso di altre diocesi della Sicilia centro-orientale. I Santi Patroni della citt\u00e0 sono Giacomo il Maggiore e Maria Santissima del Ponte (il principale tra i culti mariani caltagironesi, in generale fenomeno religioso molto sentito come in altre realt\u00e0 limitrofe quali Gela, Piazza Armerina, Mirabella Imbaccari, Mazzarino e Niscemi).\nLa citt\u00e0 aveva in origine come Santo Patrono San Nicola di Bari, mentre altri santi importanti per la citt\u00e0 sono San Giorgio (alla quale fu eretta una delle chiese pi\u00f9 antiche della citt\u00e0 per parte dei genovesi), San Pietro, San Giuseppe e San Francesco di Paola.\nAltre confessioni cristiane professate in citt\u00e0 sono quelle del ramo evangelico-pentecostale, sviluppatesi per numero nella seconda parte del secolo precedente, presente con alcuni luoghi di assemblea sparsi per tutta l'area urbana. In citt\u00e0 \u00e8 altres\u00ec presente una Sala del Regno dei Testimoni di Geova, anch'essa nata e sviluppata entro la comunit\u00e0 caltagironese negli ultimi decenni del secolo XX.\nPer via della recente immigrazione, sono anche presenti confessioni non prettamente tradizionali rispetto alla comunit\u00e0 cittadina: vi sono diverse centinaia di appartenenti alla Chiesa ortodossa (generalmente da Romania, Russia e Ucraina) e all'Islam, generalmente sunnita (provenienti da Albania, Marocco, Senegal, Tunisia).\nTradizioni e folclore.\nNel corso dell'anno, in citt\u00e0 vengono celebrate diverse manifestazioni cittadine secolari, specialmente religiose. I periodi pi\u00f9 sentiti sono quello pasquale (con il culmine della processione con la \"giunta ri pasqua\", ossia il giorno della resurrezione di Cristo e dell'annuncio dell'Apostolo Pietro alla Vergine Maria), quello pi\u00f9 strettamente mariano (a maggio, con le celebrazioni in onore alla Madonna di Conadomini, che sfociano nelle celebrazione popolare della \"rus\u00e8\u1e0d\u1e0da,\" e ad agosto con le celebrazioni per la Madonna del Ponte), e quello dei festeggiamenti per il Santo Patrono Giacomo (chiamato in dialetto \"Santu Jacupu\" o \"Sagnacupu\") a fine luglio e inizio agosto.\nQualit\u00e0 della vita.\nNel complesso, seppur non sia tra le peggiori della propria provincia o del proprio territorio (la Sicilia centro-meridionale), la qualit\u00e0 della vita a Caltagirone si attesta su livelli bassi rispetto alla media nazionale.\n\u00c8 caratterizzato da alti livelli di disoccupazione, con pi\u00f9 della met\u00e0 dei giovani senza un lavoro e con una forte incidenza sulla popolazione femminile, da un non trascurabile rischio di dispersione scolastica e da un elevato indice di vulnerabilit\u00e0 materiale e sociale, il quale si traduce in una richiesta importante di sussidi statali, come nel caso del Reddito di Cittadinanza, la quale richiesta ha superato il migliaio di unit\u00e0 familiari.\nIl proprio PIL pro capite si aggira su livelli decisamente pi\u00f9 bassi sia rispetto alla media nazionale che quella regionale generale. A Caltagirone vi \u00e8 anche la maggior incidenza regionale di minori non accompagnati per abitante, con un indice di uno ogni 117 residenti.\nSi nota altres\u00ec una discrepanza di qualit\u00e0 della vita tra il centro storico e la zona di nuova espansione, con situazione generalmente pi\u00f9 critica nel nucleo pi\u00f9 antico della citt\u00e0, seppur anche in alcune aree del centro nuovo (specialmente le periferie pi\u00f9 remote) si possono incontrare sacche di povert\u00e0.\nVa menzionato anche un altro elemento che ha determinato mutazioni alla qualit\u00e0 della vita a Caltagirone, ossia l'evidente frattura urbanistica tra il centro storico e le aree di recente urbanizzazione dopo il boom edilizio della seconda met\u00e0 del XX secolo. A dispetto di realt\u00e0 viciniore come Piazza Armerina, Vittoria o Gela, per motivi di natura geografica e morfologica, l'espansione della citt\u00e0 si \u00e8 sviluppata solo lungo l'asse sud-ovest, generando cos\u00ec la periferizzazione dei quartieri del centro storico (perci\u00f2 ponendo buona parte di anche in stato di privazione socio-economica) e di fatto spostando il baricentro urbano pi\u00f9 a sud rispetto al municipio, creando cos\u00ec squilibri nella distribuzione dei servizi e rendendo quasi obbligatorio il ricorso a vetture private per spostarsi in citt\u00e0 o per espletare attivit\u00e0 burocratico-amministrative, sanitarie o commerciali.\nCultura.\nMusei.\nCaltagirone \u00e8 sede di diversi musei, sia regionali che comunali:\nBiblioteche.\nBiblioteca PIO XI.\n\u00c8 la biblioteca vescovile della citt\u00e0. Si trova nell'antico Convento dei Frati Minori che risale alla fine del XIV secolo, sede vescovile.\nCon i suoi 28.000 volumi circa, ha una decisa valenza culturale e storica per Caltagirone; opere di rilevanza storica e tavole descrittive illustrate con delle caratteristiche tipografiche. \u00c8 vasta la gamma delle discipline rappresentate come la Letteratura, Storia, Geografia, Filosofia, Pedagogia, Scienze Naturali, Medicina, Matematica, Diritto Civile ed Ecclesiastico, Teologia, Musica e numerosi Dizionari ed Enciclopedie.\nIn questa biblioteca sono presenti delle opere di Luigi e Mario Sturzo, che ne permettono di tracciare per intero le loro vite con significativi interessi storici, sociali e religiosi sia per la storia della citt\u00e0 che dell'Italia.\nBiblioteca Comunale Emanuele Taranto presso Educandato San Luigi.\n\u00c8 la principale biblioteca della citt\u00e0 per grandezza, frequentazione generale e per numero di volumi raccolti. Fu arricchita di opere alla fine del XVI secolo, con ingenti investimenti da parte del Senato cittadino. Quando i gesuiti lasciarono la citt\u00e0, le opere che arricchirono la biblioteca, furono trasferite presso l'Universit\u00e0 degli Studi di Catania. Nel 1785 una nuova biblioteca fu ricostituita dal patriziato cittadino su un nucleo di 8.000 volumi donati dal principe Niccol\u00f2 Interlandi. Nel 1870 i fondi bibliografici giunti dalle corporazioni religiose soppresse valorizzarono la biblioteca di circa 15.000 volumi che furono ordinati da Emanuele Taranto Rosso al quale \u00e8 intitolata.\nNel 1901 un violento incendio distrusse l'edificio nel quale era collocata la biblioteca e furono salvate solo 2.000 opere. Nel 1902 la Giunta comunale affid\u00f2 al bibliotecario Baroncelli il progetto di ricostruzione delle opere. Grazie alle donazioni dei cittadini si increment\u00f2 il fondo antico e con i nuovi acquisti il patrimonio librario della citt\u00e0 aument\u00f2 la sua variet\u00e0.\nLa biblioteca conserva oltre 115.000 volumi dei quali circa 2.400 datati secoli XVI, XVII e XVIII, possiede una ricca collezione di 2867 fotografie e 1095 cartoline illustrate che risalgono ai primi anni del Novecento. Si conservano, inoltre, i volumi dei privilegi nobiliari che appartengono all'Archivio Storico Comunale.\nBiblioteca dell'Istituto Comprensivo Alessio Narbone.\n\u00c8 la biblioteca dell'omonimo istituto di istruzione elementare e superiore di primo grado, riferimento per i cittadini del centro storico, specialmente dell'area dell'Acquanuova. Possiede oltre 8.000 volumi, sono testi moderni ed aggiornati che coprono i vari settori della conoscenza. Questa biblioteca \u00e8 nata con gli stanziamenti del Ministero della Pubblica Istruzione ed inaugurata il 16 maggio 2002, successivamente divenuta Biblioteca di Quartiere con lo scopo di servire l'utenza del Centro storico di Caltagirone.\nBiblioteca della frazione Granieri.\nLa biblioteca nella frazione Granieri fu istituita nel 1996. Dispone di circa 3000 volumi che spaziano dalla letteratura italiana e straniera, alla storia, a testi scientifici, enciclopedie, viticoltura.\nLetteratura.\nNella letteratura italiana, specialmente quella perpetrata da scrittori siciliani, Caltagirone ha avuto spazio di citazione, specialmente in relazione alla prossimit\u00e0 geografica della provenienza di alcuni grandi scrittori ascrivibili al verismo, Giovanni Verga e Luigi Capuana, il primo di Vizzini, il secondo di Mineo.\nCaltagirone \u00e8 citata in \"Mastro Don Gesualdo\", capolavoro di Giovanni Verga, quando al tempo del colera, rifugiato a Mangalavite, Don Gesualdo scopre la relazione tra il povero Don Corradino La Gurna e sua figlia Isabella Trao. I due giovani tentano una fuga d'amore e Don Gesualdo, contrario, fa ricorso alla giustizia, facendo giungere \"come un fulmine da Caltagirone l'ordine d'arresto per Don Corrado La Gurna\".\nSempre da parte di Giovanni Verga, la citt\u00e0 viene menzionata in \"Cos'\u00e8 il re\", novella che racconta di Compare Cosimo, lettighiere di Grammichele, che riceve da Re Ferdinando II di Borbone l'incarico di portare la regina a Catania da Caltagirone.\nLa frazione di Santo Pietro (e di riflesso la sua riserva naturale) viene citata nei libri \"Privo di Titolo\" di Andrea Camilleri e \"La Corda Pazza\" di Leonardo Sciascia, in riferimento alla mancata costruzione di \"Mussolinia\", citt\u00e0 che sarebbe stata ubicata nell'attuale territorio della frazione caltagironese.\nScuole e Universit\u00e0.\nCaltagirone \u00e8 sede di diversi istituti superiori di istruzione, utili non solo alla cittadinanza caltagironese, ma anche e soprattutto per il circondario, anche extra-provinciale. \u00c8 anche sede di alcuni istituti e corso posteriori al diploma ai fini di formazione tecnico-accademica, in alcuni casi convenzionati con le universit\u00e0 (come quella di Catania, per esempio) o anche con altri istituti di formazione o ricerca. Alcuni istituti fanno invece riferimento al mondo ecclesiastico.\nLe scuole superiori (licei, tecnici e professionali) e gli istituti di formazione successivi alla laurea sono:\nMedia.\nStampa.\nA Caltagirone sono editi i quotidiani:\nPeriodici locali:\nCinema.\nSono stati girati a Caltagirone i seguenti film:\nCucina.\nCaltagirone ha una cultura gastronomica che \u00e8 espressione della propria collocazione geografica (l'entroterra della Sicilia centro-orientale), della propria storia, della propria produzione agricola (legata alla ruralit\u00e0 dei Monti Erei, e alla produzione sia delle Piane di Catania e Gela che del sistema serricolo dell'altopiano di Vittoria) nonch\u00e9 dei popoli temporalmente susseguitesi nel territorio, in special modo gli arabi, i normanni e gli spagnoli.\nPer ci\u00f2 che concerne la tavola calda (in dialetto locale \"\u00ec pezzi\" o \"a t\u00e0ula c\u00e0ura\"), ovvero i panificati, coincide con quella di altri centri che si affacciano sulla Piana di Gela o che vengono percorsi dal Maroglio, esempio le limitrofe Gela, Niscemi, Mazzarino e Butera, seppur integri influenze di centri grossi come Catania, Ragusa o Palermo: \u00e8 molto comune imbattersi presso bar e pizzerie in arancini, \"cipu\u1e0d\u1e0dini\", \"ccartucciati\", pizze coperte (in siciliano \"scacciati\"), pizzette rosse o bianche, \"mpanati\" e \"piruna\" di pasta lievitata (spesso conditi con spinaci, olive nere, pomodori secchi, tuma e salsiccia, ma anche con patate, carciofi, broccoli o semplicemente con mozzarella, prosciutto e pomodoro). In periodo di Natale persiste la tradizione delle \"muffuletta\", panini di grano tenero (in origine di grano di semola) con semi di finocchio, i quali vengono donati dai panifici, per intercessione dei bambini, ai passanti.\nA livello dolciario, oltre ai tipici prodotti siciliani come le \"cassate\", gli \"iris\", le \"bummi\", i \"curnetta\", gli \"sp\u00ecngi\", la \"brioscia\", le \"past'i m\u00e8nnula\", i bign\u00e8, i \"cannola\" (specialmente farciti con ricotta), i \"susp\u00ecra\" (analoghi alle \"minnuzzi\" catanesi) e i \"babb\u00e0\", Caltagirone \u00e8 conosciuta per i suoi \"cu\u1e0d\u1e0dure\u1e0d\u1e0da\", dolci natalizi a forma di buccellati e ripieni di una farcia a base di mandorla. Oltremodo tipici sono i \"cubbattara\" (bastoncini dolci, torroni di tradizione araba), i \"frisch\u00ectta\", i \"palumm\u00e8\u1e0d\u1e0da\", gli \"agn\u00e8\u1e0d\u1e0da'n past'i mennula\" e i \"panar\u00e8\u1e0d\u1e0da\", panieri pasquali pieni di uova sode, fatti con pasta, zucchero e strutto e decorati con diavolina colorata e chiodi di garofano. Si deduce cos\u00ec che la tradizione dolciaria di Caltagirone, oltre a contemplare dolci di tradizione generale siciliana, annovera anche prodotti di stretta tradizione cittadina basata su prodotti locali (come le mandorle o la ricotta) e su una certa tendenza all'elaborazione sia negli impasti che nella scelta dei ripieni.\nSono diffuse le preparazioni tradizionali come la \"cucc\u00eca\", ossia il grano cotto, e il \"maccu v\u00ecrdi\" (in italiano macco verde), ovvero una minestra di fave fresche, finocchietto selvatico e cipolla.\nGeografia antropica.\nUrbanistica.\nCentro storico.\nIl centro storico sorge a tra i 600 e i 700 metri d'altitudine; fino al primo dopoguerra era l'unico insediamento urbano, ed ha origini millenarie. Nel settore orientale vi \u00e8 il quartiere San Giorgio che prende nome dall'omonima chiesa, la pi\u00f9 importante della citt\u00e0. Il centro storico \u00e8 ricco di numerose chiese e diversi monumenti, oltrech\u00e9 le principali istituzioni ed enti (comune, teatro, banche e assicurazioni).\nA sud vi sono le aree urbane pi\u00f9 basse rispetto al centro storico, vale a dire il quartiere Acquanuova, San Pietro e San Francesco di Paola, nella quale si trova il giardino pubblico, considerato il polmone verde della citt\u00e0.\nI carruggi.\nPer \"carruggi\" (equivalenti nel resto della Sicilia alle \"vane\u1e0d\u1e0di\") s'intendono in generale le strade, i larghi, i vicoli e i ronchi del centro storico della citt\u00e0, datati presumibilmente all'XI secolo, di natura simile alle \"kasbah\" arabe. Il termine \u00e8 una sicilianizzazione del termine ligure \"car\u00f3ggio:\" molto probabilmente la loro costruzione pu\u00f2 essere attestata ai coloni liguri che l\u00ec si stanziarono\".\" \u00c8 molto probabile che essi siano stati costruiti anche per natura difensiva, dato che ai tempi si susseguivano battaglie tra normanni e saraceni. Queste si sono conservate, nonostante nel tempo la citt\u00e0 sia stata investita da una generale distruzione a seguito del Terremoto del Val di Noto del 1693.\nSono caratterizzati dalle loro anguste proporzioni, specialmente in larghezza, che li rendono spesso di difficile transito per i mezzi e in alcune occasioni anche per le persone. Sono le pi\u00f9 tipiche e comuni tipo di vie presenti all'interno dell'antico centro cittadino, che ne caratterizzano l'intero aspetto generale. Alcune di queste permettono il transito dei veicoli (anche come ZTL), mentre altre sono esclusivamente di tipo pedonale. I carruggi possono essere sia vie in basolato che a scale, anche se alcune se ne possono incontrare asfaltate.\nCitt\u00e0 ottocentesca.\nLa moderna Caltagirone \u00e8 disposta ad anfiteatro. \u00c8 una delle poche citt\u00e0 della Sicilia centro-orientale ad aver conservato, dopo il terremoto del 1693, parte delle testimonianze dell'arte e dell'architettura medievali e, soprattutto, la tipologia dell'abitato.\nUn'altra importante attrazione della citt\u00e0 \u00e8 rappresentata dalla ceramica, risalente al V secolo a.C. Oltre alla visita del Museo della ceramica, questa parte di citt\u00e0 testimonia la presenza di questa tradizione.\nAlle spalle del Museo della Ceramica si trovano il Giardino pubblico e la Villa Vittorio Emanuele, risalente al XIX secolo.\nCitt\u00e0 nuova e periferia.\nDurante la seconda met\u00e0 del XX secolo, si \u00e8 sviluppata una nuova area urbana sul pianoro affacciante alla piana di Gela, con caratteristiche decisamente differenti dal centro storico (per tipologia di abitato, per struttura viaria e per concezione spaziale), posta pi\u00f9 a sud rispetto all\u2019antico nucleo urbano. Questa \u00e8 l\u2019area pi\u00f9 popolosa e trafficata della citt\u00e0.\nIn essa sono presenti la maggior parte delle attivit\u00e0 commerciali, i quali suoi assi principali sono il \"viale Europa\", \"viale Mario Milazzo,\" il tratto pi\u00f9 spiccatamente urbano di \"via Madonna della Via\" e \"via Principe Umberto\". Tra il gi\u00e0 citato \"viale Europa\", \"piazza Falcone-Borsellino\" e \"viale Autonomia\" si sviluppa il mercato rionale del sabato, generalmente molto frequentato dalla cittadinanza.\nPresso quest\u2019area sono ubicati diversi servizi, fra cui il distaccamento cittadino dell\u2019Agenzia delle Entrate, dell\u2019INAIL, l\u2019ospedale \"Gravina\" (pertinenza dell'ASP 3 di Catania), il Palazzo di Giustizia e una buona parte degli istituti scolastici, di diverso ordine e grado.\nSono altres\u00ec presenti i pi\u00f9 importanti impianti sportivi della citt\u00e0, ovvero lo stadio \"Agesilao Greco\", il campo \"Pino Bongiorno\", la tensostruttura di \"via Luigi Pirandello,\" il \"Palasport Don Pino Puglisi\", l\u2019adiacente ex piscina comunale e l\u2019arena indoor di \"viale Autonomia\".\nLa maggior parte dei presidi delle Forze dell\u2019Ordine e dei corpi civili dello Stato hanno sede in questa parte della citt\u00e0 (Polizia di Stato, Carabinieri, vigili del fuoco, Polizia Municipale).\nL\u2019autostazione per le linee extraurbane e l\u2019adiacente stazione ferroviaria RFI sono poste in Piazza della Repubblica, servite da una fermata della linea urbana AST.\nQuest\u2019area, il centro storico e la viabilit\u00e0 nazionale sono reciprocamente collegate dal sistema di circonvallazione cittadina, che ha la sua base nella \"via Circonvallazione vecchia\" e \"viale Cristoforo Colombo\", nonch\u00e9 dal percorso \"via Giorgio Arcoleo\"-\"via Roma\", che porta dritto all\u2019area pi\u00f9 centrale del centro antico.\nAttorno a quest\u2019area, prima delle contrade di campagna, si \u00e8 sviluppata un\u2019estesa perifieria, ove si possono notare condomini privati, villette a schiera e blocchi di edilizia popolare, anche circondate da spazi verdi o da piazzette. Sono servite da alcuni distaccamenti di servizi per la cittadinanza, esempio pi\u00f9 comune i plessi scolastici di alcuni istituti, nonch\u00e9 da qualche attivit\u00e0 commerciale o da qualche spazio per l\u2019attivit\u00e0 sportiva.\nLe aree periferiche dei \"Semini\", della \"Bardella\", del \"Canalotto\", di \"Santa Rita\" e delle \"Sfere,\" rispetto ad altre aree periferiche, sono caratterizzate da immobili di stampo patronale, a volte non intonacati, dai quali traspare una certa mancanza di progettazione urbana e abusivismo edilizio.\nNonostante sia un\u2019area sostanzialmente recente, sono presenti diversi edifici antichi, tra i quali vanno evidenziati \"Villa Patti\", la chiesa di \"Santa Maria di Ges\u00f9\" e l\u2019attiguo convento, e l\"Educandato San Luigi\", sede della biblioteca comunale e dell\u2019Archivio di Stato.\nFuori da quest'area sono presenti la Casa circondariale, in contrada \"Noce\", sulla strada per Niscemi, e l'area di sviluppo industriale, posta in contrada \"Santa Maria dei Poggiarelli\", sull'estrema propaggine meridionale della Piana di Catania, collegata al centro urbano dalla SS 417.\nSuddivisioni storiche.\nCaltagirone \u00e8 divisa nei seguenti quartieri, tra parentesi il loro nome in siciliano:\nCaltagirone Nord (Centro Storico)\nCaltagirone Sud (Nuova Espansione, Campagna e Periferia)\nZona Industrale (C.da Santa Maria dei Poggiarelli).\nFrazioni.\nOltre al centro urbano \"strictu sensu\", Caltagirone \u00e8 costituita da diverse frazioni, generalmente poco popolose e non direttamente limitrofe all'area centrale. Queste sono:\nEconomia.\nCaltagirone \u00e8 un centro agricolo, data la vastit\u00e0 e la variet\u00e0 del suo territorio (si annoverano coltivazioni di uva, carciofi, arance, olive, mandorle, pesche, querce da sughero). \u00c8 nota soprattutto per la produzione di ceramica, che ne rappresenta il principale prodotto artigianale. Il commercio rappresenta una delle ossature dell'economia calatina, seppur essa sia in lento declino, dovuta all'espansione della vendita al dettaglio di aziende nazionali ed internazionali in citt\u00e0, e anche all'esistenza dei grandi centri commerciali nel territorio catanese. La voce economica ad oggi pi\u00f9 importante \u00e8 il turismo, il quale ha permesso a Caltagirone di sviluppare un piccolo indotto basato sulla ristorazione, sulle piccole strutture ricettive (hotel e \"bed and breakfast\") e sulla promozione turistica.\nIndustria.\nAll'interno della Zona Industriale di Caltagirone (c.da \"Santa Maria dei Poggiarelli\"), posta nella parte del territorio comunale della piana di Catania, operano circa 20 imprese industriali e artigianali con un migliaio di addetti, riunite nell'Area di Sviluppo Industriale (ASI).\nLa produzione industriale \u00e8 principalmente orientata verso la trasformazione di prodotti per il settore alimentare e la produzione di ceramiche artigianali, seppur vi siano anche altro tipo di attivit\u00e0 basata sulla trasformazione, sull'assemblaggio e sul riuso. Vi sono ubicate anche concessionarie e centri di revisione per automobili private e veicoli industriali, nonch\u00e9 alcuni ingrossi utili alle attivit\u00e0 commerciali del centro urbano. \u00c8 facilmente raggiungibile dal centro urbano attraverso la SS 417 oppure tramite la SP 196 \"Strada delle Sfere\".\nInfrastrutture e trasporti.\nStrade.\nCaltagirone \u00e8 collegata alle limitrofe citt\u00e0 di Gela e Piazza Armerina (e di conseguenza verso Enna e Palermo) mediante la Strada Statale 117 bis (a Gela verso sud continuando in direzione sud per l'itineratio Gela-Catania, a Piazza Armerina innestandosi o sul bivio \"Passo di Piazza\", questo nei territori tra Niscemi e Mazzarino o al \"Gigliotto,\" questo in quelli di San Michele di Ganzaria e San Cono, al km 0 della Strada statale Siracusana).\nA Catania \u00e8 collegata per mezzo della Strada Statale 417, che si innesta prima sulla Strada Statale 192 della Valle del Dittaino e poi sull'Asse Attrezzato di Catania, o in alternativa sulla sua Tangenziale.\nLe strade statale 417 e 124 si incrociano al bivio Molona (in siciliano \"i tri Stratuna\"), il quale porta alle direzioni di Gela, Piazza Armerina e Catania, oltre che verso Ragusa e Siracusa procedendo verso il centro abitato.\nAnche la Strada statale 385 di Palagonia la collega al capoluogo, procedendo dopo il Bivio Iazzotto innestandosi sulla costiera SS114, la quale pu\u00f2 proseguire sia verso Messina, sia verso Siracusa. Oltre a ci\u00f2, la strada \u00e8 l'accesso pi\u00f9 veloce per i comuni di Palagonia, Mineo e Scordia.\nLa citt\u00e0 \u00e8 collegata anche a Siracusa per mezzo della Strada Statale 124 che prosegue oltre San Michele di Ganzaria innestandosi sulla SS117 Bis. Nonostante sia esso un itinerario diretto verso il centro aretuseo, risulta pi\u00f9 rapido il percorso in direzione nord della Catania-Ragusa (SS 683, poi SS 514, poi SS 194, poi Autostrada A 18), in quanto quello originale risulta pi\u00f9 tortuoso e passante per i piccoli centri urbani dell'entroterra siracusano.\nTramite la SP 62 della Citt\u00e0 Metropolitana di Catania e la SP 90 del Libero Consorzio di Ragusa (itinerario popolarmente chiamato \"Caltagirone-Mare\"), \u00e8 collegata alla SS 115, e quindi con i centri iblei di Vittoria (e al suo mercato ortofrutticolo), Comiso e Acate, e perci\u00f2 alla costa ragusana occidentale (Macconi, Scoglitti, Randello). La gi\u00e0 citata SP 62, passando poi per la SP 267 di Catania permette l'accesso anche al centro abitato di Niscemi, in alternativa alla SP 39/i.\nLa Strada statale 683 attraversa anche il territorio di Caltagirone, per mettere in collegamento la SS 514 Catania \u2013 Ragusa con l'autostrada A19 Palermo-Catania e la Strada Statale 117 bis, rendendosi cos\u00ec l'infrastruttura pi\u00f9 veloce per giungere nel capoluogo ibleo, sostituendo la \"Siracusana\". Inaugurata nel 1990, si sviluppa per 13\u00a0km dalla SS 514 fino alla SP 34 in contrada Regalsemi di Caltagirone.\nIl tratto della Variante di Caltagirone (SS 683 var) \u00e8 anche utile per innestarsi sulla SS 417 senza passare per il centro abitato e per la SP 196 della Citt\u00e0 Metropolitana di Catania, chiamata \"Strada delle Sfere\", in quanto essa si origina dall'omonimo quartiere, in diretto collegamento con la centrale Via Giorgio Arcoleo.\nSu queste direttrici operano varie autolinee extraurbane come la SAIS Autolinee, l'Etna Trasporti e l'Azienda Siciliana Trasporti e altre locali, che collegano Caltagirone a Catania, Siracusa, Enna, Ragusa, Palermo e gli altri centri limitrofi del Calatino o prossimi ad esso.\nFerrovie.\nCaltagirone \u00e8 collegata a Catania e a Gela mediante una linea ferroviaria a semplice binario non elettrificata di RFI. A partire dal 2011 il tratto tra Caltagirone e Gela \u00e8 interrotto a causa del crollo di un ponte (demolito nel 2014) in contrada Piano Carbone, non lontana sia dalla periferia di Caltagirone, sia dal centro urbano di Niscemi. Attualmente (2016) il servizio gestito da Trenitalia prevede due coppie giornaliere di treni da e per Catania, integrate da una corsa di autobus sostitutivi per Gela.\nLa stazione ferroviaria si trova nella parte nuova della cittadina e venne costruita alla fine degli anni settanta in occasione del completamento della tratta ferroviaria per Gela, in sostituzione della precedente stazione, che venne soppressa.\nDal 1930 la citt\u00e0 \u00e8 stata capolinea della ferrovia Dittaino-Piazza Armerina-Caltagirone, ferrovia a scartamento ridotto di difficile e lunga percorrenza che si immetteva sulla ferrovia Palermo-Catania. Questa linea ferrata venne soppressa e smantellata nel 1972. Prima della dismissione, esisteva una piccola stazione ferroviaria in contrada Piano Carbone, successiva alla stazione niscemese di Vituso.\nMobilit\u00e0 urbana.\nIl servizio di trasporto pubblico urbano \u00e8 gestito dall'AST ed \u00e8 costituito da tre linee di autobus (\"1, 7, circolare\") che congiungono il centro storico alla zona nuova e alla periferia. Sussistevano delle linee che raccordavano Caltagirone alle sue frazioni di Granieri, Piano San Paolo e Santo Pietro.\nAmministrazione.\nDi seguito \u00e8 presentata una tabella relativa alle amministrazioni che si sono succedute nel comune di Caltagirone:\nSport.\nA Caltagirone sono presenti le societ\u00e0 di calcio: Associazione Calcistica Caltagirone, militante in Prima Categoria durante la stagione 2019-2020 e il Real Caltagirone, militante in Seconda Categoria.\nAveva sede nel comune la societ\u00e0 di calcio a 5 \"A.S.D. I Calatini C5\", con formazioni maschili che femminili, gi\u00e0 militanti in Serie C alla stagione 2019/2020.\nPer quanto riguarda la scherma, a Caltagirone \u00e8 presente l'Accadiemia d'Armi \"Agesilao Greco\".\nHa sede nel comune la squadra di Shuttlecock (o pallavolano) \"Phoenix Feathers Caltagirone\".\nL'8 maggio 2018, il comune ha ospitato per la prima volta l'arrivo della quarta tappa della 101\u00aa edizione del Giro d'Italia, dopo un percorso di 198\u00a0km partito da Catania."}
{"id": "1191", "revid": "1543377", "url": "https://it.wikipedia.org/wiki?curid=1191", "title": "Carl Friedrich Gauss", "text": "Talvolta definito \u00abil Principe dei matematici\u00bb (\"Princeps mathematicorum\") come Eulero o \u00abil pi\u00f9 grande matematico della modernit\u00e0\u00bb (in opposizione ad Archimede, considerato dallo stesso Gauss come il maggiore fra i matematici dell'antichit\u00e0), \u00e8 annoverato fra i pi\u00f9 importanti matematici della storia avendo contribuito in modo decisivo all'evoluzione delle scienze matematiche, fisiche e naturali. Defin\u00ec la matematica come \u00abla regina delle scienze\u00bb.\nBiografia.\nInfanzia e prime scoperte (1777-1798).\nNacque a Braunschweig nel ducato di Brunswick-L\u00fcneburg (ora parte della Bassa Sassonia, in Germania), figlio unico di una famiglia di bassa estrazione sociale e culturale. Fu battezzato e cresimato in una chiesa vicino alla scuola che frequentava da bambino. Gauss era un bambino prodigio. Esistono diversi aneddoti riguardo alla sua precocit\u00e0; per esempio, Gauss, almeno secondo la leggenda, a 3 anni avrebbe corretto un errore del padre nel calcolo delle sue finanze.\nUn altro aneddoto, pi\u00f9 verosimile, racconta che a 9 anni il suo insegnante, J.G. B\u00fcttner, per mettere a tacere i turbolenti allievi ordin\u00f2 loro di fare la somma dei numeri da 1 a 100. Quasi subito il bimbo Gauss diede la risposta esatta, sorprendendo l'insegnante ed il suo assistente Martin Bartels. Non si \u00e8 certi di quale metodo abbia adottato Gauss; forse mise in una riga i numeri da 1 a 100 e in una riga sotto i numeri da 100 a 1, e vide che ogni colonna dava come somma 101: Carl moltiplic\u00f2 100 \u00d7 101 e divise per due, ottenendo il risultato; oppure - ancora pi\u00f9 semplicemente - scrisse in fila i numeri da 1 a 50 e in una fila sotto in senso inverso i rimanenti da 51 a 100, ottenendo cos\u00ec per ogni coppia la somma costante di 101: il risultato era quindi 101 x 50.\nI dettagli della storiella sono incerti (vedere per la discussione della fonte originaria di Wolfgang Sartorius von Waltershausen e i cambiamenti in altre versioni); Joseph Rotman, nel suo libro \"A first course in Abstract Algebra\", si chiede se ci\u00f2 sia realmente accaduto. Joaquin Navarro sostiene che in realt\u00e0 B\u00fcttner aveva assegnato un compito ancora pi\u00f9 complesso, la somma dei primi 100 numeri della serie 81297 + 81495 + 81693... nella quale ogni termine differisce dal precedente per il valore di 198 e che Gauss lo risolse in pochi minuti come detto prima.\nIl Duca di Brunswick, impressionato dalle sue capacit\u00e0, finanzi\u00f2 il soggiorno di Gauss al \"Collegium Carolinum\" (oggi Technische Universit\u00e4t Braunschweig) dal 1792 al 1795, anno in cui pass\u00f2 all'Universit\u00e0 di Gottinga, dove studi\u00f2 fino al 1798.\nAll'universit\u00e0 Gauss riscopr\u00ec una serie di importanti teoremi: nel 1796 riusc\u00ec a dimostrare che un poligono regolare con un numero di lati che \u00e8 un primo di Fermat \u00e8 costruibile con riga e compasso (e, conseguentemente, tutti i poligoni con un numero dei lati che \u00e8 il prodotto di primi di Fermat distinti e una potenza di due). Questa fu una grande scoperta in un importante campo della matematica; la costruzione dei poligoni aveva occupato i matematici fin dall'epoca degli antichi greci, e la scoperta dette modo a Gauss di scegliere di intraprendere la carriera di matematico anzich\u00e9 di filologo.\nGauss era cos\u00ec eccitato dal risultato ottenuto che richiese che un eptadecagono gli fosse inciso sulla lapide, ma lo scalpellino rifiut\u00f2 dicendo che esso non sarebbe stato distinguibile da un cerchio.\nIl 1796 fu probabilmente l'anno pi\u00f9 produttivo di Gauss. Riusc\u00ec a costruire un eptadecagono, invent\u00f2 l'aritmetica modulare, importantissimo strumento della teoria dei numeri e dette la prima dimostrazione della legge di reciprocit\u00e0 quadratica; congettur\u00f2 per primo la validit\u00e0 del teorema dei numeri primi, dando un'idea chiara del modo in cui i numeri primi siano distribuiti fra gli interi; scopr\u00ec poi che tutti i numeri naturali sono rappresentabili al pi\u00f9 come somma di tre numeri triangolari. Tuttavia Gauss non pubblic\u00f2 queste due ultime scoperte, le tenne per s\u00e9: era affetto da una sorta di mania di perfezionismo, che gli impediva di pubblicare dimostrazioni se non le giudicava rigorose. Scriveva invece le sue scoperte nel suo diario in maniera criptica. Per esempio, la scoperta che ogni intero poteva essere rappresentato come somma al pi\u00f9 di tre numeri triangolari, la scrisse cos\u00ec sul suo diario: \u00abEureka! num= formula_1\u00bb. Il primo ottobre, pubblic\u00f2 un risultato sul numero di soluzioni dei polinomi con coefficienti in campi finiti, che 150 anni dopo port\u00f2 alle congetture di Weil.\nMaturit\u00e0 (1799-1830).\nNel 1799, nella sua tesi di dottorato \"Una nuova dimostrazione del teorema per il quale ogni funzione algebrica integrale di una variabile pu\u00f2 essere risolta in fattori di primo o secondo grado\", Gauss dimostr\u00f2 il teorema fondamentale dell'algebra. Molti matematici avevano provato a dimostrarlo tra cui Jean le Rond d'Alembert ed Eulero. Prima di lui, altri matematici, incluso Jean Baptiste Le Rond d'Alembert, avevano proposto false dimostrazioni del teorema, e Gauss critic\u00f2 apertamente il lavoro di d'Alembert. Paradossalmente, secondo le conoscenze del tempo, la dimostrazione di Gauss non \u00e8 accettabile, in quanto faceva implicitamente utilizzo del teorema della curva di Jordan. Gauss produsse in seguito quattro diverse dimostrazioni; l'ultima, generalmente precisa, del 1849, chiar\u00ec il concetto di numero complesso.\nGauss diede anche un importantissimo contributo alla teoria dei numeri con il libro del 1801 \"Disquisitiones Arithmeticae\" (lett. \"Discussioni aritmetiche\"), che introduceva l'utilizzo del simbolo \u2261 per la congruenza e lo utilizzava in una chiara presentazione dell'aritmetica modulare, conteneva le prime due dimostrazioni della legge di reciprocit\u00e0 quadratica, sviluppava le teorie delle forme quadratiche binarie e ternarie, esponeva il problema del numero di classe per queste ultime, e dimostrava che un eptadecagono (poligono a 17 lati) pu\u00f2 essere costruito con riga e compasso.\nIn quello stesso anno l'astronomo italiano Giuseppe Piazzi scopr\u00ec l'asteroide Cerere, ma lo pot\u00e9 seguire solo per alcuni giorni finch\u00e9 non scomparve dietro la Luna. Gauss predisse il punto esatto in cui sarebbe riapparso, facendo uso dell'appena scoperto metodo dei minimi quadrati. Cerere riapparve nel punto indicato da Gauss. Questo straordinario successo lo fece conoscere anche al di fuori dalla cerchia dei matematici. Cerere fu in seguito riscoperto da Franz Xaver von Zach il 31 dicembre 1801 all'Osservatorio di Gotha, e il giorno dopo anche da Heinrich Wilhelm Olbers nella citt\u00e0 di Brema.\nIl metodo di Gauss consisteva nel determinare una sezione conica nello spazio, dati un fuoco (il sole) e l'intersezione del cono con tre rette date (le linee dello sguardo dalla Terra, che si sta essa stessa muovendo su un'ellisse, al pianeta) e dato il tempo che impiega la Terra per attraversare gli archi formati da queste rette (da cui la lunghezza degli archi pu\u00f2 essere calcolata grazie alla seconda legge di Keplero). Questo problema porta ad un'equazione di ottavo grado, di cui una soluzione, l'orbita della Terra, \u00e8 nota. La soluzione cercata \u00e8 quindi separata dalle sei rimanenti, basate su condizioni fisiche. In questo lavoro Gauss utilizz\u00f2 metodi di ampia approssimazione, che egli cre\u00f2 appositamente.\nRendendosi conto che se l'appoggio economico del Duca di Brunswick gli fosse mancato egli sarebbe caduto in miseria occupandosi di sola matematica pura, Gauss si cerc\u00f2 un incarico in qualche osservatorio astronomico e, nel 1807, divenne Professore di Astronomia e Direttore dell'osservatorio di Gottinga, incarico che mantenne fino alla sua morte. Interessante in questo periodo \u00e8 la sua corrispondenza con Sophie Germain, matematica che, sotto lo pseudonimo di Antoine-August Le Blanc, scrisse a Gauss 10 lettere, dal 1804 fino al 1808, in cui gli descriveva la scoperta di un particolare tipo di primo (che prender\u00e0 poi il nome di primo di Sophie Germain).\nLa scoperta di Cerere da parte di Piazzi, il 1\u00ba gennaio 1801, port\u00f2 Gauss a interessarsi ai moti degli asteroidi perturbati da grandi pianeti. Le sue scoperte furono pubblicate nel 1809 nel volume \"Theoria motus corporum coelestium in sectionibus conicis solem ambientum\" (lett. \"Teoria del moto di corpi celesti che si muovono percorrendo sezioni coniche intorno al sole\").\nPiazzi fu in grado di osservare e tracciare gli spostamenti di Cerere soltanto per un paio di mesi, seguendolo per tre gradi attraverso il cielo notturno, finch\u00e9 non scomparve dietro il bagliore del Sole. Alcuni mesi dopo, quando Cerere sarebbe dovuto riapparire, Piazzi non riusc\u00ec a localizzarlo: gli strumenti matematici del tempo non erano in grado di ricavarne la posizione con cos\u00ec pochi dati - tre gradi rappresentano meno dell'1% dell'orbita totale.\nGauss, che aveva 23 anni, venne a sapere di questo problema e si impegn\u00f2 a risolverlo. Dopo tre mesi di duro lavoro predisse la posizione di Cerere nel dicembre 1801 - appena un anno dopo il suo primo avvistamento - con un errore di appena mezzo grado. Introdusse la costante gravitazionale di Gauss, e svilupp\u00f2 il cosiddetto metodo dei minimi quadrati, una procedura usatissima ancora oggi per minimizzare l'impatto degli errori di misurazione. Gauss pubblic\u00f2 tale metodo solo nel 1809, quando fu in grado di dimostrarlo adeguatamente con l'assunzione degli errori distribuiti normalmente (vedi teorema di Gauss-Markov), bench\u00e9 l'avesse usato sin dal 1794. Ad ogni modo, il metodo fu descritto per la prima volta nel 1805 da Adrien-Marie Legendre.\nIn questi anni entr\u00f2 in conflitto con Adrien-Marie Legendre, poich\u00e9 sembra che egli avesse scoperto senza pubblicare alcune scoperte di Legendre, come appunto il metodo dei minimi quadrati e la congettura del teorema dei numeri primi. Gauss tuttavia, uomo semplice, non si lasci\u00f2 coinvolgere in queste dispute. Oggi sembra confermato che effettivamente Gauss abbia preceduto Legendre.\nGauss era un prodigioso \"calcolatore mentale\". Si dice che si divertisse a setacciare un intervallo di mille numeri in cerca di numeri primi appena aveva un quarto d'ora di tempo, cosa che normalmente richiederebbe ore e ore di duro lavoro. Dopo aver calcolato l'orbita di Cerere gli fu chiesto come avesse fatto a ottenere valori numerici cos\u00ec precisi. Rispose \u00abHo usato i logaritmi\u00bb. L'interlocutore allibito gli chiese allora dove avesse trovato tabelle dei logaritmi che arrivavano fino a numeri cos\u00ec grandi. La replica di Gauss fu: \u00abTabelle? Li ho calcolati mentalmente\u00bb.\nNel 1818 fu chiesto a Gauss di compiere la rilevazione geodetica del Regno di Hannover, associandola ai precedenti rilevamenti effettuati in Danimarca. Gauss accett\u00f2 il compito, applicandovi la sua straordinaria abilit\u00e0 nel calcolare, unita all'utilizzazione dell'eliotropo, da lui inventato, costituito da un piccolo telescopio e da una serie di specchi che riflettevano i raggi solari a grandi distanze, per poter effettuare le misure. Intrattenne una regolare corrispondenza con Schumacher, Olbers e Bessel, in cui riportava i suoi progressi e discuteva il problema.\nSembra che Gauss sia stato il primo a scoprire le potenzialit\u00e0 della geometria non euclidea, ma sembra che, per paura di pubblicare un lavoro cos\u00ec rivoluzionario, tenne per s\u00e9 i risultati. Questa scoperta fu una delle pi\u00f9 importanti rivoluzioni matematiche di tutti i tempi. Essa consiste sostanzialmente nel rifiuto di uno o pi\u00f9 postulati di Euclide, cosa che porta alla costruzione di un modello geometrico consistente e non contraddittorio. Ricerche su questa geometria portarono, fra le varie cose, alla teoria della relativit\u00e0 generale di Einstein, che quasi un secolo dopo descrive l'universo come non euclideo. L'amico di Gauss Farkas (Wolfgang) Bolyai, con cui aveva giurato \"fratellanza nel nome della sincerit\u00e0\", da studente aveva per molti anni provato invano a dimostrare il V postulato di Euclide. Suo figlio J\u00e1nos Bolyai invece riscopr\u00ec la geometria non euclidea nel 1829, pubblicando poi il suo risultato nel 1832. Dopo averlo letto, Gauss scrisse a Farkas Bolyai, che gli aveva chiesto un parere: \"Lodare questo lavoro sarebbe come lodare me stesso: coincide quasi esattamente con le meditazioni che ho fatto trenta, trentacinque anni fa\". Questo amareggi\u00f2 molto Janos, che mise fine ai rapporti con Gauss pensando che egli stesse rubando l'idea. Oggi la precedenza di Gauss \u00e8 appurata. Alcune lettere di Gauss, anni prima del 1832, rivelano che egli discutesse in modo oscuro riguardo al problema delle linee parallele. Waldo Dunnington, un vecchio studente di Gauss, in \"Gauss, Titano della Scienza\" sostiene che Gauss fosse assolutamente in possesso della geometria non euclidea molto prima che venisse pubblicata da J\u00e1nos Bolyai, ma che si fosse rifiutato di pubblicarla per il timore della controversia.\nLa cartografia dell'Hannover port\u00f2 Gauss a sviluppare la distribuzione gaussiana degli errori, chiamata anche variabile casuale normale usata per descrivere la misura degli errori, e ad interessarsi alla geometria differenziale, un campo della matematica che riguarda le curve e le superfici. Da tale interesse, fra le varie cose nacque la curvatura gaussiana, e ci\u00f2 port\u00f2, nel 1828, ad un importante teorema, il \"theorema egregium\" (lett. \"teorema eccezionale\"), che stabilisce importanti propriet\u00e0 nella nozione di curvatura: grossomodo, la curvatura di una superficie pu\u00f2 essere interamente determinata dalla misura degli angoli e delle distanze sulla superficie. Perci\u00f2 la curvatura non dipende da come la superficie pu\u00f2 essere immersa in uno spazio tridimensionale o bidimensionale.\nNel 1821, Gauss entr\u00f2 a far parte, come membro straniero, dell'Accademia reale svedese delle scienze.\nUltimi anni e morte (1831-1855).\nNel 1831 Gauss inizi\u00f2 una fruttuosa collaborazione col grande fisico Wilhelm Eduard Weber, che port\u00f2 alla scoperta di una nuova legge del campo elettrico (teorema del flusso), oltre che a trovare una rappresentazione per l'unit\u00e0 del magnetismo in termini di massa, lunghezza e tempo, e della seconda legge di Kirchhoff. Nel 1833, Gauss e Weber costruirono un primitivo telegrafo elettromagnetico, che collegava l'osservatorio con l'istituto di fisica di Gottinga. Gauss fece costruire un osservatorio magnetico nel giardino dell'osservatorio astronomico, e insieme a Weber fond\u00f2 il \"magnetischer Verein\" (lett. \"club magnetico\"), che conferm\u00f2 le misurazioni del campo magnetico terrestre in diverse regioni del pianeta. Svilupp\u00f2 un metodo di misurazione dell'intensit\u00e0 orizzontale del campo magnetico, largamente utilizzato per tutta la met\u00e0 del XX secolo ed elabor\u00f2 la teoria matematica per la distinzione delle sorgenti del campo magnetico terrestre in interne (nucleo e crosta) ed esterne (magnetosfera).\nGauss mor\u00ec a Gottinga, Hannover (ora parte della Bassa Sassonia, Germania), nel 1855 e fu sepolto nel cimitero di Albanifriedhof. Due persone pronunciarono gli elogi funebri: il genero Heinrich Ewald e Wolfgang Sartorius von Waltershausen, caro amico di Gauss e suo biografo.\nIl suo cervello fu studiato da Rudolf Wagner, che ne determin\u00f2 la massa, pari a grammi, e l'area cerebrale, pari a millimetri quadrati ( pollici quadrati). Si trov\u00f2 inoltre che fosse particolarmente ricco di circonvoluzioni.\nReligione.\nSecondo Waldo Dunnington, la fede di Gauss era basata sulla ricerca della verit\u00e0. Egli credeva nell'immortalit\u00e0 dell'individualit\u00e0 spirituale, in una permanenza personale dopo la morte, in un ultimo ordine di cose, in un Dio eterno, onesto, onnisciente ed onnipotente\". Gauss, inoltre, difendeva la tolleranza religiosa, credendo che fosse sbagliato disturbare coloro che erano in pace con le loro credenze.\nFamiglia.\nLa vita privata di Gauss fu oscurata dalla prematura morte della prima moglie, Johanna Osthoff, nel 1809, seguita in breve tempo dalla morte di un figlio, Louis. Gauss entr\u00f2 in depressione, dalla quale non si riprese mai completamente. Si spos\u00f2 nuovamente con la migliore amica di Johanna, Friederica Wilhelmine Waldeck, comunemente conosciuta come Minna. Quando nel 1831 anche la seconda moglie mor\u00ec dopo una lunga malattia, una delle sue figlie, Therese, si fece carico della famiglia e si prese cura del padre per il resto della sua vita. La madre di Gauss visse in casa sua dal 1817 fino alla morte, nel 1839.\nGauss ebbe sei figli. Da Johanna (1780-1809) ebbe Joseph (1806-1873), Wilhelmina (1808-1846) e Louis (1809-1810). Di tutti i figli di Gauss, si diceva che fosse Wilhelmina ad aver ereditato tratti del talento del padre, ma sfortunatamente mor\u00ec giovane. Anche da Minna Waldeck ebbe tre figli: Eugene (1811-1896), Wilhelm (1813-1879) e Therese (1816-1864).\nGauss ebbe vari conflitti con i figli, poich\u00e9 pretendeva che nessuno s'interessasse di matematica o scienze, per \u00abpaura d'infangare il nome di famiglia\u00bb; due dei figli di secondo letto (Eugene e Wilhelm) emigrarono negli Stati Uniti. Gauss voleva che Eugene diventasse un avvocato, ma quest'ultimo volle studiare lingue. Padre e figlio litigarono durante una festa, tenuta da Eugene, per la quale Gauss rifiut\u00f2 di pagare; ci vollero molti anni perch\u00e9 la reputazione di Eugene contrastasse la reputazione fra gli amici e i colleghi di Gauss (vedi anche la lettera da Robert Gauss a Felix Klein, 3 settembre 1912). Eugene emigr\u00f2 negli Stati Uniti circa nel 1832, dopo il litigio col padre; anche Wilhelm emigr\u00f2 e si stabil\u00ec nel Missouri, iniziando a fare il contadino ed arricchendosi poi col business delle scarpe a Saint Louis. Therese mantenne la casa per Gauss fino alla sua morte, dopo la quale si spos\u00f2.\nPersonalit\u00e0 e vita privata.\nGauss era un perfezionista e un lavoratore accanito. Secondo Isaac Asimov, mentre stava lavorando ad un problema, sarebbe stato interrotto per riferirgli che sua moglie stava morendo. Gauss avrebbe risposto: \u00abDitele di aspettare un attimo, sono impegnato\u00bb. Questo aneddoto \u00e8 aspramente contestato in \"Gauss, Titano della Scienza\" di Waldo Dunnington come una \u00abscemenza tipica di Asimov\u00bb. Non fu uno scrittore molto prolifico, rifiutando di pubblicare qualcosa che non fosse assolutamente perfetto. Il suo motto era difatti \u00ab\"Pauca sed matura\"\u00bb (\"lett. \"\"poche cose, ma mature\"). I suoi diari personali indicano che egli comp\u00ec molte importanti scoperte matematiche anni o decenni prima che i suoi contemporanei le pubblicassero. Lo storico matematico Eric Temple Bell stima che, se Gauss avesse pubblicato per tempo tutte le sue scoperte, avrebbe anticipato i matematici di almeno cinquant'anni.\nSebbene avesse avuto alcuni studenti, Gauss era noto per detestare l'insegnamento, e prese parte ad un'unica conferenza scientifica, a Berlino nel 1828. Rare erano le collaborazioni con altri matematici, che lo consideravano solitario e austero. La sua fama di pessimo insegnante dipendeva anche dal contesto in cui insegnava: Gauss, di umili origini e arrivato all'insegnamento grazie ai suoi sforzi, si trovava spesso ad insegnare a studenti demotivati e impreparati, arrivati all'universit\u00e0 pi\u00f9 per le loro relazioni sociali che per il loro valore intellettuale. Gauss riteneva che gli studenti dovessero pensare in modo autonomo, mettendo al centro della ricerca i propri sforzi, pi\u00f9 che le lezioni e le spiegazioni dei professori. Quando ebbe l'occasione di trovare studenti motivati e capaci, Gauss dedic\u00f2 molto tempo a dar loro consigli e supporto. Basta citare alcuni dei suoi studenti che divennero importanti matematici: Richard Dedekind, il grande Bernhard Riemann e Friedrich Bessel. Prima che morisse, Sophie Germain fu raccomandata da Gauss affinch\u00e9 ricevesse anche lei la laurea honoris causa.\nGauss era profondamente religioso e conservatore. Sostenne la monarchia e si oppose a Napoleone, che vedeva come conseguenza della rivoluzione.\nLa vita e la personalit\u00e0 di Gauss sono tratteggiate, parallelamente a quelle di Alexander von Humboldt, in una sorta di romanzo filosofico di Daniel Kehlmann del 2005 (pubblicato in italiano da Feltrinelli nel 2006 con il titolo \"La misura del mondo\").\nScoperte scientifiche.\nAlgebra.\nGauss fu il primo a dimostrare, nel 1799, il Teorema fondamentale dell'algebra, il quale afferma che il campo dei numeri complessi \u00e8 algebricamente chiuso, ossia che ogni polinomio a coefficienti complessi ha almeno una radice in formula_2. Dal teorema segue che un polinomio di grado \"n\" ha esattamente \"n\" radici in campo complesso, se contate con le rispettive molteplicit\u00e0.\nLa dimostrazione originale di Gauss \u00e8 importante in quanto contiene il concetto di piano complesso (o appunto piano di Gauss), un piano cartesiano in cui l'ascissa indica la parte reale e l'ordinata indica la parte immaginaria. Il piano complesso \u00e8 stato utilizzato poi da moltissimi altri matematici che lo hanno valorizzato appieno.\nGeometria.\nGauss risolse appena diciannovenne un problema aperto da millenni, ossia determinare quali poligoni regolari possono essere costruiti usando solo riga e compasso. La sorprendente risposta fu che si possono costruire con riga e compasso tutti i poligoni regolari tali che il numero \"n\" dei lati possa essere scritto nella forma:\ndove k \u00e8 un numero intero non negativo e gli formula_4 sono numeri primi di Fermat. Gauss prov\u00f2 cos\u00ec che il poligono regolare a 17 lati (o eptadecagono) poteva essere costruito con riga e compasso. Tale costruibilit\u00e0 implica che le funzioni trigonometriche di formula_5 possono essere espresse grazie all'aritmetica basilare e a radici quadrate. All'interno delle \"Disquisitiones Arithmeticae\" \u00e8 contenuta la seguente equazione, qui trascritta in notazione moderna:\nLa costruzione effettiva dell'eptadecagono fu trovata da Johannes Erchinger pochi anni dopo. Gauss si interess\u00f2 anche di impacchettamenti di sfere, dimostrando un caso speciale della congettura di Keplero.\nSuccessivamente i suoi studi lo portarono a concepire un tipo di geometria completamente nuovo: la geometria differenziale. In questo tipo di geometria l'utilizzo di tecniche di calcolo infinitesimale permette di introdurre concetti chiave come curvatura, geodetica, campo vettoriale e forma differenziale. Alcuni dei risultati ottenuti da Gauss furono pubblicati nel \"Disquisitiones generales circa superficies curvas\".\nCome gi\u00e0 accennato Gauss fu poi un pioniere nello sviluppo delle geometrie non euclidee. Fu forse il primo a comprendere che il V postulato di Euclide non era indispensabile per costruire una geometria coerente: inizi\u00f2 cos\u00ec a sviluppare la geometria iperbolica. In questa geometria per un punto passano pi\u00f9 di una parallela a una retta data. Inoltre in ogni triangolo la somma degli angoli interni \u00e8 sempre inferiore a 180 gradi. Questo modello geometrico fu sviluppato indipendentemente da almeno altre due persone, J\u00e1nos Bolyai e Nikolai Ivanovich Lobachevsky.\nTeoria dei numeri.\nGauss si occup\u00f2 della teoria dei numeri ottenendo interessanti risultati. Termin\u00f2 le \"Disquisitiones Arithmeticae\", la sua \"magnum opus\", nel 1798, a ventun'anni, ma non furono pubblicate prima del 1801. In questo libro, scritto in latino, Gauss raccoglie risultati della teoria dei numeri ottenuti da matematici come Fermat, Eulero, Lagrange e Legendre, aggiungendovi importanti nuovi contributi.\nLe \"Disquisitiones\" coprono argomenti che vanno dalla teoria elementare dei numeri a quel ramo della matematica oggi chiamato teoria dei numeri algebrica. Tuttavia \u00e8 bene precisare che Gauss in quest'opera non riconosce esplicitamente il concetto di gruppo. Introduce invece, l'aritmetica modulare, divenuta poi fondamentale per lo sviluppo della teoria dei numeri. L'aritmetica si fonda sull'importante concetto di congruenza:\nquando la differenza tra \"a\" e \"b\" \u00e8 un multiplo di \"n\". Gauss studi\u00f2 anche le equazioni diofantee, dimostrando l'importantissimo teorema di reciprocit\u00e0 quadratica. Espresse per primo questo teorema nel linguaggio dell'aritmetica modulare.\nScopr\u00ec poi che ogni numero intero pu\u00f2 essere espresso come somma di (al massimo) tre numeri triangolari. Gauss \u00e8 poi noto per aver congetturato il Teorema dei numeri primi, che stabilisce un collegamento tra l'andamento dei numeri primi e il logaritmo integrale. Questa scoperta era una delle pi\u00f9 importanti sull'argomento dal tempo degli antichi greci. Il teorema sar\u00e0 dimostrato nel 1896 da Jacques Hadamard e Charles Jean de la Vall\u00e9e-Poussin.\nStatistica.\nGauss studi\u00f2 poi il comportamento degli errori. Invent\u00f2 il metodo dei minimi quadrati, che tende a ridurre al minimo gli errori di misurazione. Grazie a questo metodo Gauss riusc\u00ec a calcolare l'orbita del pianetino Cerere, dopo che erano state compiute solo poche osservazioni empiriche sul suo moto.\nTuttavia il lavoro pi\u00f9 importante in questo senso fu la scoperta della variabile casuale normale, detta anche gaussiana. La curva \u00e8 generata dalla funzione:\ne descrive il comportamento e l'entit\u00e0 degli errori di misurazione. La variabile normale \u00e8 sicuramente una delle pi\u00f9 importanti variabili casuali, ed \u00e8 estremamente diffusa in statistica.\nAltro.\nImportanti sono anche le sue memorie sulle serie ipergeometriche e sugli integrali ellittici. Insieme a Wilhelm Weber studi\u00f2 l'elettricit\u00e0 scoprendo il teorema del flusso e studiando le variazioni del campo magnetico terrestre. Insieme costruirono una sorta di telegrafo.\nRiconoscimenti.\nDal 1989 fino alla fine del 2001, il suo ritratto e una distribuzione normale, insieme ad importanti edifici di Gottinga, apparvero sulla banconota da dieci marchi tedeschi. Sull'altro lato della banconota figuravano l'eliotropio ed un approccio di triangolazione per l'Hannover. La Germania ha addirittura pubblicato tre stampe in onore di Gauss. Una stampa fedele (n. 725) \u00e8 stata pubblicata nel 1955 per il centenario della sua morte; due altre stampe (n. 1246 e n. 1811) sono state pubblicate nel 1977, per il 200\u00ba anniversario della sua nascita.\nIl romanzo \"Die Vermessung der Welt\" (2005) di Daniel Kehlmann, tr. it. \"La Misura del Mondo\" (2006), esplora la vita di Gauss contrapponendola a quella dell'esploratore tedesco Alexander von Humboldt.\nNel 2007 il suo busto \u00e8 stato introdotto nel tempio di Walhalla.\nIn suo onore sono stati chiamati:"}
{"id": "1192", "revid": "838137", "url": "https://it.wikipedia.org/wiki?curid=1192", "title": "Congresso internazionale di statistica", "text": "I congressi internazionali di statistica, fortemente voluti da Lambert-Adolphe-Jacques Qu\u00e9telet, si tennero in Europa dal 1853 al 1876."}
{"id": "1194", "revid": "125724738", "url": "https://it.wikipedia.org/wiki?curid=1194", "title": "Copparo", "text": "Copparo (\"Cupar\" in dialetto ferrarese) \u00e8 un comune italiano di abitanti della provincia di Ferrara in Emilia-Romagna.\nFa parte dell'Unione Terre e Fiumi.\nGeografia fisica.\nIl territorio di Copparo si estende su una superficie di nella parte centro-orientale della Provincia di Ferrara. Il paese si trova all'interno del comprensorio caratterizzato ad ovest dalla citt\u00e0 di Ferrara, a nord dal corso principale del Po, ad est dal Parco del Delta del Po e dalla zona costiera, a sud dal Po di Volano. Il territorio, interamente pianeggiante, \u00e8 attraversato da 7 strade provinciali fungendo cos\u00ec da nodo di smistamento per il traffico tra il centro ed il basso ferrarese.\nLa massima distanza tra i punti estremi del territorio \u00e8 di . Numerosi sono i corsi d'acqua derivanti dagli imponenti lavori di bonificazione eseguiti fin dalla met\u00e0 del Cinquecento.\nStoria.\nL'origine del nome Copparo \u00e8 incerta e gli storici da tempo cercano di ricostruirne l'etimologia: \"Cuparus, Cupparium, Coparium\" o \"Copparium\", \"Massa Occupari\" . Considerando la natura selvaggia del territorio, una zona umida ricca di selvaggina, sembra pi\u00f9 proficuo avvalorare la teoria che vede derivare il nome dal latino \"Aucuparium\", luogo in cui \u00e8 possibilie andare a caccia di uccelli (\"avis-capio-arium\").\nIl pi\u00f9 antico documento che parla di Copparo \u00e8 dell'anno 870. Il documento \u00e8 un privilegio di papa Adriano II che conferma a Firminiano e ai suoi fratelli la Corte di Formignana, allora confinante da un lato con \"Cuparus et Caput canilis\" (Coccanile). Non \u00e8 un caso che Copparo sia sorta sul lato sud dell'attuale Canale Naviglio poich\u00e9, in tempi non remoti, erano assai frequenti le alluvioni del Po ed il Naviglio rappresentava una valida barriera alla furia delle acque.\nCopparo fu oggetto di secolari controversie tra la Chiesa di Ferrara e di Ravenna. Martino, vescovo di Ferrara, nel 955 riconobbe la Massa di Copparo alla Chiesa di Ravenna, passata poi definitivamente a quella di Ferrara.\nCopparo era noto, nella letteratura del tempo, come riserva venatoria e venne quindi edificato un castello dai Giocoli Signori di Copparo ed in seguito adibito a loro dimora di caccia.\nIl castello fu distrutto dai Veneziani all'inizio del XVI secolo e con esso andarono perduti anche gli affreschi di Nicol\u00f2 Panizzato, dipinti all'epoca di Leonello d'Este.\nNel 1509 i Veneziani invasero il territorio copparese con truppe costituite da schiavi dalmati al seguito dell'ammiraglio Trevisan.\nEgli diede ordine al provveditore Grandenigo di saccheggiare Copparo, distruggendo i raccolti e rubando il bestiame.\nTornata la pace coi Veneziani, sulle rovine del castello dei Giocoli, Ercole II d'Este, tra il 1540 ed il 1547, fece costruire un palazzo che pass\u00f2 in seguito al Papato e poi alla famiglia Barberini. La Delizia Estense, definita il \"sontuoso Palagio\", \u00e8 l'ultima delle diciannove \"delizie\" costruite dagli Estensi nel ferrarese.\nLa realizzazione del palazzo venne affidata all'architetto Terzo de Terzi, che progett\u00f2 un imponente fabbricato composto da cinque torri collegate fra loro, ampi porticati, cortili interni e sale grandiose. A decorare l'edificio furono chiamati alcuni tra i pi\u00f9 importanti artisti attivi a Ferrara, fra cui Girolamo da Carpi e Benvenuto Tisi da Garofalo, Battista Dossi e Bastianino.\nNel XVI secolo si intrapresero numerose iniziative di bonifica del territorio per dare spazio alla coltivazione di frumento. Per prosciugare la grande area paludosa tra Copparo, Codigoro e Mesola (Polesine di Ferrara), gli Estensi avviarono il progetto di bonifica noto come Grande Bonificazione Estense (1566-1572).\nSaccheggi e distruzioni da parte di invasori provenienti dai territori posti al di l\u00e0 del Po si alternarono a varie inondazioni e rotte del fiume. Le pi\u00f9 gravi furono quelle di Papozze, del 1592, di Berra, del 1595, e di Zocca, del 1640. In quest'ultima occasione le acque arrivarono a lambire persino le mura di Ferrara. La Guerra dei Barberini, quattro anni pi\u00f9 tardi, non manc\u00f2 di coinvolgere anche Copparo portando nuovi danni e nuove vittime.\nDel periodo napoleonico non rimane molto, possiamo citare l'adesione attraverso le colonne del \"Giornale del basso Po\" alle disposizioni giacobine del parroco Caparossa o la cronaca delle gesta del mugnaio Valeriano Chiarati che os\u00f2 inneggiare pubblicamente all'imperatore d'Austria.\nNel frattempo, nel 1808, il castello di Copparo fu preda di un terribile incendio.\nNel 1862 il Sindaco Spisani lo acquist\u00f2 per conto del Comune e nel 1875 lo fece restaurare facendolo diventare sede della Residenza Municipale. Il restauro fu pressoch\u00e9 totale e diede vita all'attuale conformazione dell'edificio.\nLe bonifiche degli anni a cavallo tra Ottocento e Novecento videro nascere una nuova componente sociale, quel proletariato agricolo che diverr\u00e0 protagonista dei grandi conflitti dell'epoca. I primi scioperi si ebbero nel 1894-95. Nel 1908 il Parlamento approv\u00f2 la divisione del Comune di Copparo; si costituirono cos\u00ec i comuni di Ro, Berra, Formignana e Le Venezie.\nNel 1817 Copparo era il pi\u00f9 vasto e popolato comune rurale d'Italia. Secondo il \"Calendario Atlante De Agostini\" la popolazione di \"Copparo Emilia\" al 10 febbraio 1901 era abitanti\nSimboli.\nLo stemma \u00e8 diviso verticalmente in due parti uguali, raffigura nella parte blu un covone di grano e in quella rossa una coppa d'oro, \u00e8 cinto da un ramo di quercia sulla destra e da un ramo d'alloro sulla sinistra, sovrastato da una corona.\nMonumenti e luoghi d'interesse.\nArchitetture civili.\nOra sede del Comune di Copparo; l'edificio era stato edificato dagli Estensi nella seconda met\u00e0 del XVI secolo. Al posto dell'edificio andato distrutto durante l'incendio del 1862 nel 1875 nella stessa area venne edificato l'attuale residenza che ha inglobato i resti della delizia estense di Copparo.\nDetta \"al Turi\u00f2n\", emblema della Delizia Estense, \u00e8 l'ultima sopravvissuta delle cinque torri del progetto originale del castello. Ospita la Biblioteca comunale, in particolare al secondo piano la Biblioteca generale e la Sezione ragazzi, al terzo piano la Fonoteca. Oggi la Delizia di Copparo, \u00e8 sede degli uffici comunali. L'ultima ristrutturazione dell'edificio risale al giugno 2003.\nL'edificio nasce agli inizi del Novecento per volere di Enrico De Micheli ed \u00e8 un tipico teatro all'italiana. Oggi, a distanza di trent'anni, \u00e8 stato acquistato dall'amministrazione comunale e riportato al suo originario splendore. La recente inaugurazione risale al 23 ottobre 2004.\nDimora dell'artista copparese, grafico e pubblicitario Dante Bighi; donata al Comune alla sua morte nel 1994, luogo di arte e di cultura. Dalla fine di settembre 2008 \u00e8 stato istituito il Centro Studi \"Dante Bighi\", gestito dall'associazione UXA\u00a0\u2013 che nella villa ha la propria sede\u00a0\u2013 in convenzione con l'Amministrazione Comunale.\nNella tenuta di Zenzalino, azienda agricola di 650 ettari a circa tre chilometri dal centro di Copparo, si trova l'omonimo Palazzo, inserito in un parco di circa tre ettari di piante secolari. Il Palazzo risale al XV secolo, venne riedificato nel XIX secolo e attualmente \u00e8 dimora privata. Nella tenuta vi \u00e8 un famoso allevamento di cavalli da trotto dove, nel 1995, \u00e8 nato Varenne. La propriet\u00e0 \u00e8 privata e non accessibile al pubblico.\nCostruita nel 1480 dal vescovo Bartolomeo della Rovere, diventa residenza di villeggiatura vescovile dell'epoca ospit\u00f2 Tommaso Ruffo e Ippolito d'Este. La Villa \u00e8 ubicata sulla sinistra del Po di Volano, vicino Sabbioncello San Vittore, piccola frazione a otto chilometri da Copparo. L'edificio \u00e8 in corso di ristrutturazione da parte di Comune di Copparo e Provincia di Ferrara, proprietari dell'immobile.\nA Tamara, a soli sei chilometri da Copparo, si trova la casa del poeta Corrado Govoni (1884-1965).\nLa fontana monumentale.\nCollocata di fronte al palazzo municipale la fontana fu realizzata per commemorare i caduti della prima guerra mondiale dall'architetto forlivese Piero Toschi e decorata dallo scultore ferrarese d'adozione Enzo Nenci, fu inaugurata il 14 novembre 1935. Costruita in marmo verde imperiale e bianco di Carrara \u00e8 composta da una grande vasca esterna rotonda in pietra e da una vasca interna con le iscrizioni dei caduti, un pilastro bianco centrale circondato da quattro pilastri in marmo nero decorati a bassorilievo completano l'opera. La vasca centrale porta scolpito sul fronte lo stemma comunale, raffigurante un mazzo di spighe e una coppa, sovrastato da una corona e stretto da un ramo di quercia e da uno d'alloro. Nel corso della seconda guerra mondiale il giardino che la circondava fu trasformato in orto di guerra. I bassorilievi visibili sui pilastri in marmo nero sono opera dello scultore Enzo Nenci e raffigurano: Diana della Vittoria, Diana della Guerra, L'Assalto, Canto di Guerra, Onore all'Italia, Il Sacrificio, Il Mutilato, Piet\u00e0 al Caduto. Nell'immediato ultimo dopoguerra fu aggiunta un'ulteriore fascia di marmo recante i nomi dei Caduti nelle guerre risorgimentali, d'Africa, di Spagna e della seconda guerra mondiale. La fontana \u00e8 stata restaurata nel 1992.\nSociet\u00e0.\nTradizioni e folclore.\nNoto \u00e8 il Palio di Copparo in cui si sfidano i quattro rioni copparesi: il Rione Mota, il Rione Crusar, il Rione Dezima ed il Rione Furnas. Interrotta negli anni trenta \u00e8 rinata nel 1977. Il Palio si svolge a giugno nella piazza principale. Prevede una sfilata delle quattro contrade in abiti rinascimentali. A settembre il paese si anima grazie alle manifestazioni del Settembre Copparese, occasione per mostrare i prodotti agricoli del territorio e per dibattiti, mostre e mercatini.\nCultura.\nMusei.\nIl museo nasce nel 1986 con l'acquisto della raccolta di materiali della civilt\u00e0 contadina del Basso Ferrarese di propriet\u00e0 di Severino Peron, cui si sono aggiunte negli anni, varie donazioni di privati.\nNegli anni seguenti ulteriori donazioni da parte di privati arricchivano la raccolta, che veniva dapprima ospitata nei locali di propriet\u00e0 comunale siti in Piazzetta Marchesi e in seguito custodita nei magazzini comunali.\nDal 2000, grazie ad un intenso progetto di restauro, il museo trova sede presso la casa colonica con annesso fienile denominata La Tratta, riportando il pi\u00f9 possibile gli oggetti alla loro collocazione originaria. L'esposizione ha privilegiato l'esplicazione dei principali cicli produttivi tipici della zona del Copparese, quali: ciclo del grano, ciclo del vino e ciclo della canapa, cercando di allestire gli ambienti domestici come la cucina, la stalla, la camera da letto, al fine di rendere efficace una lettura il pi\u00f9 possibile fedele alla realt\u00e0 trascorsa. Dal 2004 il Museo rimane aperto solamente per visite guidate su prenotazione.\nIl 22 maggio 2020, il Comune di Copparo propone all\u2019Associazione \"Archeologi dell'Aria\" e all\u2019Associazione di rievocatori \"Storia in Grigio Verde\" una convenzione per la ripresa delle attivit\u00e0 presso il museo della civilt\u00e0 contadina.\nIl 2 Giugno 2020, in occasione della Festa della Repubblica, le associazioni Archeologi dell'Aria e Storia in Grigio Verde, con la collaborazione dell'amministrazione comunale, inaugurano la riapertura del Museo con una nuova e rinnovata visione del tempo, in cui lo storico percorso rurale incentrato sulla vita contadina del territorio, si intreccia inesorabilmente con le testimonianze storiche legate agli eventi della seconda guerra mondiale.\nCucina.\nNessun piatto \u00e8 tipico del solo comune di Copparo, e molti sono tipici di varie localit\u00e0 della provincia, a partire dal capoluogo Ferrara\nVini prodotti nel Bosco Eliceo, i cui vitigni sembra siano stati importati dalla Borgogna al tempo degli Estensi, si annoverano il Vin del Bosco, Merlot e il Sauvignon.\nGeografia antropica.\nFrazioni.\nAmbrogio, Brazzolo, Coccanile, Cesta, Fossalta, Gradizza, Ponte San Pietro, Sabbioncello San Pietro, Sabbioncello San Vittore, Saletta-C\u00e0 Matte, Sant'Apollinare, Tamara.\nEconomia.\nA Copparo \u00e8 presente la sede principale dell'Industria Berco produttrice di componenti per carri cingolati e macchine utensili. L'industria Berco, oltre che in Italia, \u00e8 presente anche in USA, Brasile, Bulgaria, India.\nNella frazione di Tamara \u00e8 presente dal 1844 l'azienda Ferri, specializzata nella produzione di attrezzature e mezzi per la cura del verde, anche telecomandati, impiegati in agricoltura, manutenzione bordi stradali, movimento terra ed altri usi simili.\nAmministrazione.\nFonte: Ministero dell'Interno."}
{"id": "1196", "revid": "322321", "url": "https://it.wikipedia.org/wiki?curid=1196", "title": "Codigoro", "text": "Codigoro (\"Codg\u00f2r\" in dialetto ferrarese) \u00e8 un comune italiano di abitanti della provincia di Ferrara in Emilia-Romagna. Fa parte dell'Unione Delta del Po.\nGeografia fisica.\nTerritorio.\nIl comune di Codigoro si estende nella parte pi\u00f9 orientale della provincia ferrarese nel Parco regionale del Delta del Po dell'Emilia-Romagna. Ultima propaggine ad est della Pianura Padana, si colloca tra le Valli di Comacchio e la costa del Mare Adriatico. \u00c8 attraversato, in direzione ovest-est e fino alla foce, dal Po di Volano. Il territorio, che fino agli anni sessanta del secolo scorso era caratterizzato da ampie distese palustri che nel corso del tempo sono state completamente bonificate - salvo i pochi ettari rimasti delle Valli di Canevi\u00e8 e di Porticino -, \u00e8 attraversato da una fitta rete di canali un tempo in parte navigabili, per l'irrigazione e lo scolo dei vastissimi campi coltivati intensivamente. Sono tuttavia ancora presenti tracce residuali di boschi e pinete dell'antico apparato deltizio padano.\nStoria.\nDalla fondazione al XIX secolo.\nLa tesi che l'originario toponimo di Codigoro fosse \"Neroma\" \u00e8 confutata da Antonio Frizzi nella sua \"Memorie per la storia di Ferrara\", posizionando l'ipotetica localit\u00e0 molto pi\u00f9 vicina alle odierne Valli di Comacchio, desumendolo dalle distanze ricavate dalla \"Tabula Peutingeriana\" e Antonina. Anche la localit\u00e0 \"Corniculani\" si pu\u00f2 calcolare al massimo vicina a Mezzogoro.\nIl nome deriva da \"Gaurus\", l'allora Po di Goro, un territorio che era all'inizio di una biforcazione di rami del fiume: \"Caput Gauri\".\nNel latino volgare troviamo il termine \"Caput gauri\" in alcuni documenti pomposiani del 1243. \"Medium gauri\" \u00e8 divenuta poi Mezzogoro.\nLa storia di Codigoro la si fa ricondurre in epoca longobarda al VII secolo quando una comunit\u00e0 di monaci benedettini di San Colombano di Bobbio si insedia nel territorio dell'attuale Pomposa che allora era posizionato su un isolotto bagnato dal Mare Adriatico e dai rami del Po di Volano e del Po di Goro. \u00c8 in questi anni che prende avvio la costruzione dell'Abbazia di Pomposa la quale diede risalto a Codigoro e al suo territorio il quale acquis\u00ec maggiore rilevanza grazie ai redditizi terreni agricoli e all'istituzione del Palazzo del Vescovo il quale concentrava su di s\u00e9 il governo politico e commerciale fino all'assorbimento di Codigoro da parte dell'Esarcato di Ravenna al quale prender\u00e0 parte sino all'anno 1000.\nVerso il 1150 hanno inizio le pressioni per il controllo sul territorio da parte degli Este, signori di Ferrara, ma sono anche gli anni che vedono la fine della prosperit\u00e0 di Codigoro a causa della Rotta di Ficarolo, avvenuta nel 1152, a causa della quale il corso fluviale del Po si spost\u00f2 a nord prosciugando le acque del Volano fino all'abbandono dell'Abbazia di Pomposa e di Codigoro dai monaci benedettini. Hanno inizio quindi le opere di bonifica del territorio, iniziate nel 1464 e terminate nel 1580, promosse dai duca d'Este e che riuscirono, anche se in piccola parte, a rendere pi\u00f9 vivibile il territorio codigorese.\nSuccessivamente, dal 1600 al 1604, infatti la Repubblica di Venezia attu\u00f2 una modifica al flusso del Po di Levante facendolo sboccare pi\u00f9 a sud in territorio ferrarese rendendo cos\u00ec vane le opere idrauliche portate a compimento dagli Este. Le opere di bonifica riprendono nel 1598 quando Ferrara pass\u00f2 sotto il dominio dello Stato della Chiesa sino alla met\u00e0 dell'Ottocento quando vennero costruiti i primi impianti idrovori e venne attuata la bonifica del circondario Polesine di Ferrara.\nSecoli XX e XXI.\nNel 1899 la \"Societ\u00e0 Anonima Codigoro\", proprietaria di grandi estensioni terriere in Romagna, \u00e8 tra le fondatrici dell'azienda saccarifera genovese Eridania Nello stesso anno viene inaugurato a Codigoro il primo stabilimento per la raffinazione industriale dello zucchero.\nA Codigoro Giorgio Bassani ha ambientato gran parte del suo romanzo \"L'airone\" (1968).\nInfrastrutture e trasporti.\nFerrovie.\nLa stazione di Codigoro costituisce la stazione terminale della linea proveniente da Ferrara. Dalla stazione si dirama anche il raccordo verso la zona industriale di Pomposa.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1197", "revid": "125632091", "url": "https://it.wikipedia.org/wiki?curid=1197", "title": "Cento (Italia)", "text": "Cento (\"Z\u00e8int\" in dialetto centese ed in dialetto bolognese settentrionale, \"Z\u00e4nt\" in dialetto bolognese cittadino) \u00e8 un comune italiano di abitanti della provincia di Ferrara in Emilia-Romagna.\nCento \u00e8 definita spesso terra di confine perch\u00e9, nonostante sia in provincia di Ferrara, dista 25\u00a0km da Bologna, 32 da Ferrara e 38 da Modena. Pi\u00f9 volte si \u00e8 discusso per cambiare provincia senza mai concretizzare l'idea.\nInsieme alla vicina Pieve di Cento costituisce un unico agglomerato urbano di oltre 43 000 abitanti, denominato territorio del Centopievese.\nCento inoltre \u00e8 talvolta rinominata \"La piccola Bologna\" per via della struttura dei portici e del centro storico, in stile bolognese, e per la sua gastronomia, che presenta numerosi piatti tipici del capoluogo dell'Emilia-Romagna.\nGeografia fisica.\nCento presenta un territorio totalmente pianeggiante, agricolo, ricco di corsi d'acqua e di maceri (piccoli stagni, retaggio della coltivazione della canapa) che si insinua come un cuneo tra le province di Bologna e Modena.\nLa citt\u00e0 dista 25 chilometri dal centro storico di Bologna, 35 dal centro storico di Ferrara e 38 dal centro storico di Modena.\nOrigini del nome.\nEsistono varie ipotesi sull'origine del nome Cento: quella pi\u00f9 accreditata lo fa risalire all'epoca romana, da \"Centum\", poich\u00e9 all'epoca i territori venivano divisi in centurie agrimensorie, oppure, sempre risalente all'epoca del dominio romano, da \"Cento iugeri\", che sarebbe la porzione di territorio assegnato ai coloni all'epoca. Un'altra ipotesi \u00e8 di origine longobarda, da \"Centenario\", una sorta di giudice che esercitava la giurisdizione per conto del Duca di Persiceta. Un'altra ipotesi \u00e8 che il nome della cittadina derivi dal Castello di Cento, il cui nome sarebbe stato dato dai Celti, chiamandolo appunto \"Celto\", poi storpiato in Cento.\nStoria.\nNel medioevo.\nLa prima comunit\u00e0 formalmente costituita nella zona risale al 1185, quando il vescovo di Bologna riconobbe giuridicamente la comunit\u00e0 costituita da contadini, impegnati nelle opere di bonifica del territorio.\nAll'inizio del Trecento, in concomitanza con la graduale perdita di potere del vescovo di Bologna, nacque la partecipanza agraria. In origine Cento era unita a Pieve di Cento, ma nel 1376, con decreto del principe \"centopievese\" Bernardo de Bonnevalle, vescovo di Bologna, venne separata da Pieve di Cento a cui fu riconosciuto lo status di \"citt\u00e0 autonoma\". Dal 1502 fino al 1598 il territorio fece parte dei domini Estensi; Papa Alessandro VI cedette in dote Cento a Lucrezia Borgia in occasione delle nozze con il duca Alfonso della casata estense; Cento torn\u00f2 ad essere amministrata da Bologna durante la reggenza dello Stato Pontificio a partire dal 1598.\nNel XVII secolo, il Comune di Cento fu definitivamente separato dalla sua originaria pieve da un evento naturale, quale fu la rotta del fiume Reno, avvenuta nel 1648, che fu talmente devastante da porre il letto del fiume nel mezzo dei due centri. In quello stesso periodo, negli anni tra il 1641 e il 1649, Cento venne coinvolta anche nella guerra di Castro.\nNel 1754 Papa Benedetto XIV diede a Cento, con Bolla Papale, il rango di \"Citt\u00e0\" e durante la Repubblica Cisalpina (1797) venne scelta quale capoluogo del Dipartimento dell'Alta Padusa. All'inizio del XIX secolo Cento fece parte del regno napoleonico, che ebbe termine nel 1815 quando il cardinale Consalvi restaur\u00f2 nella zona lo Stato Pontificio, riportando a Cento le opere d'arte trafugate da Napoleone. Durante l'occupazione francese, numerose opere d'arte vennero spedite in Francia come spoliazioni napoleoniche, e la maggior parte di queste non fece pi\u00f9 ritorno. Secondo il catalogo pubblicato nel \"Bulletin de la Soci\u00e9t\u00e9 de l'art fran\u00e7ais\" del 1936, le opere che vi erano conservate fino a prima del periodo napoleonico e che non vennero restituite, sono:\nI decenni successivi videro un grande fermento politico, con la comparsa di personaggi storici del risorgimento, come il centese Ugo Bassi, fucilato a Bologna nel 1849 dalle truppe austriache.\nCon voto plebiscitario nel 1860 veniva sancita l'annessione al Regno dei Savoia.Il nuovo stato riport\u00f3 la Citt\u00e0 di origine bolognese sotto \u013earea ferrarese mentre \nnel 1928 un decreto reale modific\u00f2 il confine con Pieve di Cento, con il passaggio di quest'ultima alla provincia di Bologna.\nStoria recente.\nCento \u00e8 stata colpita dai terremoti dell'Emilia del 2012 che nel comune hanno provocato una vittima. Nel territorio, \u00e8 crollata la chiesa di Buonacompra, mentre molte altre sono rimaste danneggiate e chiuse al pubblico; si prevede che rimarranno tali per diversi anni in attesa della completa restaurazione.\nSimboli.\nSullo stemma di Cento, nella parte bassa, campeggia il gambero che ricorda l'origine pescosa del territorio un tempo invaso dall'acqua e ricco di gamberi, mentre nella parte alta \u00e8 presente lo stemma della famiglia Aldobrandini, un cui componente fu papa Clemente VIII, che nel 1598 riport\u00f2 il Ducato di Ferrara sotto lo stato pontificio.\nOnorificenze.\nConfermato con D.P.R. 3 novembre 2010.\nMonumenti e luoghi d'interesse.\nLa struttura urbana risale al Medioevo ed \u00e8 caratterizzata dalla presenza di portici che fiancheggiano le strade principali con palazzi storici e chiese di pregio artistico.\nSociet\u00e0.\nEtnie e minoranze straniere.\nGli stranieri residenti nel comune, alla fine del 2014, erano , ovvero il 11,3% della popolazione. Di seguito sono riportati i gruppi pi\u00f9 consistenti:\nLingue e dialetti.\nIl dialetto parlato \u00e8 il dialetto centese, parlato anche nei territori limitrofi, come Pieve di Cento e San Matteo della Decima, oltre che nelle frazioni. In queste ultime, soprattutto quelle pi\u00f9 a nord, il centese subisce influenze pi\u00f9 forti dal dialetto ferrarese, a differenza del resto del territorio che ha pi\u00f9 influenze dal dialetto bolognese. Si possono avvertire anche somiglianze di parlata con il dialetto modenese essendo il territorio di Cento situato al centro tra le tre province.\nIstituzioni, enti e associazioni.\nOspedale Santissima Annunziata.\nL'Ospedale Santissima Annunziata \u00e8 la struttura ospedaliera principale di Cento ed appartiene al gruppo dei quattro nosocomi pubblici della provincia di Ferrara. Tra questi l'Arcispedale Sant'Anna di Ferrara \u00e8 l'Hub, ed ha il ruolo di capofila mentre il nosocomio Santissima Annunziata, coi suoi 13 tra reparti e poliambulatori, ha il ruolo di spoke\nEconomia.\nLa lunga fase di bonifica dei terreni paludosi e il loro recupero all'agricoltura furono operati soprattutto tramite la Partecipanza agraria di Cento dove gli abitanti del paese partecipavano agli oneri e ai vantaggi, mantenendo la propriet\u00e0 collettiva. Ancora oggi l'agricoltura (cereali, frutta, ortaggi) ricopre un ruolo di nota nell'economia locale.\nLe maggiori aziende del territorio sono legate alla gastronomia (molini, di essiccatoi e di linee industriali per la pasta, pasta di semola e all'uovo, insaccati), al riscaldamento e condizionamento, alla produzione di motori, fra le quali si ricorda l'azienda motoristica VM Motori fondata a Cento nel 1947.\nInfrastrutture e trasporti.\nStrade.\nCento \u00e8 collegata a Modena e Ferrara tramite l'ex strada statale 255 di San Matteo della Decima, oggi classificata come strada provinciale. La strada provinciale 42 Centese \u00e8 invece la via di comunicazione con la vicina Pieve di Cento ed il Bolognese.\nFerrovie.\nEra presente una stazione sulla ferrovia Ferrara-Modena, fino alla chiusura di questa nel 1956.\nFino al 1955 era anche presente nella vicina Pieve di Cento la Tranvia Bologna - Pieve di Cento che collegava il centro di Cento una navetta. L'intera tratta oggi \u00e8 sostituita dal servizio autobus TPer dalla tratta 97c.\nSport.\nBasket.\nLa pi\u00f9 nota squadra di basket centese \u00e8 sicuramente la Benedetto XIV, che tra la fine degli anni novanta e i primi anni 2000 ha partecipato pi\u00f9 volte al campionato di B1, sfiorando pi\u00f9 volte la promozione in Serie A2. Nel 2012 ha conseguito la promozione in Divisione Nazionale B. Nel 2018 sponsorizzata Baltur, viene promossa in Serie A2, dopo un travolgente campionato, battendo San Severo alle Final Four di Montecatini.\nNel 2020 viene ripescata in serie A2 dopo l'annullamento dei campionati causa Covid19\nCalcio.\nLa principale squadra di calcio della citt\u00e0 \u00e8 l\"'U.S. Centese 1913 Calcio A.S.D.\". Disput\u00f2 anche un campionato in Serie B nel 1947-1948, e per diversi anni, negli anni ottanta e novanta, milit\u00f2 nelle Serie C1 e C2. Nel 2015-2016 disputa il campionato di Promozione, dal 2018 disputa il campionato di Promozione.\nSquadre delle frazioni centesi sono l\"'S.P. Reno Centese 1973\" che milita nel girone C emiliano-romagnolo di Promozione, dopo essere stato alcuni anni in Serie D, il \"Casumaro Football Club\", la \"Polisportiva XII Morelli A.S.D.\" e la \"Bevilacquese\", tutte e tre queste ultime militanti nel girone F emiliano-romagnolo di 1\u00aa Categoria.\nCiclismo.\nNel 1995 Cento \u00e8 stata sede di arrivo della 12\u00aa tappa del Giro d'Italia, partita da Borgo a Mozzano e vinta da J\u00e1n Svorada.\nPresente nella citt\u00e0 la ciclistica centese."}
{"id": "1198", "revid": "2153148", "url": "https://it.wikipedia.org/wiki?curid=1198", "title": "Common Gateway Interface", "text": "In informatica Common Gateway Interface (sigla CGI, in italiano \"interfaccia comune\", nel senso di standard, \"per gateway\") \u00e8 una tecnologia standard usata dai web server per interfacciarsi con applicazioni esterne generando contenuti web dinamici.\nOgni volta che un client richiede al web server un URL corrispondente a un documento in puro HTML, gli viene restituito un documento statico (come un file di testo); se l'URL corrisponde invece a un programma CGI, il server lo esegue in tempo reale, generando dinamicamente informazioni per l'utente.\nDescrizione.\nUtilizzo.\nIl CGI \u00e8 la prima forma di elaborazione lato server implementata: quando a un web server arriva la richiesta di un documento CGI (solitamente con estensione \".cgi\", \".exe\" o \".pl\") il server esegue il programma richiesto e al termine invia al web browser l'output del programma. Il file CGI \u00e8 un semplice programma gi\u00e0 compilato (codice oggetto) e la risposta viene acquisita attraverso standard output. L'acquisizione dei parametri pu\u00f2 avvenire attraverso variabili d'ambiente, passaggio di parametri sulla riga di comando o lo standard input a seconda della mole di dati e delle scelte del programmatore.\nCGI \u00e8 attualmente usato solo con il protocollo HTTP anche se in futuro potrebbe essere esteso ad altri protocolli. La directory predefinita degli script CGI \u00e8 \"/cgi-bin/\" su sistemi IIS, anche se a volte \u00e8 preferibile modificarla, per evitare i frequenti attacchi dai bot sui file in quella cartella.\nLinguaggi.\nI linguaggi di programmazione usati sono generalmente C/C++ e Perl. Alcuni applicativi utilizzano la tecnologia FastCGI per introdurre nuovi linguaggi di scripting, interpretati e non compilati, come ad esempio PHP. L'altra possibilit\u00e0 \u00e8 utilizzare librerie, ma variano in base al server web e al sistema operativo utilizzato, diminuendo cos\u00ec la portabilit\u00e0 del software.\nStoria.\nCGI venne implementato nel 1993 quando il World Wide Web era agli esordi, inizialmente per l'utilizzo con le mailing list. Gli autori dell'interfaccia e della RFC furono sviluppatori dell'Apache Software Foundation: David Robinson e Ken Coar.\nLa normativa di riferimento \u00e8 la RFC3875."}
{"id": "1199", "revid": "287204", "url": "https://it.wikipedia.org/wiki?curid=1199", "title": "CIA (disambigua)", "text": ""}
{"id": "1200", "revid": "834", "url": "https://it.wikipedia.org/wiki?curid=1200", "title": "Carl Von Clausewitz", "text": ""}
{"id": "1201", "revid": "1505830", "url": "https://it.wikipedia.org/wiki?curid=1201", "title": "Central Intelligence Agency", "text": "La Central Intelligence Agency (in italiano letteralmente: \"Agenzia d'informazioni centrale\"\",\" nota con la sigla CIA) \u00e8 un'agenzia di spionaggio civile del governo federale degli Stati Uniti d'America, facente parte dell'United States Intelligence Community, che rivolge le sue attivit\u00e0 all'estero.\nQuando venne creata, aveva la funzione di creare una struttura di studio e analisi delle informazioni riguardanti la politica estera, successivamente il ruolo e le funzioni si sono evolute e variegate; prima che nel 2004, durante la presidenza di George W. Bush e a seguito degli attentati dell'11 settembre 2001 e dell'avvio della \"War on Terror\", venisse approvato l\"Intelligence Reform and Terrorism Prevention Act\" il direttore della CIA, oltre che guidare tale agenzia, aveva il ruolo di responsabile di tutti gli apparati di \"intelligence\" degli Stati Uniti. Dopo la promulgazione della norma citata, e nonostante faccia rapporto al direttore dell'Intelligence Nazionale, l'agenzia ha notevolmente aumentato le sue funzioni e capacit\u00e0, soprattutto dopo gli attacchi terroristici del 2001. Nel 2013 il \"Washington Post\" ha pubblicato un'inchiesta giornalistica nella quale si riportava che nell'anno fiscale 2011 la CIA gestiva il budget pi\u00f9 elevato fra tutte le agenzie di intelligence statunitensi.\nNel quadro di questo aumento delle sue funzioni, la CIA ha aumentato il numero delle sue operazioni clandestine, incluse quelle di natura paramilitare, mentre l\"Information Operations Center\" (IOC) ha spostato la sua attenzione dalle operazioni di antiterrorismo, verso operazioni offensive di \"cyber-intelligence\". Nonostante abbia ottenuto risultati come la localizzazione e l'uccisione di Osama bin Laden (operazione \"NEPTUNE SPEAR\"), la CIA si \u00e8 macchiata di gravi responsabilit\u00e0 avendo condotto programmi controversi come le \"extraordinary rendition\" e impiegando \"tecniche di interrogatorio\" delle proprie fonti anche attraverso l'utilizzo della tortura. Inoltre la CIA ha attuato svariati interventi illegali in territorio estero atti a favorire gli interessi degli USA, assassinando molti personaggi di rilievo come il presidente del Burkina Faso, Thomas Sankara, e organizzando pesanti ingerenze nella politica di altri stati sovrani, come nel caso dell'Operazione Condor.\nStoria.\nLa seconda guerra mondiale e l'Office of Strategic Services.\nL'agenzia venne costituita dal presidente statunitense Truman nel 1947, riformando l\"Office of Strategic Services\" (OSS), nato per la seconda guerra mondiale. La OSS si sciolse nel settembre del 1945, ma William J. Donovan (chiamato \"Wild Bill\"), il creatore dell'OSS, gi\u00e0 nel 1944 aveva inviato una proposta al presidente Franklin Delano Roosevelt per chiedere la formazione di una nuova organizzazione con la supervisione diretta da parte del presidente. Nonostante la forte opposizione dei militari, del Dipartimento di Stato e dell'FBI, nel gennaio del 1946 Truman fonda il Central Intelligence Group (CIG). Dopo il National Security Act del 1947, vengono fondati sia il National Security Council (NSC) che la CIA.\nIl \"Central Intelligence Agency Act\".\nNel 1949, viene approvato il \"Central Intelligence Agency Act\", che consente agli agenti di usare il fisco segreto e di essere esenti dalla maggior parte delle limitazioni sugli usi del fondo federale. L'atto esenta anche la CIA dall'obbligo di rivelare \"l'organizzazione, le funzioni, i funzionari, le cariche, i salari e il numero di personale impiegato\". Viene inoltre creato un programma chiamato \"PL-110\" per trattare con i disertori o \"\"stranieri essenziali\" al di l\u00e0 delle normali procedure d'immigrazione, in modo tale da poter offrire loro copertura e sostegno economico.\nDurante i primi anni della sua esistenza, gli altri rami del governo non hanno esercitato molto controllo sulla CIA. Questo \u00e8 spesso giustificato a causa della spietata concorrenza con il KGB nel corso della Guerra fredda, un compito che, secondo molti, richiedeva la possibilit\u00e0 di operare anche al di fuori delle normali regole. Come risultato, scarso \u00e8 il controllo governativo sulle attivit\u00e0 della CIA. La rapida espansione dell'agenzia e l'evolversi di un senso di indipendenza sotto il comando del direttore della CIA, Allen Dulles, ha accentuato questa tendenza.\nGli anni '60 e l'operazione CHAOS.\nIl vice direttore James R. Schlesinger aveva commissionato una serie di rapporti sui peccati passati della CIA. Questi rapporti, conosciuti eufemisticamente come \"i gioielli di famiglia\"\", furono trattenuti in seno all'agenzia fino a quando un articolo di Seymour Hersh sul New York Times rivel\u00f2 la notizia che l'agenzia era stata coinvolta nell'assassinio di leader stranieri e teneva \"file\" su circa settemila cittadini americani appartenenti a movimenti pacifisti (Operazione CHAOS). Il Congresso investig\u00f2 sulla CIA giungendo a nuove imbarazzanti conclusioni.\nGli anni '70, lo scandalo Watergate e le operazioni internazionali.\nA partire dagli anni 1970 l'organizzazione aument\u00f2 i teatri operativi nei vari Stati del mondo, come nel caso dell'operazione condor, ma l'evento pi\u00f9 famoso fu il coinvolgimento nello scandalo Watergate. Un aspetto dominante della politica americana in quel periodo era il tentativo del Congresso di ribadire il suo potere di tutela sulle strutture esecutive del governo. Le rivelazioni sulle passate attivit\u00e0 della CIA, come i tentativi di assassinare leader stranieri e l'illegale spionaggio interno, fornirono l'opportunit\u00e0 di portare avanti questo processo nella sfera delle operazioni di intelligence. Ad accelerare la caduta in disgrazia dell'agenzia furono il coinvolgimento di ex agenti CIA nello scandalo Watergate e i successivi tentativi del presidente Nixon di usare sempre la CIA per fermare le investigazioni sul caso. Nel famoso nastro, noto come la \"pistola fumante\", che costrinse Nixon alle dimissioni, egli confessava al suo capo dello staff Haldeman che ulteriori investigazioni sul Watergate avrebbero \"scoperto lo scheletro nell'armadio\" riguardo alle operazioni nella Baia dei Porci.\nAttorno al Natale del 1974 il Congresso contrast\u00f2 ancora l'agenzia proibendo un'operazione segreta in Angola. Successivamente fu proibito alla CIA di assassinare leader stranieri. Inoltre il divieto sullo spionaggio interno, proibito dallo statuto della CIA, fu rafforzato affidando la sola responsabilit\u00e0 di investigazione sui cittadini statunitensi all'FBI.\nGli anni 2000 e il CIA-gate.\nNel 2003 scoppia lo scandalo CIA-gate, che coinvolge alcuni funzionari del governo di George Bush colpevoli di aver rivelato notizie riservate sull'agente in copertura Valerie Plame. Nel giugno 2007 Lewis Libby, all'epoca dei fatti capo di Gabinetto di Dick Cheney, vice presidente degli Stati Uniti, venne condannato a 30 mesi di carcere per spergiuro e ostruzione della giustizia.\nIl 5 gennaio 2009 veniva annunciato che il \"President Elect\" Barack Obama aveva designato l'ammiraglio in congedo Dennis Blair quale National Intelligence Director e Leon Panetta direttore della CIA. Il direttore David Petraeus, in carica dal settembre 2011, si \u00e8 dimesso il 9 novembre 2012 a seguito di una relazione extraconiugale.\nFunzioni e obiettivi.\nIl compito principale della CIA consiste nell'ottenere e analizzare le informazioni riguardanti la sicurezza nazionale provenienti da tutto il mondo e soprattutto da rapporti interpersonali (HUMINT), se necessario organizzando operazioni militari sotto copertura in territorio straniero. Essendo una delle agenzie principali della US Intelligence Community (IC), la CIA dal 2005 fa rapporto al direttore dell'Intelligence Nazionale (DNI) ed \u00e8 soprattutto impegnata a comunicare i risultati delle sue attivit\u00e0 al presidente degli Stati Uniti d'America e al suo Gabinetto. Per lo svolgimento delle sue funzioni, la CIA dispone di un ampio apparato militare segreto, resosi responsabile di diverse operazioni clandestine contro governi stranieri. La sede centrale si trova a Langley (Virginia) e il suo Direttore \u00e8 William Joseph Burns in carica dal 19 marzo 2021. A differenza del \"Federal Bureau of Investigation\" (FBI), la polizia federale che opera in tutto il territorio nazionale, la CIA non ha alcuna funzione di polizia nel territorio degli Stati Uniti ed \u00e8 principalmente impegnata nella raccolta di informazioni dall'estero. Anche se non \u00e8 l'unica agenzia governativa statunitense specializzata nella raccolta e gestione di informazioni da fonte HUMINT, la CIA svolge il ruolo di coordinamento a livello nazionale di tutte le operazioni HUMINT dell'intero apparato di \"intelligence\" statunitense. Inoltre \u00e8 l'unica agenzia governativa ad essere autorizzata per legge a compiere operazioni segrete all'estero per conto del Presidente. Ad esempio pu\u00f2 compiere operazioni segrete per influenzare la situazione politica estera attraverso le sue divisioni tattiche, come la \"Special Activities Division\".\nIl bilancio federale relativo all'anno fiscale 2013, in merito alla CIA elenca cinque priorit\u00e0:\nStruttura organizzativa.\nLa CIA ha una struttura organizzativa molto complessa e piuttosto ramificata. Oltretutto, essendo un'agenzia di intelligence, \u00e8 pi\u00f9 che probabile che sia diversa da quella pubblicamente dichiarata. Tuttavia una descrizione di tale organizzazione \u00e8 comunque possibile, sempre tenendo in conto il fatto che qualsiasi agenzia di intelligence non svela mai pubblicamente tutta la sua struttura. Detto questo, la stessa CIA dichiara ufficialmente di essere composta delle seguenti \"branche\".\nUffici del direttore.\nAlla direzione della CIA si trova il direttore, William Joseph Burns, il quale fa rapporto direttamente al direttore dell'Intelligence Nazionale. Nominato dallo stesso Presidente degli Stati Uniti, il compito del direttore \u00e8 quello di gestire le operazioni, il personale e i fondi federali a disposizione dell'agenzia. Altro compito \u00e8 quello di svolgere da coordinatore di tutte le informazioni provenienti dall' HUMINT a disposizione di qualsiasi agenzia di intelligence statunitense, curando i rapporti tra queste, per quanto riguarda la gestione, l'utilizzo e le operazioni che derivano da informazioni di fonte umana. A fianco del direttore, con il compito di assisterlo nei suoi compiti, ci sono in primo luogo il \"Deputy Director\" e l\"Executive Director\" e poi i vari responsabili dei diversi \"direttorati\".\nA lato della struttura di vertice appena descritta, vi sono altre funzioni ed uffici. I due incarichi di maggior rilievo sono il \"General Counsel\" e l\"Inspector General\". Il \"General Counsel\" \u00e8 il consulente legale della CIA e del suo direttore in particolare; l\"Inspector General\", invece, \u00e8 l'organo indipendente interno, a cui \u00e8 affidato il compito di controllare le spese, le modalit\u00e0 e le tempistiche delle diverse operazioni. Oltre a questi due incarichi \u00e8 importante la funzione del \"Director of Public Affairs,\" dell\"Associate Director for Talent\" e del \"Director of the Center for the Study of Intelligence\"\nDirectorate of Analysis.\nNel Directorate of Analysis viene effettuato lo studio delle informazioni ottenute dall'estero, soprattutto su questioni che riguardano gli obiettivi strategici e tattici assunti dalla CIA. Lo studio ha lo scopo di elaborare analisi, poi fornite agli organi politici del Paese, per poter prendere decisioni sulla base delle informazioni ottenute.\nDirectorate of Operations.\nIl Directorate of Operations ha il compito di raccogliere le informazioni da fonte estera, ottenute da fonti HUMINT e/o da operazioni sotto copertura. Il nome fa riferimento a qualsiasi tipo di operazione, riflettendo il fatto che uno dei suoi compiti principali \u00e8 proprio quello del coordinamento delle attivit\u00e0 di intelligence di tutte le agenzie di sicurezza degli Stati Uniti Questo ufficio \u00e8 organizzato sia per aree geografiche che per tipologia delle problematiche da seguire, anche se l'organizzazione precisa \u00e8 segreta.\nIl Directorate of Operations venne creato allo scopo di fermare la guerra intestina tra la CIA e il Dipartimento della Difesa per la supremazia nelle operazioni sotto copertura, dando il compito di gestire e coordinare tutte queste operazioni alla CIA. Dopo pochi anni, tuttavia, il Dipartimento della Difesa ha comunque creato al suo interno il Defense Clandestine Service (DCS), successivamente sottoposto al controllo della Defense Intelligence Agency (DIA).\nDirectorate of Science &amp; Technology.\nIl Directorate of Science &amp; Technology ha la funzione di studiare e sviluppare concretamente gli avanzamenti tecnologici utili alle funzioni di intelligence dell'Agenzia. Molte delle innovazioni sviluppate da questo Direttorato sono state poi trasmesse alle altre Agenzie di intelligence statunitensi, e, una volta divenute di dominio pubblico, alle Forze Armate. Un esempio di tale processo \u00e8 lo sviluppo dell'aereo Lockheed U-2: progettato fin dall'inizio come velivolo predisposto all'acquisizione di immagini fotografiche a grandi altitudini per aree geografiche come l'Unione Sovietica, \u00e8 utilizzato dalla United States Air Force. All'interno di questo Direttorato esisteva uno speciale centro operativo dedicato all'analisi delle immagini raccolte dalle missioni di volo degli U-2, il National Photointerpretation Center (NPIC). Tale struttura \u00e8 stata poi trasferita all'interno della National Geospatial-Intelligence Agency (NGA).\nDirectorate of Support.\nIl Directorate of Support \u00e8 quella struttura interna alla CIA dedicata all'amministrazione e a tutte quelle attivit\u00e0 di supporto alle attivit\u00e0 operative. Le funzioni ricoperte da questo ufficio hanno ad oggetto, fra le altre, la sicurezza, il personale amministrativo, gestionale e di servizio, le comunicazioni e la gestione finanziaria. Tali funzioni sono ognuna incardinata all'interno di un Ufficio specifico, con un proprio personale dedicato\nDirectorate of Digital Innovation.\nIl Directorate of Digital Innovation, \u00e8 l'ultimo Dipartimento della CIA ad essere stato istituito; concentra le sue attivit\u00e0 sul settore della cyber intelligence. Inoltre, progetta, sviluppa, gestisce e controlla l'infrastruttura informatica dell'Agenzia, oltre a gestire e sviluppare l'integrazione tecnologica fra i diversi reparti e l'aggiornamento degli operatori.\nMission Centers.\nI Mission Centers sono delle strutture organizzative esterne ai Direttorati e specializzati per \"aree tematiche\". Al suo interno si trovano operatori esperti nello specifico settore, in grado di interfacciarsi e migliorare l'efficienza delle operazioni condotte dai Direttorati. I Mission Centers sono i seguenti:\nOperazioni famose.\nNord America.\nNegli anni cinquanta e sessanta, la CIA avvi\u00f2 un programma di ricerca sul controllo della mente chiamato Progetto MKULTRA, sia negli Stati Uniti che in Canada. Il progetto a Montreal includeva lo sviluppo di tecniche utilizzate da scienziati nazisti per influenzare e controllare il comportamento di determinate persone. Questi esperimenti, finanziati con 25 milioni di dollari, prevedevano anche tecniche di ipnosi, somministrazione di sieri della verit\u00e0, droghe, messaggi subliminali e altri metodi di \"violenze psicologiche\" su cavie umane, tra cui numerosissimi pazienti psichiatrici.\nEuropa.\nNei suoi primi anni la CIA e il suo predecessore, l'OSS, tentarono di \"contenere\" la diffusione del comunismo nell'Europa dell'est, dando supporto ai locali gruppi anticomunisti; ma nessuno di questi tentativi ebbe molto successo. Tentativi di provocare rivoluzioni in Ucraina e Bielorussia infiltrando spie anti-comuniste e sabotatori andarono incontro al totale fallimento. In Polonia la CIA spese parecchi anni inviando denaro e equipaggiamento ad un'organizzazione inventata e gestita dall'intelligence polacca.\nL'agenzia ebbe pi\u00f9 successo nei suoi sforzi di limitare l'influenza del comunismo in Francia e in Italia, soprattutto nelle elezioni italiane del 1948. Dopo la seconda guerra mondiale, la CIA fu lo strumento attraverso cui si organizz\u00f2 la rete Gladio, una rete segreta di organizzazioni militari anticomuniste, in Italia e in altre parti dell'Europa occidentale.\nIran.\nMentre l'Europa si andava stabilizzando lungo la cortina di ferro, la CIA negli anni cinquanta tent\u00f2 di diminuire l'influenza sovietica nelle altre parti del globo, specialmente nel terzo mondo. Con l'incoraggiamento del direttore Allen Dulles, le operazioni clandestine divennero presto la componente dominante dell'organizzazione. Inizialmente si conclusero con grande successo: nel 1953 in Iran l'agenzia depose il governo democraticamente eletto di Mossadegh, dopo il suo tentativo di trattenere un quantitativo maggiore di riserve di petrolio del paese, rimuovendo l'influenza del forte Partito Comunista iraniano (Operazione Ajax). L'Iran considera la CIA come se fosse una vera e propria organizzazione terroristica.\nGuatemala.\nLa storia del Guatemala \u00e8 stata significativamente condizionata dalla Guerra fredda, tra gli Stati Uniti e l'URSS. La CIA, con un piccolo gruppo di guatemaltechi formato prevalentemente da delinquenti ed ex carcerati, rovesci\u00f2 nel 1954 il governo democraticamente eletto presieduto da Jacobo Arbenz Guzm\u00e1n, dopo che il governo aveva espropriato della terra incolta a grandi possedimenti fondiari dell'\u00e9lite economica, per redistribuirla alle masse pi\u00f9 povere ai quali la terra era stata tolta nei secoli precedenti; inoltre il governo guatemalteco applicava una tassa alle multinazionali statunitensi ivi presenti. All'epoca, il Segretario di stato degli USA era John Foster Dulles e, a capo della CIA il fratello, Allen Dulles.\nIl nome in codice di questa operazione della CIA fu, Operazione PBSUCCESS. Il conseguente regime militare, iniziato dal dittatore Carlos Castillo Armas, un condannato a morte evaso quattro anni prima, caus\u00f2 30 anni di guerra civile, che, dal 1960, portarono alla morte di 200.000 civili guatemaltechi. Secondo la \"Commissione per la verit\u00e0\" sponsorizzata dall'ONU, le forze del governo e i paramilitari furono responsabili, durante la guerra, del 90% delle violazioni dei diritti umani. Durante i primi 10 anni, le vittime del terrore di stato furono principalmente studenti, lavoratori, professionisti e personalit\u00e0 dell'opposizione di qualsivoglia tendenza politica, ma negli ultimi anni vi furono migliaia di vittime fra i maya contadini e non-combattenti. Pi\u00f9 di 450 villaggi maya vennero distrutti condannando alla diaspora oltre un milione di persone. Questo \u00e8 considerato uno dei pi\u00f9 tremendi eventi di pulizia etnica verificatisi nell'America Latina moderna. In certe aree, come Baja Verapaz, la Commissione per la Verit\u00e0 concluse che lo Stato guatemalteco avvi\u00f2 intenzionalmente una politica di genocidio contro determinati gruppi etnici. Nel 1957 la Columbia University di New York confer\u00ec al dittatore sanguinario Carlos Castillo Armas la laurea honoris causa.\nL'opposizione popolare e la nascita della guerriglia nel 1960 costrinse il Paese, sempre sotto l'influenza della CIA, ad un susseguirsi di colpi di stato e governi non democratici. L'instabilit\u00e0 creata da queste operazioni condusse ad una guerra civile che si protrasse fino al 1996.\nCuba.\nLe limitazioni alle operazioni coperte su larga scala divennero evidenti durante l'invasione organizzata dalla CIA a Cuba, nel 1961, alla Baia dei Porci. Il fallimento imbarazz\u00f2 la CIA e gli Stati Uniti sul palcoscenico mondiale, visto che il presidente cubano Fidel Castro sfrutt\u00f2 l'insuccesso dell'invasione per consolidare il suo potere e legarsi strettamente all'Unione Sovietica. Ad ogni modo, la CIA tent\u00f2 numerose volte di assassinare senza successo il capo di Stato cubano come parte della sua operazione Mongoose.\nVietnam.\nDopo l'episodio della \"Baia dei Porci\" le operazioni della CIA divennero meno ambiziose e si legarono strettamente alle operazioni militari statunitensi in Vietnam. Fra il 1962 e il 1975 la CIA organizz\u00f2 nel Laos un gruppo noto come Esercito Segreto coordinando una flotta di aeroplani nota come Air America, per prendere parte nella guerra segreta in Laos, una parte della guerra del Vietnam.\nCile.\nNel 1970, dopo l'elezione del presidente socialista Salvador Allende, la CIA lavor\u00f2 segretamente per impedirgli di assumere l'incarico attraverso la corruzione di ufficiali cileni. Questo tentativo fall\u00ec, cosicch\u00e9 l'agenzia cospir\u00f2 per un colpo di Stato con le fazioni anti-Allende, ma alla fine il progetto abort\u00ec (progetto FUBELT).\nTre anni dopo Allende fu deposto dal leader militare Augusto Pinochet. Si sospettava che la CIA fosse dietro il colpo di Stato, sebbene niente sia stato completamente confermato o contraddetto. Il comitato Church, che investig\u00f2 sul coinvolgimento statunitense in Cile durante questo periodo, stabil\u00ec che \"\"non c'\u00e8 alcuna chiara prova di diretta assistenza al colpo di Stato, nonostante molti indizi dimostrassero il contrario\". Nel 2000 inoltre l'agenzia neg\u00f2 di aver supportato il golpe.\nIl rapporto del comitato Church inoltre dimostr\u00f2 che la CIA ebbe un ruolo preminente dopo il colpo di Stato del 1973: \"lo scopo delle operazioni segrete immediatamente successive al golpe era di assistere la Giunta fascista nell'ottenere un'immagine pi\u00f9 positiva, sia in patria che all'estero, e nel mantenere l'accesso alle leve di comando del governo cileno. Un altro scopo, in parte raggiunto col lavoro fatto presso l'organizzazione dell'opposizione prima del golpe, era di aiutare il nuovo governo a organizzare e implementare le nuove politiche. I fascicoli di progetto lo hanno documentato. I collaboratori della CIA erano implicati nel preparare un iniziale piano economico onnicomprensivo servito come base per le pi\u00f9 importanti decisioni economiche della Giunta\"\".\nNicaragua.\nNei primi anni ottanta, dopo la deposizione del dittatore Somoza in Nicaragua, la CIA sostenne e arm\u00f2 i Contras, forze in opposizione alla giunta sandinista marxista. Il Congresso statunitense approv\u00f2 l'Emendamento Boland che proibiva ogni sostegno ai Contras. L'amministrazione Reagan viol\u00f2 l'emendamento usando i profitti della vendita di armi all'Iran per sostenere i Contras, dando inizio allo scandalo Iran-Contras. Parte della campagna della CIA per deporre il governo del Nicaragua includeva l'utilizzo di bombe nei porti nicaraguensi, armi che causarono l'affondamento di una nave mercantile. Questo fu provato da una decisione della Corte internazionale di giustizia nel caso Nicaragua contro Stati Uniti, in cui fu ordinato agli Stati Uniti di pagare le riparazioni al Nicaragua, ma gli USA ignorarono il verdetto della corte.\nL'11 settembre 2001 e le \"extraordinary renditions\".\nDopo l'11 settembre 2001, con la motivazione della lotta al terrorismo, la CIA ha effettuato numerose operazioni in Europa e in diversi Stati del mondo, conosciute come \"extraordinary renditions\". In Germania, nell'ambito di alcune inchieste giudiziarie sulle \"extraordinary renditions\", nel febbraio 2007, i magistrati di Monaco di Baviera hanno richiesto l'arresto di 13 presunti agenti della CIA in relazione al sequestro del tedesco-libanese \"Khaled el Masri\", con l'accusa di privazione della libert\u00e0 e di aver provocato pericolose lesioni.\nIl rapimento di Abu Omar.\nLa CIA venne coinvolta anche nel rapimento dell'imam egiziano Abu Omar, avvenuto a Milano il 17 febbraio 2003 con la presunta collaborazione di uomini del SISMI italiano. Nell'ambito di tali operazioni, ha inoltre utilizzato una rete di prigioni segrete, molte delle quali in Europa, come ammesso dal presidente Bush nel settembre 2006.\nPer il sequestro di Abu Omar, nel dicembre 2006 la Procura di Milano ha rinviato a giudizio Nicol\u00f2 Pollari, ex-direttore del SISMI, insieme ad altre 34 persone. Tra gli indagati rientrano 26 agenti della CIA, tra cui il capo dell'intelligence Usa in Italia, Jeff Castelli, e l'ex-capocentro di Milano, Robert Seldon Lady alla fine il procedimento fu archiviato poich\u00e9 non penalmente rilevante.\nIl 16 febbraio 2007 Nicol\u00f2 Pollari, Marco Mancini, altri funzionari del SISMI e 26 agenti della CIA, tra i quali, Robert Seldon Lady e Jeff Castelli, sono stati rinviati a giudizio per concorso in sequestro di persona riguardo al rapimento di Abu Omar. Il 28 febbraio 2007 gli Stati Uniti hanno dichiarato ufficialmente che non concederanno l'estradizione chiesta dal Ministero della Giustizia italiano per i 26 agenti della CIA accusati del rapimento.\nAspetti dibattuti.\nAssassinii di personalit\u00e0 politiche.\nL'uccisione di personalit\u00e0 politiche \u00e8 stata espressamente e ufficialmente vietata da un \"Executive Order\" del presidente Gerald Ford nel 1976, dopo le polemiche suscitate dalla commissione Church. La commissione accus\u00f2 la CIA di aver tentato di uccidere Fidel Castro con vari fantasiosi espedienti dopo aver creduto che documenti e materiali di un ufficio CIA preposto alle idee bizzarre fossero attivit\u00e0 operative non autorizzate. L'Executive Order \u00e8 stato revocato nel 2001 dal presidente George W. Bush.\nCollaborazione con ex nazisti.\nTra le numerose critiche rivolte all'OSS prima, ed alla CIA poi, in parte confermate anche a seguito della desecretazione di documenti riservati statunitensi e britannici, vi \u00e8 quella di aver aiutato, reclutato e perci\u00f2 protetto, alcuni esponenti nazifascisti di alto grado dopo la fine della seconda guerra mondiale. Fra questi il generale Reinhard Gehlen, coinvolto anche nel complotto per l'attentato a Hitler del 20 luglio 1944, e che aveva diretto la sezione dei servizi di informazione della Wehrmacht addetta al controllo del fronte orientale e dell'Unione Sovietica. Al generale Gehlen, date le sue estese risorse informative sull'Unione Sovietica, fu concesso di mantenere intatta la sua rete di oltre 400 spie dopo la guerra al servizio degli Stati Uniti. L'organizzazione di Gehlen presto divenne una delle fonti primarie di intelligence durante la guerra fredda, e form\u00f2 la base di quella che a partire dal 1956 divenne l'agenzia di intelligence tedesca, la Bundesnachrichtendienst (BND).\nDa diversi documenti emersero forti sospetti relativi a un vasto piano organico, nel quadro della guerra fredda, organizzato dai servizi segreti USA, al fine di reclutare ufficiali tedeschi e nazisti anche di primo piano, gi\u00e0 prima della fine del secondo conflitto mondiale\nTra i nazisti che sarebbero stati protetti o avrebbero collaborato con gli Stati Uniti, spiccano i nomi di Klaus Barbie, Eugen Dollmann, del colonnello Otto Skorzeny, il maggiore Karl Hass ed il capitano delle SS Theodor Saevecke, capo in Lombardia della SIPO-SD e responsabile sia della strage di Piazzale Loreto che dell'eccidio di Corbetta (Milano).\nNella cultura di massa.\nIn numerose opere cinematografiche e telefilm figura l'agenzia di spionaggio e membri fittizi dipendenti della stessa. Esempi sono \"The Bourne Identity\", \"I tre giorni del Condor\", \"Spy Game\", \"Syriana\", \"Sotto il segno del pericolo\", \"Agente Cody Banks\" ed i film della serie \"\". Il film \"The Good Shepherd - L'ombra del potere\", diretto da Robert De Niro, \u00e8 inoltre liberamente ispirato alla figura dell'agente James Angleton.\nInoltre la CIA e alcuni personaggi che interpretano i membri dell'agenzia compaiono nelle serie tv \"Nikita\", \"Homeland - Caccia alla spia\", \"Chuck\", \"Alias\", \"Covert Affairs\" e nel cartone animato \"American Dad!\"."}
{"id": "1202", "revid": "1652635", "url": "https://it.wikipedia.org/wiki?curid=1202", "title": "Convenzioni di Ginevra", "text": "Le convenzioni di Ginevra consistono in una serie di trattati internazionali sottoscritti per la maggior parte a Ginevra, in Svizzera. Esse costituiscono, nel loro complesso, un corpo giuridico di diritto internazionale, noto anche sotto i nomi di diritto di Ginevra, diritto delle vittime di guerra e diritto internazionale umanitario.\nStoria.\nL'impulso iniziale alla stipula di tali convenzioni venne dall'attivit\u00e0 di Jean Henri Dunant, motivato dagli orrori di guerra da lui osservati durante la battaglia di Solferino e descritte nell'opera \"Un ricordo di Solferino\", destinata ai sovrani di tutta Europa.\nLe Convenzioni proteggono le associazioni umanitarie, come la Croce Rossa, che si trovino a prestare servizio in territorio di guerra, e assicurano il rispetto del personale civile e di quello medico non coinvolto negli scontri. Questo non \u00e8 un caso: Dunant \u00e8 proprio colui che ha fondato la Croce Rossa e proprio in conseguenza degli orrori visti durante la battaglia di Solferino.\nDal 1864 ad oggi, sono state sottoscritte numerose Convenzioni di Diritto internazionale umanitario: ognuna delle successive prevede l'ampliamento ed il completamento delle precedenti, ovvero la loro sostituzione. La prima convenzione fu adottata il 22 agosto 1864 a Ginevra, in Svizzera, dai rappresentanti di 12 governi (Svizzera, Baden, Belgio, Danimarca, Spagna, Portogallo, Francia, Assia, Italia, Paesi Bassi, Prussia e Wurtemberg). Gli Stati Uniti ratificarono tale convenzione solo il 1\u00ba marzo 1882.\nL'opera di Clara Barton fu fondamentale con la sua campagna per la ratifica della prima Convenzione di Ginevra da parte degli Stati Uniti: essi firmarono nel 1882. Al momento della Quarta Convenzione, le nazioni che le avevano ratificate erano 47.\nLe convenzioni antecedenti la seconda guerra mondiale erano sei:\nLe convenzioni in vigore.\nNel corso del XX secolo, con il mutare dello scenario internazionale, sono state realizzate nuove convenzioni ed integrazioni a quelle gi\u00e0 sottoscritte.\nIl 12 agosto 1949 furono adottate quattro convenzioni, destinate a sostituire tutto il corpo giuridico preesistente in materia:\nSessantuno Stati ratificarono le quattro Convenzioni favorendo la successiva ratifica da parte di altri Stati.\nIl processo di decolonizzazione e l'estendersi dei conflitti non simmetrici condusse all'integrazione delle Quattro Convenzioni di Ginevra mediante due Protocolli Aggiuntivi, adottati sempre a Ginevra l'8 giugno 1977:\nPoich\u00e9 la sottoscrizione e la ratifica di questi due protocolli ha incontrato forti opposizioni, specie fra le grandi potenze e le potenze regionali europee, le norme ivi contenute non hanno per il momento assunto valenza di diritto internazionale consuetudinario.\nInfine, a causa di recenti avvenimenti che, in alcuni paesi, hanno coinvolto in atti di violenza le strutture della Croce Rossa e della Mezzaluna Rossa, \u00e8 stato ultimamente adottato un terzo protocollo aggiuntivo, che prevede l'uso, da parte delle organizzazioni internazionali umanitarie, di un simbolo non collegato n\u00e9 confondibile con una qualsiasi confessione religiosa:\nAltre convenzioni ed accordi internazionali delle Nazioni Unite sono state adottate a Ginevra, ma non vanno confuse con i trattati sopra menzionati, anche se ci si riferisce ad essi come \u00abconvenzioni di Ginevra\u00bb. Alcune di esse sono:\nIl \"bracciale sanitario internazionale\".\nLa 1\u00aa e 2\u00aa convenzione di Ginevra introdussero, il 12 agosto 1949, il bracciale sanitario internazionale per il personale sanitario, da indossare nei limiti e nelle forme indicate dalle citate convenzioni. Esso consiste in una fascia di tela bianca dell'altezza di 10\u00a0cm, sulla quale \u00e8 cucita una croce di panno rosso.\nLa violazione, da parte del personale che lo indossa, delle condizioni sotto le quali le convenzioni internazionali accordano la protezione, qualora non configurabili come reato, costituiscono comunque grave infrazione disciplinare. Il bracciale si indossa solo con le uniformi da combattimento, di servizio e derivate su entrambe le maniche al di sopra del gomito."}
{"id": "1206", "revid": "123531092", "url": "https://it.wikipedia.org/wiki?curid=1206", "title": "Cultura dell'Iraq", "text": "Antiche culture Irachene.\nLe tradizioni letterarie irachene pi\u00f9 antiche si rifanno alla civilt\u00e0 dei Sumeri, nella quale si innest\u00f2 il patrimonio babilonese, cui si accomun\u00f2 quello assiro.\nQueste civilt\u00e0 influirono prima su quella greca che a sua volta arricch\u00ec la tradizione irachena, toccata ancor pi\u00f9 profondamente da quella persiana, filtrata attraverso la dominazione partica. A essa si sovrappose dopo il VIII secolo la civilt\u00e0 araba, che in et\u00e0 abbaside fece di Baghdad il fulcro di elaborazione della sua cultura, mantenuta su schemi tradizionali fino agli inizi del XX secolo, quando finalmente, grazie al giornalismo e all'influsso egiziano, la prosa and\u00f2 evolvendosi, conquistando quella semplicit\u00e0 di espressione che aveva avuto fino ad allora.\nSi pu\u00f2 parlare di una letteratura nazionale irachena, grosso modo, solo dall'epoca dello smembramento dell'Impero ottomano (1918). Pur tuttavia la critica fa risalire agli ultimi decenni del XIX secolo i primi albori di una letteratura nazionale. Ci\u00f2 si verific\u00f2 soprattutto nella poesia, con autori come S\u0101lih al-Tamimi (m. 1845), \u2018Abd al-B\u0101q\u012b al-\u2018Umar\u012b (1790-1862), \u2018Abd al-Ghaff\u0101r al-Akhras (1805-1875), Haydar al-Hill\u012b (1831-1887) e Ibr\u0101h\u012bm al-Tab\u0101tab\u0101'\u012b (1832-1901). \nQuesti poeti, pur essendo tradizionali nella forma, nella sostanza parlarono di libert\u00e0 e contro la corruzione. Jam\u012bl Sidq\u012b al-Zah\u0101w\u012b (1863-1936), di origine curda, pu\u00f2 considerarsi l'anello di congiunzione con la precedente generazione. La sua forma preferita era la quartina (\"rub\u0101\u2018iyya\"), ma fu anche interessato a esperimenti stilistici. Tratt\u00f2 di problemi sociali; fra l'altro diede particolare rilevanza alla difesa dei diritti delle donne. Ma\u2018r\u016bf al-Rus\u0101f\u012b (1875-1945), considerato poeta nazionale, \u00e8 stato il pi\u00f9 seguito nei circoli letterari. Uomo politico al tempo dell'Impero ottomano, nella sua opera rappresent\u00f2 i sentimenti nazionali iracheni.\nDopo la prima guerra mondiale si ebbe un rifiorire degli studi letterari, con il diffondersi del giornalismo e della pubblicazione di libri. Ma in particolare negli anni trenta e quaranta alcuni poeti, tra cui i gi\u00e0 nominati al-Rus\u0101f\u012b e al-Zah\u0101w\u012b, e altri, come Muhammad Mahd\u012b al-Jaw\u0101hir\u012b (1900-?), hanno rappresentato l'avanguardia del mondo letterario arabo. Verso il 1940 nel mondo arabo ebbe inizio un movimento poetico influenzato da autori europei come Thomas Stearns Eliot e Vladimir Majakovskij e dalle varie correnti d'avanguardia, a cui si intrecciarono motivi tratti dal mondo mitologico dell'antica Mesopotamia e da quello classico, musulmano e cristiano. \nNelle riviste letterarie dell'epoca, prevalentemente libanesi (\"al-Ad\u012bb\", \"al-Adab\" o \"Shi\u2018r\"), gli scrittori iracheni portarono il maggior contributo. Il pi\u00f9 famoso di questi fu Badr Sakir al-Sayy\u0101b (1927-1964), di tendenze realiste ma non immune da influenze surrealiste e simboliste, considerato uno dei maggiori riformatori della poesia araba moderna. Scrittori realisti sono anche \u2018Abd al-R\u0101ziq, \u2018Abd al-W\u0101hid e K\u0101zim Jaww\u0101d (n. 1929) la cui poesia, all'inizio tradizionale, divenne innovatrice e di un realismo sconcertante. \nAlla tendenza romantica, con i suoi toni pi\u00f9 cupi, appartengono: Baland al-Haydar\u012b (n. 1926), che \u00e8 passato attraverso varie fasi, influenzato inizialmente dall'estetismo, in seguito dall'esistenzialismo e dal surrealismo; la poetessa Nazik al-Mal\u0101'ika (n. 1923), la maggiore teorica del verso libero; \u2018Abd al-Wahh\u0101b al-Bay\u0101t\u012b (n. 1926), uno dei primi collaboratori della rivista \"al-Thaq\u0101fa al-jad\u012bda\", e Hil\u0101l Naz\u012b (n. 1931), la cui poesia ha spesso un tono rivoluzionario. Questa nuova poesia viene anche chiamata del \"verso libero\" (\"al-shi\u2018r al-hurr\"), in contrasto con la prosodia complicata dei classici.\nNella prosa si pu\u00f2 distinguere una scuola classica, guidata da Ja\u2018far al-Khal\u012bl\u012b, che ha scritto regolarmente nella rivista sciita \"al-Ghara\", e una d'avanguardia, che, influenzata dai classici dell'Ottocento francese e russo pur non trascurando i moderni, come Jean-Paul Sartre e Albert Camus, pone l'accento sui mali della societ\u00e0 irachena. Si ricordano i nomi di Dh\u016b al-N\u016bn Ayy\u016bb (n. 1908), il pi\u00f9 anziano del gruppo e noto giornalista e politico, \u2018Abd al-Malik al-N\u016br\u012b (n. 1921), autore della raccolta \"Il canto della terra\", che \u00e8 un'analisi della vita degli umili; Fu'\u0101d al-Takarl\u012b (n. 1927), che nelle sue novelle condanna brutalmente, con un linguaggio spesso veemente e crudo, gli errori della societ\u00e0 tradizionale con una protesta contro i misfatti dell'alienazione e della miseria, Ya\u2018q\u016bb Balb\u016bl, che, nel 1938, ha pubblicato una raccolta di racconti ispirata ai problemi sociali del Paese; Sh\u0101kir Khuzbak (n. 1920), studioso e traduttore di Anton \u010cechov, autore di racconti e del lavoro teatrale \"La casa coniugale\" (1962); Edmond Sabr\u012b (n. 1921), che ha scritto racconti, opere teatrali e sceneggiature per il cinema; Saf\u012bra Jam\u012bl H\u0101fiz, che ha pubblicato nel 1956 una raccolta di racconti sulla vita popolare; Mahd\u012b \u2018\u012as\u00e0 al-Saqr, che ha scritto in un tono duro e sarcastico contro le tragedie della superstizione e dell'ignoranza. \nNel campo della poesia, emergono i nomi di \u2018Abd al-Wahh\u0101b al-Bay\u0101t\u012b (n. 1926) e di Sa\u2018d\u012b Y\u016bsuf (n. 1934), poeti che hanno entrambi conosciuto in diverse epoche l'esilio, e proprio dall'esilio hanno scritto le loro liriche impregnate di tristezza, nostalgia (\"ghurba\") e desiderio di libert\u00e0. Nella narrativa Fu'\u0101d al-Takarl\u012b fa parlare di s\u00e9 nel 1980 per il romanzo \"al-Raj\u2018 al-ba\u2018\u012bd\" (L'eco lontana) i cui dialoghi, composti in stretto dialetto iracheno, rimettono in discussione l'uso della lingua parlata nei testi letterari per lo pi\u00f9 scritti in un arabo puro. Narratore di spicco \u00e8 anche Mohammad Haydar (n. 1942), autore di raccolte di racconti.\nUn quadro esauriente della ricca produzione letteraria irachena in prosa e in poesia \u00e8 fornito dalle riviste letterarie pubblicate a Baghdad, tra cui \"al-Aql\u0101m\" (Le penne), fondata nel 1964, \"al-Mawrid\" (La fonte) del 1971, o \"al-K\u0101tib al-\u2018arab\u012b\" (Lo scrittore arabo) del 1982. Vanno ricordate anche le riviste pubblicate dagli intellettuali arabi in esilio come \"al-Bad\u012bl\" (L'alternativa), fondata nel 1980 dalla Lega degli scrittori democratici iracheni, oppure \"Asw\u0101t\" (Voci) uscita a Parigi alla fine degli anni settanta.\nTra gli esempi pi\u00f9 recenti di letteratura irachena c'\u00e8 Hassan Blasim, autore di Baghdad emigrato in Finlandia, che ad oggi \u00e8 considerato uno degli autori pi\u00f9 importanti di letteratura araba e autore di \"Majnun sahat al-hurriyya\" (\"Il matto di piazza della Libert\u00e0\").\nmusica.\nL'Iraq \u00e8 musicalmente conosciuto soprattutto per uno strumento chiamato \"\u02bf\u016bd\" (liuto) e per il \"reb\u0101b\" (strumento a corda, vagamente assimilabile al violino); i pi\u00f9 noti musicisti che utilizzano questi strumenti sono rispettivamente Ahmed Mukhtar e l'assiro Mun\u012br Bash\u012br. Fino alla caduta di Saddam Hussein, l'emittente radiofonica pi\u00f9 popolare era la \"Voce della Giovent\u00f9\". Trasmetteva un mix di rock occidentale, hip hop e musica pop, tutto importato attraverso il Giordana a causa delle sanzioni economiche internazionali. Tra i pi\u00f9 popolari vi erano soprattutto i Corrs e i Westlife. L'Iraq produsse inoltre un'importante popstar pan-araba ora in esilio a Kazem al-Saher, le cui canzoni includono \"Ladghat E-Hayya\", vietata per i suoi testi dal contenuto vivace."}
{"id": "1207", "revid": "1429175", "url": "https://it.wikipedia.org/wiki?curid=1207", "title": "Calendario gregoriano", "text": "Il calendario gregoriano \u00e8 il calendario solare ufficiale di quasi tutti i paesi del mondo.\nPrende il nome dal papa Gregorio XIII, che lo introdusse il 4 ottobre 1582 con la bolla papale \"Inter gravissimas\", promulgata a Villa Mondragone (presso Monte Porzio Catone, RM). \nSi tratta di un calendario basato sull'anno solare, cio\u00e8 sul ciclo delle stagioni, che corregge il vecchio calendario giuliano in vigore dal 46 a.C. al 1582. L'anno \u00e8 composto da 12 mesi con durate diverse (da 28 a 31 giorni) per un totale di 365 o 366 giorni: l'anno di 366 giorni \u00e8 detto anno bisestile. Tale ripetizione avviene ogni quattro anni, con alcune eccezioni (si veda sotto per la regola).\nAltri paesi come Iran, Afghanistan, Eritrea, Etiopia, Nepal, India, Giappone, Corea del Nord, Bangladesh, Israele, Pakistan, Taiwan, Thailandia e Birmania accostano a quello gregoriano anche un calendario locale.\nDurata dei mesi.\nI mesi del calendario gregoriano sono:\nI giorni di ciascun mese sono identificati da una numerazione progressiva, a partire da 1. Il primo giorno dell'anno \u00e8 il 1 gennaio, mentre l'ultimo \u00e8 il 31 dicembre.\nVi sono diversi metodi per ricordare agevolmente la durata dei mesi. Basta ad esempio ricordare che in un anno vi sono solo due mesi consecutivi (luglio e agosto) di 31 giorni. Un altro metodo utilizza questa filastrocca:\n\"Trenta d\u00ec conta novembre\"\n\"con april, giugno e settembre\"\n\"di ventotto ce n'\u00e8 uno\"\n\"tutti gli altri ne han trentuno.\"\nLa cui variante pi\u00f9 moderna \u00e8:\n\"Trenta giorni ha novembre\"\n\"con aprile, giugno e settembre\"\n\"di ventotto ce n'\u00e8 uno\"\n\"tutti gli altri ne han trentuno.\"\nUn altro utilizza le nocche della mano e gli avvallamenti fra di esse. Le nocche indicheranno i mesi \"lunghi\" (31 giorni), gli avvallamenti i mesi \"corti\" (28, 29 o 30 giorni). Partendo da una nocca laterale si batte \"gennaio\"; l'avvallamento adiacente indica \"febbraio\"; la nocca successiva indica \"marzo\" e cos\u00ec via fino a \"luglio\" (ultima nocca). A questo punto bisogna ricominciare dalla prima nocca (e non tornare indietro) battendovi \"agosto\" e poi \"settembre\" nell'avvallamento proseguendo fino a \"dicembre\".\nEsiste anche una relazione tra la successione dei mesi da \"gennaio\" a \"dicembre\" e i tasti del pianoforte dalla nota \"fa\" alla nota \"mi\": i tasti bianchi corrispondono ai mesi di 31 giorni, i tasti neri a quelli di durata inferiore.\nNumerazione degli anni.\nL'origine degli anni del calendario gregoriano riprende quella del calendario giuliano. L'anno 1 \u00e8 quello che comincia sette giorni dopo la data di nascita di Cristo tradizionalmente presunta. L'era del calendario gregoriano, quindi, \u00e8 chiamata anch'essa o Era della Nativit\u00e0/Incarnazione o pi\u00f9 semplicemente Era volgare e gli anni possono essere seguiti dall'abbreviazione d.C. (per \"dopo Cristo\") oppure e.v. (per \"era volgare\").\nSi osservi che il calendario gregoriano \u00e8 in vigore dal 1582 in poi, perci\u00f2, salvo diversa avvertenza, gli storici usano le date del calendario giuliano per tutti gli eventi antecedenti la sua entrata in vigore. Quando si utilizza il calendario gregoriano per datare eventi antecedenti il 1582, si dice che si sta facendo uso del calendario gregoriano prolettico.\nAnni bisestili.\nSecondo il calendario giuliano, sono bisestili gli anni la cui numerazione \u00e8 multipla di 4: l'anno giuliano \"medio\" dura quindi 365 giorni e 6 ore (la media di tre anni di 365 giorni e uno di 366). Questa durata non corrisponde esattamente a quella dell'anno solare medio, che si ricava dalle osservazioni astronomiche: quest'ultimo infatti \u00e8 pi\u00f9 corto di 11 minuti e 14 secondi. Di conseguenza, il calendario giuliano accumula circa un giorno di ritardo ogni 128 anni rispetto al trascorrere delle stagioni: inserire 32 anni bisestili in 128 anni, dunque inserire 32 volte il 29 febbraio ogni 128 anni, anzich\u00e9 farlo soltanto 31 volte, \"rallenta\" troppo il calendario stesso.\nTra il 325, anno in cui il Concilio di Nicea stabil\u00ec la regola per il calcolo della Pasqua, e il 1582 si era ormai accumulata una differenza di circa 10 giorni. Questo significava, ad esempio, che la primavera, in base alle osservazioni astronomiche, non risultava pi\u00f9 cominciare il 21 marzo, ma gi\u00e0 l'11 marzo. Cos\u00ec la Pasqua, che sarebbe dovuta cadere la prima domenica dopo il plenilunio di primavera, veniva spesso a cadere nella data sbagliata; e di conseguenza erano sbagliati anche i periodi liturgici collegati alla Pasqua, e cio\u00e8 la Quaresima e la Pentecoste.\nVenne dunque stabilito di:\nPer recuperare i dieci giorni perduti, si stabil\u00ec che il giorno successivo al 4 ottobre 1582 fosse il 15 ottobre; inoltre, per evitare interruzioni nella settimana, si convenne che il 15 ottobre fosse un venerd\u00ec, dal momento che il giorno precedente, il 4, era stato un gioved\u00ec. Anche i paesi che adottarono il calendario gregoriano successivamente dovettero stabilire un analogo \"salto di giorni\" per riallinearsi.\nStoria.\nNecessit\u00e0 di un nuovo calendario.\nNel 325 d.C., per fare fronte al dilagare dello scisma di Ario, fu indetto in Bitinia da papa Silvestro I e dall\u2019imperatore Costantino il primo importante Concilio cristiano: il Concilio di Nicea. Il calendario era all\u2019epoca in ritardo di tre giorni rispetto alle stagioni e ci\u00f2 provocava nei cristiani sconcerto nel fissare la data della loro festa principale, la Pasqua. Per evitare il pluralismo liturgico nelle comunit\u00e0 cristiane, si fece strada l\u2019idea di legare la Resurrezione del Cristo all\u2019anno solare e al calendario di Cesare, utilizzando l\u2019equinozio di primavera come data astronomica per la determinazione della Pasqua. Fu fissata una data arbitraria per l\u2019equinozio di primavera: il 21 marzo. I padri conciliari eliminarono due giorni dall\u2019anno per risistemare l\u2019equinozio al 21 marzo, ma non furono in grado di correggere il difetto fondamentale del calendario giuliano che rimase pi\u00f9 lungo rispetto all\u2019anno solare.\nMentre attraverso i secoli scorreva placidamente il calendario giuliano, la data dell\u2019equinozio di primavera si allontanava lentamente rispetto alla misura reale dell\u2019anno tropico. Diversi pontefici, non pochi concili e molti studiosi versati nelle discipline matematiche e astronomiche avevano tentato di conciliare i due periodi del mese lunare e dell\u2019anno solare. Tolomeo, astronomo di Alessandria d'Egitto, gi\u00e0 nel II secolo d.C. evidenzi\u00f2 degli errori del calendario giuliano e lo stesso Ruggero Bacone nel 1267 aveva fatto osservare al papa Clemente IV un errore di 9 giorni dell\u2019equinozio di primavera segnato nel calendario. Ma prima di lui, nel 700, Beda il Venerabile aveva scoperto degli errori nel calendario giuliano e la stessa cosa fecero notare Campano di Novara e il monaco inglese Giovanni di Sacrobosco. Il problema della non rispondenza del calendario giuliano con i cicli delle stagioni era noto persino a Dante Alighieri, che lo ricorda nel XXVII Canto del Paradiso (142-143): \"\u201cMa prima che gennaio tutto si sverni per la centesma ch\u2019\u00e8 l\u00e0 gi\u00f9 negletta\u201d\".\nClemente VI nel 1344 e 10 anni dopo il suo successore Innocenzo VI affidarono l\u2019incarico di riforma del calendario a eminenti astronomi dell\u2019epoca. Nel Concilio di Costanza e di Basilea, nella prima met\u00e0 del XV secolo, vennero istituite delle vere commissioni di riforma. Il problema dello \u201cscandaloso errore\u201d del calendario giuliano per determinare con esattezza la data della Pasqua venne dibattuto dai pi\u00f9 autorevoli astronomi e matematici, ma non port\u00f2 a nessuna conclusione. Nel 1476 il pontefice Sisto IV, volendo porre in esecuzione la riforma, chiam\u00f2 presso di s\u00e9 Giovanni di K\u00f6nigsberg detto il Regiomontano, grande astronomo e umanista, che mor\u00ec, probabilmente assassinato, subito dopo il suo arrivo a Roma. \nFinalmente al tempo del Concilio Lateranense, con Leone X, molti si adoperarono per risolvere la desiderata riforma. Tra questi, emerse come figura di spicco l\u2019astronomo tedesco Paolo di Middelburg. La sua principale opera \"Paulina, sive de recta Paschae celebratione et de die passionis domini nostri Jesu Christi\" , scritta nel 1513 fu alla base dei lavori della commissione istituita da Leone X. Chiamato in causa da Paolo di Middelburg, anche Copernico espresse il suo parere. Non \u00e8 noto il contenuto di una lettera di Copernico inviata a \u00a0Middelburg, ma molto probabilmente conteneva le sue considerazioni sull\u2019effettiva durata dell\u2019anno tropico. Nella dedica a Paolo III del \"De revolutionibus\" Copernico scrive: \u201cNon molto tempo addietro, sotto Leone X, quando si dibatteva nel Concilio Lateranense la questione di emendare il calendario ecclesiastico, essa rimase allora indecisa solo per la ragione che le grandezze degli anni e dei mesi e dei movimenti del Sole e della Luna non erano considerati sufficientemente misurati: e da quel tempo attesi a osservare ci\u00f2 pi\u00f9 accuratamente spronato dal chiarissimo vescovo di Fossombrone, Paolo, che presiedeva a tali questioni\u201d. \u00a0Per Copernico non era possibile arrivare ad un calendario perfetto poich\u00e9 l\u2019anno solare era variabile. Come \u00e8 noto, egli attribuiva la variabilit\u00e0 dell\u2019anno tropico all\u2019irregolare movimento degli equinozi. Proprio per questo era giunto a basarsi nel suo \"De revolutionibus\" sul pi\u00f9 stabile anno siderale. \nLa commissione per la riforma.\nPapa Gregorio XIII si rese conto che la Pasqua, di quel passo, avrebbe finito per essere celebrata in estate. Decise quindi che era giunto il momento di affrontare la questione. Per riformare il calendario giuliano nomin\u00f2 una commissione presieduta da Guglielmo Sirleto, e costituita da:\nFra i rappresentanti della Commissione non figura Luigi Lilio perch\u00e9 non pi\u00f9 in vita. Tutti, tranne Antonio Lilio che doveva essere una figura di grande levatura nel campo astronomico-matematico, appartenevano al clero.\nLa proposta di riforma elaborata da Lilio arriv\u00f2 alla Commissione insieme ad altre e venne giudicata la pi\u00f9 efficiente ed anche la pi\u00f9 facile da applicare. Per\u00f2 non fu lui a presentarla, poich\u00e9 presumibilmente era gi\u00e0 deceduto. Compare invece il nome del fratello Antonio, anche come membro della Commissione stessa, ed \u00e8 l\u2019unico laico che fu chiamato a farne parte. Una testimonianza significativa del ruolo svolto da Antonio \u00e8 la sua immagine scolpita nel bassorilievo del monumento dedicato a Gregorio XIII, situato nella basilica di San Pietro a Roma, nel quale Antonio Lilio, genuflesso, porge al pontefice il libro del nuovo calendario.\nIntroduzione e progressiva diffusione.\nIl calendario gregoriano entr\u00f2 in vigore il giorno dopo la pubblicazione della bolla papale: a gioved\u00ec 4 ottobre (giuliano) fece seguito venerd\u00ec 15 ottobre (gregoriano) 1582 in Italia, Francia, Spagna, Portogallo, Polonia-Lituania e Belgio-Paesi Bassi-Lussemburgo. Negli altri paesi cattolici fu adottato in date diverse nell'arco dei cinque anni successivi (Austria a fine 1583, Boemia e Moravia e cantoni cattolici della Svizzera a inizio 1584).\nI paesi protestanti resistettero inizialmente al nuovo calendario \"papista\" e vi si uniformarono solo in epoche successive: gli stati luterani e calvinisti nel 1700, quelli anglicani nel 1752, quelli ortodossi ancora pi\u00f9 tardi. Le Chiese ortodosse russa, serba e di Gerusalemme continuano a seguire il calendario giuliano: da ci\u00f2 nasce la differenza di 13 giorni tra le festivit\u00e0 religiose \"fisse\" ortodosse e quelle delle altre confessioni cristiane. Per quanto riguarda i paesi non cristiani, in Giappone fu adottato nel 1873, in Egitto nel 1875, in Cina nel 1912 e in Turchia nel 1924.\nIl caso svedese.\nL'Impero svedese decise, nel 1699, di passare dal calendario giuliano al calendario gregoriano; tra i due calendari vi era all'epoca una differenza di 10 giorni (il calendario gregoriano era in anticipo su quello giuliano).\nPer recuperare questi 10 giorni, si decise inizialmente di eliminare tutti gli anni bisestili dal 1700 al 1740: in questo modo si sarebbe recuperato un giorno ogni 4 anni; dal 1\u00ba marzo 1740 il calendario svedese avrebbe coinciso con quello gregoriano (secondo altre fonti, si sarebbe invece eliminato un giorno da \"tutti\" gli anni dal 1700 al 1710).\nVenne quindi eliminato il 29 febbraio 1700, ma, negli anni successivi, ci si dimentic\u00f2 di applicare il piano, anche perch\u00e9 il re Carlo XII, che l'aveva voluto, era impegnato nella guerra con la Russia. Cos\u00ec sia il 1704 sia il 1708 furono bisestili.\nRiconosciuto l'errore, si prese quindi la decisione di tralasciare questo piano che causava soltanto molta confusione e di tornare al calendario giuliano. Per recuperare il giorno saltato nel 1700 si stabil\u00ec quindi che nel 1712 venisse aggiunto a febbraio un \"secondo\" giorno, oltre a quello dovuto perch\u00e9 quell'anno era bisestile. Cos\u00ec, nel calendario svedese del 1712, febbraio ebbe 30 giorni.\nLa Svezia pass\u00f2 infine definitivamente al calendario gregoriano nel 1753, saltando i giorni dal 18 al 28 febbraio.\nLa riforma sovietica.\nDopo che l'Unione Sovietica nel 1918 aveva adottato il calendario gregoriano, nel 1923 la formula per decidere quali anni centenari fossero bisestili fu ufficialmente modificata, ottenendo il Calendario rivoluzionario sovietico. In esso, tra gli anni divisibili per 100 sono bisestili solo quelli che divisi per 9 danno come resto 2 o 6. Il primo anno di discordanza con il calendario gregoriano sarebbe stato il 2800. Ma gi\u00e0 dal 1940 il Calendario rivoluzionario sovietico fu abbandonato e si ritorn\u00f2 al calendario gregoriano.\nSimile la proposta di alcune Chiese ortodosse per accettare la riforma gregoriana del calendario, sopprimendo finalmente i 13 giorni che separano le date delle feste ortodosse da quelle del resto del mondo cristiano: considerare bisestili tra gli anni secolari solo quelli che divisi per 9 danno come resto 2 o 7.\nIl calcolo del tempo.\nLa nuova precisione.\nPer modificare la durata media dell'anno, venne cambiata la regola che decide gli anni bisestili: secondo la nuova regola, gli anni la cui numerazione \u00e8 multipla di 100 sono bisestili soltanto se essa \u00e8 anche multipla di 400: vale a dire, sono bisestili gli anni 1600, 2000, 2400... mentre non lo sono gli anni 1700, 1800, 1900, 2100, 2200, 2300... Tutti gli altri anni la cui numerazione \u00e8 multipla di 4 rimangono bisestili. Per i secoli precedenti resta valido il calendario giuliano: quindi gli anni 1500, 1400, 1300... sono considerati tutti bisestili.\nIn questo modo ci sono 97 anni bisestili ogni 400 anni, invece che 100. L'anno gregoriano medio \u00e8 quindi di 3/400 di giorno (0,0075 giorni), cio\u00e8 10 minuti e 48 secondi pi\u00f9 corto di quello giuliano (ovvero l'anno \"gregoriano\" \u00e8 di 365,2425 giorni invece che di 365,25): la differenza dall'anno solare \u00e8 di soli 26 secondi (in eccesso). Questa discrepanza equivale a circa un giorno ogni 3.323 anni; quindi, essendo stato istituito nell'anno 1582, occorrerebbe sopprimere un giorno soltanto nell'anno 4905.\nInoltre, in 400 anni gregoriani ci sono esattamente 365303 + 36697 = giorni. Poich\u00e9 146.097 \u00e8 divisibile per 7, anche i giorni della settimana si ripetono dopo 400 anni. Questo vuol dire che il calendario gregoriano \u00e8 identico modulo 400. Ad esempio, il calendario del 1600 \u00e8 uguale a quello del 2000, del 2400, del 2800...\nParallelamente alla riforma del calendario, pur mantenendo la regola per il calcolo della Pasqua dettata dal Concilio di Nicea, venne stabilito che la data del primo plenilunio di primavera fosse computata col sistema delle epatte, ideato da Luigi Lilio, anzich\u00e9 con il metodo di Dionigi il Piccolo, fino ad allora seguito dalla Chiesa.\nIl calendario gregoriano guadagna un giorno rispetto a quello giuliano ogni volta che \"salta\" l'anno bisestile: cos\u00ec la differenza, che era di 10 giorni nel 1582, \u00e8 diventata di 11 giorni nel 1700, di 12 nel 1800, di 13 nel 1900; sar\u00e0 di 14 giorni nel 2100, di 15 nel 2200 e cos\u00ec via.\nAlla ricerca di una maggior precisione.\nPer migliorare ulteriormente l'accuratezza del calendario gregoriano, John Herschel (1792-1871) ha proposto di non considerare bisestili gli anni multipli di , cio\u00e8 , , e cos\u00ec via. In questo modo ci sarebbero 969 anni bisestili ogni anni; la durata media dell'anno corrispondente sarebbe di 365 giorni, 5 ore, 48 minuti e 50 secondi circa (365,24225 giorni invece che 365,2422), il che abbasserebbe l'errore a soli circa 4 secondi in eccesso ogni anno (un giorno ogni anni). Bisogna notare che, in questo caso, la coincidenza dei giorni della settimana ogni 400 anni, di cui si parlava prima, verrebbe a mancare dopo 10 cicli.\nAncora pi\u00f9 precisa \u00e8 la riforma sovietica (simile a quella proposta da alcune Chiese ortodosse) del calendario giuliano: gli anni multipli di 100 sono bisestili se, prendendo il numero dei secoli e dividendolo per 9, il resto \u00e8 2 oppure 6 (2 o 7 nella proposta delle Chiese ortodosse). In questo modo ci sono 218 anni bisestili ogni 900 anni; la durata media dell'anno risulta di 365 giorni e 218/900 = 365 giorni, 5 ore, 48 minuti e 48 secondi (365,2422[2] giorni invece che 365,2422) e l'errore rispetto all'anno solare \u00e8 cos\u00ec di soli 2 secondi.\nInfine una corrispondenza esatta con la durata media dell'anno tropico, convenzionalmente pari a 365,2422 giorni (la precisione di una parte su corrisponde a 0,0001 anni = 8,64 secondi; in realt\u00e0 l'eccesso \u00e8 compreso tra 0,2423 e 0,2424 con tendenza ad aumentare), si ottiene non considerando bisestili sia gli anni multipli di , sia quelli multipli di . Cio\u00e8 non sarebbero bisestili gli anni , , , , , ... In questo modo infatti vi sono anni bisestili ogni : / = 0,2422.\nIl medesimo risultato si otterrebbe modificando la regola dei 400 anni, portandola a 500 e aggiungendo un ulteriore giorno ogni anni. Quindi in quest'ultimo caso tutti gli anni secolari sarebbero non bisestili, gli anni multipli di 500 s\u00ec, e quelli multipli di avrebbero un ulteriore giorno in pi\u00f9 (ad esempio il 30 febbraio). Per cui in 500 anni si avrebbero 121 bisestili e in anni se ne avrebbero 1210; aggiungendo il 30 febbraio (o rendendo bisestile un anno che non lo era, ad esempio il , il , eccetera) ogni anni si arriva a 1211, quindi 1211/ = 0,2422. Il primo anno differente da quello con la regola sarebbe il (bisestile con il ciclo di 400 anni, non bisestile con il ciclo di 500). Sebbene questa regola sia aritmeticamente la pi\u00f9 semplice possibile ( e sono coprimi), anche in questo caso si perderebbe l'effetto della coincidenza dei giorni della settimana ogni 400 anni, ma invece che slittare di un giorno ogni anni come nella proposta di Herschel, con la base di 500 anni questa coincidenza si verificherebbe solo eccezionalmente.\nTuttavia, la ricerca di un calendario \"perfetto\" \u00e8 utopistica. Infatti possiamo calcolare con esattezza infinitesimale la lunghezza di un anno attuale, ma tale lunghezza non \u00e8 costante su lunghi periodi. L'orbita terrestre, infatti, a causa dell'interazione gravitazionale con gli altri pianeti, cambia lentamente (in particolare cambia la sua eccentricit\u00e0) e la durata dell'anno varia di conseguenza.\nInoltre, a causa dei fenomeni di marea, la rotazione terrestre sta rallentando e quindi la lunghezza del giorno, anche se di poco, aumenta. Proprio a causa di questo fenomeno negli ultimi decenni \u00e8 entrato in uso l'inserimento, quando necessario, di un secondo aggiuntivo, in modo da mantenere sostanzialmente allineato il giorno astronomico con quello civile. Questi secondi aggiuntivi (27 dal 1972 al 2016, ma continuano a essere applicati quando necessario), necessariamente alterano la durata media dell'anno gregoriano.\nLa tendenza \u00e8 quindi quella di non cercare proporzioni matematiche pi\u00f9 accurate e maggiormente corrispondenti alla realt\u00e0 fisica, ma di correggere il computo del tempo mediante l'aggiunta di un secondo quando la discordanza raggiunge tale valore; le variazioni che tale pratica comporta risultano accettabili per la maggior parte degli usi comuni dell'unit\u00e0 di misura del tempo."}
{"id": "1208", "revid": "322321", "url": "https://it.wikipedia.org/wiki?curid=1208", "title": "Celleno", "text": "Cell\u00e9no \u00e8 un comune italiano di abitanti della provincia di Viterbo nel Lazio: situato tra il Lago di Bolsena e il Lago di Alviano, dista da Viterbo in direzione nord e da Orvieto verso sud.\nGeografia fisica.\nTerritorio.\nCelleno \u00e8 ubicato su uno sperone tufaceo a slm originatosi in corrispondenza dello spartiacque tra due bacini idrografici creati dal fosso delle Briglie a nord ed il fosso Calenne a sud.\nCollocato nel territorio laziale a destra del Tevere tra Orvieto ed Orte, fa parte della regione della Teverina; questa \u00e8 costituita da terreni ricoperti di materiali vulcanici emessi nelle varie fasi esplosive dell'apparato Vulsino e poggianti su uno strato sedimentario argilloso-sabbioso. Un'incisiva azione delle acque ha fatto affiorare queste formazioni sedimentarie; ci\u00f2 \u00e8 visibile in modo evidente visitando Civita di Bagnoregio e la \u201cValle dei Calanchi\u201d. Questo fenomeno \u00e8 visibile, seppur meno evidente, anche lungo le pendici del centro storico di Celleno.\nQueste caratteristiche hanno permesso la nascita di numerosi insediamenti, sin dall'et\u00e0 preromana, con una continuit\u00e0 di vita pressoch\u00e9 ininterrotta.\nTali caratteristiche hanno anche favorito la formazione di straordinarie scenari e profondissime forre quali ad esempio le \u201c\"Gole dell'Infernaccio\"\u201d.\nA sud del Comune di Celleno, al confine con Viterbo, si cela uno scenario di straordinario valore paesaggistico e naturalistico conosciuto con il toponimo di \"Infernaccio\". Il torrente in corrispondenza del \u201cCastellaccio\u201d comincia la sua opera di erosione creando una profonda forra, impervia e scoscesa, quasi inaccessibile.\nSul fondo delle gole si \u00e8 di fronte a una straordinaria scenografia fatta di quinte naturali a strapiombo, con rupi alte oltre 60 metri, e dove trovano la massima espressione di bellezza naturalistica la cascata e gli stagni circostanti. Qui un singolare effetto cromatico \u00e8 ottenuto dal contrasto tra il rosso dell\u2019acqua ferruginosa a livello superficiale e i toni bluastri del fondo.\nSeguendo la direzione verso valle, lasciando alle spalle la cascata si incontrano le famose \u201cgole\u201d dell'Infernaccio; qui l'acqua scorre su di un letto sabbioso tra due pareti a picco, in un contesto dove il silenzio \u00e8 il tratto pi\u00f9 caratteristico.\nAncora pi\u00f9 a valle i grossi massi di basaltina adagiati sull\u2019alveo, levigati e tinti di rosso dall'acqua, creano continuamente piccoli salti di quota rendendo quanto mai caratteristico il percorso del torrente.\nOltre alla bellezza del contesto paesaggistico \u00e8 indubbio il valore idrogeologico che tale luogo riveste sia per lo studio della stratificazione litologica sia per la presenza di numerose sorgenti di acqua minerale dalle diverse caratteristiche a cominciare da quella con alta concentrazione di ferro, la stessa che d\u00e0 al fosso l'originale connotazione della colorazione rossa.\nNel 1815 il naturalista ed archeologo Gian Battista Brocchi, proseguendo i suoi viaggi per l'Italia accompagnato dall'incisore Ribaldi, attravers\u00f2 la Toscana ed il Lazio (da cui derivano i toponimi adiacenti alla valle dell'Infernaccio del Poggio del Brocco ed il fosso del Blocco). Tra le corrispondenze scientifiche di interesse mineralogico, geologico, botanico, zoologico inviate al giornale scientifico letterario \"Biblioteca Italiana\" si ritrova una lettera del 22 giugno 1816, inviata da Brocchi al suo amico e collega Breislack, nella quale descrive gli ammassi colonnari basaltina di Bolsena, Ferento, \"della valle dell'Infernaccio\" di Rocca Rispampani e di Vignaccio nella valle del Triponzio.\nClima.\nClassificazione climatica: zona E, 2143 GR/G\nOrigini del nome.\nIl nome Celleno ha origini antichissime che ci conducono all'antica civilt\u00e0 etrusca e greca.\nSecondo il critico e storico greco, Dionigi di Alicarnasso, Celleno sarebbe stata fondata da \"Italo discendente di Enotro, in memoria della sua figlia Cilenia; e ci\u00f2 molti anni prima dell'assedio di Troia\". Celeno, nella mitologia greca, era una delle tre arpie figlie di Taumante e Elettra.\nCelleno \u00e8 il toponimo pu\u00f2 derivare da \"cella\" nel senso di grotta con il suffisso -anus che pu\u00f2 avere un rapporto di pertinenza. La parola Celleno pu\u00f2 voler significare cella in senso di cavit\u00e0. Nel territorio cellenese il suolo \u00e8 di natura tufacea che si \u00e8 mostrato molto utile nel tempo per formare delle cavit\u00e0. Il suddetto etimo lo ritroviamo in altri nomi di localit\u00e0 come Cellere ed altri.\nStoria.\nLo stemma del Comune di Celleno riporta un'arpia al naturale su un campo d\u2019azzurro, entro uno scudo ornato da una lista svolazzante: questo simbolo araldico \u00e8 stato adottato in et\u00e0 relativamente recente, non prima dell\u2019Unit\u00e0 d\u2019Italia, sulla base della suggestiva ma meno fondata ipotesi che il nome del centro derivi da quello di una delle mitologiche Arpie.\nCon il termine \u201cIl Castello di Celleno\u201d (Borgo Fantasma) viene generalmente chiamato il complesso monumentale \"intra-moenia\", ossia quel perimetro urbano adagiato sul pianoro tufaceo delimitato a sud dalle mura civiche ed a nord dal pendio naturale. Il termine \u201cCastello\u201d \u00e8 stato da sempre utilizzato dalla popolazione nell'accezione generica di \"castrum\" distinguendolo dall\u2019edificio fortificato meglio conosciuto come \u201cCastello degli Orsini\u201d, in passato sede del palazzo comunale.\nAnche se \u00e8 probabile la presenza di un insediamento sin dall\u2019et\u00e0 etrusco-romana, le prime specifiche notizie riguardo alla fondazione del castello di Celleno risalgono all'anno 1026 quando Corrado II Il Salico concesse questo territorio alla famiglia Conti di Bagnoregio, che ne fece un avamposto strategico per il controllo della zona; all'inizio del XII secolo il castello di Celleno risulta incluso nell'elenco dei luoghi alleati della Chiesa contro la minaccia imperiale. Entro la fine del secolo successivo l'insediamento fortificato pass\u00f2 sotto l'egemonia del potente Comune di Viterbo e cos\u00ec rimase coinvolto in varie vicende belliche del territorio, quali la distruzione di Ferento e la disputa con la citt\u00e0 di Orvieto. Costituitasi intanto libero Comune, Celleno continuava la sua storia di alleanze con Viterbo, impegnandosi nelle dure dispute con Roma. Durante il Trecento il castello conobbe le alterne vicende della rivalit\u00e0 tra Guelfi e Ghibellini; nel XV secolo divenne possedimento della famiglia Gatti, mentre dal 1527 al 1580 fu feudo degli Orsini, famiglia dalla quale prende ancora il nome. Dalla fine del Cinquecento Celleno venne riassorbito dallo Stato Pontificio, perdendo progressivamente la sua importanza strategica per il dominio del territorio e andando incontro a un'inesorabile decadenza del centro abitato.\nL'originario insediamento medievale per motivi socio-economici e di instabilit\u00e0 dei pendii fu abbandonato a partire dagli anni Cinquanta del XX secolo subendo le stesse sorti di numerosi altri centri della Tuscia (ad esempio Civita di Bagnoregio, Calcata, Faleria, San Michele in Teverina, Bassano in Teverina). Il 18 marzo 1951 il Consiglio Comunale decretava il trasferimento della popolazione da Celleno vecchio al nuovo insediamento della borgata Luigi Razza.\nIl sito de \u201cIl Castello\u201d ha in passato permesso il ritrovamento di una serie di maioliche caratterizzate dalla spiccata omogeneit\u00e0, databili generalmente nella prima met\u00e0 del Quattrocento e distinguibili in tre gruppi: di importazione orvietana, viterbese e toscana.\nPiazza della Repubblica costituisce il centro amministrativo e sociale della nuova urbanizzazione di Celleno, nata negli anni Trenta del secolo scorso e resasi necessaria per i progressivi fenomeni di erosione della rupe tufacea su cui sorge il centro antico. L'instabilit\u00e0 del terreno era attestata sin dal Cinquecento quando, nello Statuto di Celleno scritto nel 1572, allo scopo di non indebolire ulteriormente il masso tufaceo, si prescrivevano sanzioni per chi scavasse fosse per palombarie. Le fonti continuano a testimoniare nel corso del Seicento situazioni di crolli e abitazioni pericolanti, finch\u00e9 il disastroso terremoto che colp\u00ec la Teverina e in particolare Bagnoregio, nel 1695, impose misure drastiche: si proib\u00ec lo scavo delle cantine all\u2019interno del castello e si ordin\u00f2 la ricostruzione della mura castellane e delle case danneggiate di contrada Piazzarella e Ripa.\nL'8 giugno 1931 un terremoto di intensit\u00e0 IV (MCS) che ha epicentro a Celleno accentuava il dissesto idrogeologico dell'abitato: nel 1934, la situazione del \u201cCastello\u201d si era fatta drammatica e pesante per la popolazione, tanto che alcuni senzatetto vengono rifugiati nel Villino Baiocchini di propriet\u00e0 di tale avv. Galli.\nIl 15 ottobre 1934 il Consiglio Comunale intendeva acquistare dei terreni nei pressi del Convento (\u201cOrto del Convento\u201d) per costruirvi le case popolari, la palestra, la casa dei balilla ed il \u201ccampo di istruzione militare\u201d. Decisione, questa, che evidentemente venne poi revocata alla luce delle evidenti difficolt\u00e0 orografiche nell'espandere il paese sui terreni individuati. \u00c8 nell'aprile del 1935 che finalmente ci fu la posa della prima pietra in loc. Poggetti, a circa due chilometri dall'antico centro storico, anche se la costruzione delle fognature era gi\u00e0 iniziata mesi prima.\nNel febbraio 1936 veniva solennemente iniziato anche il secondo lotto alla presenza del Prefetto e del Segretario Generale.\nAncora nel settembre del 1946 l'allora sottosegretario Giulio Andreotti scrive al sindaco Luigi Crescia per rassicurarlo sul suo interessamento presso il provveditorato alle Opere Pubbliche affinch\u00e9 sia dato inizio ai lavori presso le case pericolanti.\nSar\u00e0 il presidente della Repubblica Luigi Einaudi che alla vigilia di Natale del 1951 sanc\u00ec la morte dell'antico abitato di Celleno trasferendo coattamente la popolazione residente in luogo pi\u00f9 sicuro.\nEbbe cos\u00ec origine la Borgata Luigi Razza, ma solo negli anni Sessanta avvenne il trasferimento a \u201cCelleno Nuovo\u201d delle funzioni amministrative e sociali. Si costru\u00ec dapprima la scuola elementare, poi l'edificio comunale ed infine la chiesa di San Donato: tutto sul progetto del Genio Civile, secondo un organico assetto funzionale e una coerente impostazione architettonica di retaggio razionalista che ancora oggi vede riuniti sulla piazza principale il centro amministrativo, quello religioso e i servizi di pubblica utilit\u00e0 come la farmacia e l'ufficio postale.\nIl progetto originario della chiesa di San Donato prevedeva dei caratteri stilistici neogotici con un portale centrale caratterizzato da un'alta quanto improbabile ghimberga; fortunatamente le pressioni dell'allora parroco don Angelo indussero alla semplificazione.\nIl 18 marzo 1951 il consiglio comunale decretava il definitivo abbandono del centro antico di Celleno, arroccato su una rupe tufacea soggetta a continui crolli.\nPer gli abitanti costretti a lasciare le antiche case cominci\u00f2 la costruzione di un nuovo insediamento, di cui la Borgata Luigi Razza, edificata dal Genio Civile negli anni Trenta del Novecento, costituisce il nucleo originario.\nIl 6 luglio 1935, infatti, il ministro Luigi Razza visitava Celleno Vecchio e, trovandolo in condizioni di pericolo, ordin\u00f2 all'ing. Prezioso un progetto per la costruzione di case popolari.\nI lavori di questa borgata, nota anche come le \u201cCase Nove\u201d, iniziarono gi\u00e0 in quell'anno anche se solo il 19 febbraio 1936 \u00e8 documentata la cerimonia della posa della prima pietra della costruzione delle case del II lotto alla presenza del Prefetto e del Segretario Federale.\nAlcune settimane dopo il Ministro Razza moriva al Cairo per un incidente aereo all'et\u00e0 di 43 anni ed il Consiglio Comunale, il 3 marzo 1938, in suo onore, decise di intitolargli la contrada chiamandola appunto \u201cBorgata Luigi Razza\u201d.\nNell'aprile del 1936 il nuovo ministro Cobolli Gigli espresse parere favorevole al definitivo trasferimento dell'abitato e il 30 marzo 1937 il podest\u00e0 di Celleno richiedeva che venissero costruite delle \u201ccamere ad uso ripostiglio\u201d per ciascun appartamento e un anno dopo venne approvato un regolamento per i \u201cricoveri stabili\u201d dove si prevedeva che gli alloggi venissero gestiti dal Comune con gli introiti dell'affitto.\nI ricoveri stabili sono di tre tipologie differenti: sulla via principale vengono costruiti 4 fabbricati da 8 alloggi disposti su due livelli e con due ingressi distinti ai lati del prospetto principale; sulle vie secondarie verso nord trovano posto su una maglia ortogonale regolare i fabbricati di due e quattro alloggi, con ingresso unico centrale e i vani ripartiti su due piani. Solo successivamente viene introdotta una variante semplificativa a questi progetti con la costruzione di fabbricati, sempre su due livelli, di cui il primo rialzato in maniera tale da avere la possibilit\u00e0 di costruire agevolmente degli scantinati seminterrati.\nPer questi immobili il 12 marzo 1938 si stipul\u00f2 il contratto per fornire le case di energia elettrica. Il 4 aprile dello stesso anno vennero ufficialmente consegnate le case a 24 famiglie di Celleno.\nIl trasferimento coatto della popolazione richiese anche lo spostamento di alcuni servizi, tra cui il \u201cforno panicolo\u201d: il 16 settembre la Soc. Volsinia di E. Elettrica install\u00f2 l'illuminazione pubblica consistente in 13 lampade per una spesa totale di lire.\nDurante la guerra le case furono danneggiate da cannonate, mitragliate e bombe a mano, danni, questi, per cui i sindaci dal 1944 in poi richiederanno il rimborso agli enti preposti. Ancora oggi tutti gli immobili conservano gli elementi architettonici e sono stati sottoposti ad un restauro attento a preservare il piano cromatico originario, che prevedeva la differenziazione di tutti gli edifici.\nNel dopoguerra giunse a compimento l'abbandono del centro storico, il cui consolidamento secondo i criteri dell'epoca si considerava troppo oneroso: il Consiglio Comunale decise allora di ampliare il nuovo insediamento prendendo un mutuo di 50 milioni per la costruzione di nuove case per i senzatetto che ormai raggiungevano i \u00be della popolazione residente all'interno della cinta muraria. Nel 1950 il Genio Civile redasse un nuovo progetto per trasferire tutto l'abitato nella nuova espansione intorno alla \u201cBorgata Luigi Razza\u201d: l'antico insediamento intorno al castello di Celleno Vecchio, infatti, fu dichiarato soggetto a trasferimento con il Decreto del Presidente della Repubblica 24 dicembre 1951, n.1746.\nNegli anni a seguire si costruirono ulteriori \u201cricoveri stabili\u201d o \u201ccase antimalsane\u201d di via Rossini, assegnate negli anni dal 1951 al 1959 e finanziate con la legge Fanfani e con la legge Romita.\nNegli anni Settanta avvenne l'ultima espansione dettata dal Genio Civile fin quando il Comune si riappropri\u00f2 delle funzioni di pianificazione urbanistica.\nMonumenti e luoghi d'interesse.\nArchitetture religiose.\nLa chiesa di San Rocco, nella piazzetta del borgo nato ai piedi del Castello di Celleno, fu edificata a protezione della popolazione cellenese dalle pestilenze e riveste una particolare importanza per la sua posizione \"extramoenia\". Si caratterizza soprattutto per la bellezza del suo portale in peperino, per l'altare con crocifisso ligneo e per alcuni importanti lacerti di affreschi rinascimentali.\nNegli anni 2001-2002, il parroco don Giorgio Basacca esegu\u00ec importanti lavori di restauro all'altare, alla sagrestia ed al coro ligneo, finanziati dalla Fondazione della Cassa di Risparmio di Roma.\nL'antico crocifisso ligneo, di m 1,70 di altezza, \u00e8 conservato presso l'altare. La scultura, per contiguit\u00e0 geografica, ha i suoi referenti pi\u00f9 immediati nel crocifisso ligneo conservato nella cattedrale di Montefiascone o in quello pi\u00f9 famoso di Civita di Bagnoregio, che una diffusa tradizione critica attribuisce genericamente al secolo XV e alla scuola donatelliana.\nCome il \u201cCristo morto\u201d di Civita, cos\u00ec il Crocifisso di Celleno trova il suo elemento di forte suggestione nel volto, altamente espressivo e sofferente, a segnare il momento del trapasso dalla vita alla morte: le due sculture, infatti, hanno le braccia snodabili per permettere la loro disposizione lungo il corpo nel momento delle rispettive processioni, durante le quali vengono deposte su un feretro e portate a spalla. Il volto del Crocifisso di Celleno trova i suoi elementi espressivi nella bocca socchiusa, negli occhi appena aperti in una sottile fessura e soprattutto nella sporgenza degli zigomi a sottolineare l'incavatura delle gote.\nRispetto a quello di Civita, il Crocifisso di Celleno denuncia maggiore articolazione, minore compattezza formale e compostezza dell\u2019insieme e del volto. \u00c8 attribuibile a un periodo pi\u00f9 tardo, in particolare la seconda met\u00e0 del Seicento: infatti l'attribuzione al XV secolo \u00e8 confutata non solo dall'analisi stilistica, ma anche dai riscontri offerti dai documenti. Ancora dai documenti sappiamo che solo dal 1707 il Crocifisso aveva fatto la sua comparsa sopra l'altare maggiore di San Rocco, forse a sostituire o coprire una poco gradita versione della Vergine. A quella data, tuttavia, non era ancora provvisto di tutto l'apparato barocco, in quanto era soltanto \u00ab\"clausum [\u2026] tamen intra Tabernaculum ligneum serico velo\"\u00bb.\nIl Crocifisso \u00e8 posto su una croce dipinta in nero e oro e circondata da un classico e ricco apparato barocco di lunghi raggi dorati, intervallati da nubi argentate da cui spuntano teste di cherubini di fattura non estremamente raffinata. Nella parte superiore due angeli dalle chiome e dai panneggi dorati reggono sulla testa del Cristo una grande corona regale.\nL'insieme del Crocifisso \u00e8 a sua volta inserito all\u2019interno della complessa macchina dell'altare di stile barocco, costituendone, racchiuso da un vetro, una sorta di plastica pala d'altare.\nNella soprastante trabeazione due teste di angioletti fungono da protomi, mentre al centro si piazza la colomba raggiata dello Spirito Santo: sopra, nell'ambito di un articolato timpano spezzato, nel quale non sono omesse volute, pie cariatidi e piccoli e grandi angeli portatori di cornucopie e lumi, trova posto il busto di Dio Padre.\nSi dispiega quindi lungo una linea retta verticale la ragione di essere di questa macchina in stile barocco, che ha voluto incastonare, intorno all'antico Crocifisso, la visualizzazione del dogma della Trinit\u00e0 divina: in diretto riferimento al Crocifisso e sulla verticale al di sopra di esso, infatti, la colomba e Dio Padre completano l'impaginazione della triplice essenza di quel Dio che in precedenza era visibile solo nella dimensione pi\u00f9 dolorosamente umana, quella della morte.\nDai riscontri di tipo stilistico e documentale si pu\u00f2 collocare la realizzazione di questa macchina d'altare nella prima met\u00e0 del XVII secolo. Nel 1869 \u00e8 documentato un restauro da parte del doratore Cerroni.\nIl convento di San Giovanni Battista, a Celleno noto semplicemente come \u201cIl convento\u201d, \u00e8 un notevole complesso che introduce al borgo, in posizione dominante il versante sud della Valle del Tevere.\nLungo la strada si snoda discretamente la sequenza composta dal fianco sinistro della chiesetta romanica e della facciata della chiesa principale, raccordate da una serie di quattro archi: ma sul retro si allunga pi\u00f9 monumentalmente il resto dell'edificio, fino al pendio ricoperto da un bosco di lecci secolari.\nLa fondazione del convento deve farsi risalire all'inizio del XVII secolo, quando il pontefice Paolo V, con lettera del 5 maggio 1608, concesse il permesso per la sua costruzione allo scopo di ospitare religiosi che adempissero alle esigenze spirituali del popolo cellenese: il luogo prescelto fu quello dove sorgeva l'antica, piccola chiesa di impianto romanico che nel parato esterno del partito absidale mostra una successione di archetti pensili di stile lombardo, probabilmente del X-XI secolo. Una comunit\u00e0 di francescani arriv\u00f2 ad abitare il luogo gi\u00e0 dal 1610. La struttura conobbe danni notevoli a seguito del disastroso terremoto che nel 1695 colp\u00ec la vicina cittadina di Bagnoregio.\nAl XVI-XVII secolo risalgono gli affreschi distribuiti nei vari ambienti interni (un lacerto di mano pi\u00f9 antica e pregevole \u00e8 presente nel vano della cantina) e nel 1716 un frate della comunit\u00e0 affrescava le gallerie del chiostro con ritratti di santi francescani. Il convento conobbe quindi una campagna di lavori ed ampliamenti tra il 1754 e il 1769.\nAll'interno del Convento San Giovanni Battista si conserva solamente una sola formella di quelle settecentesche, originariamente ubicata nella prima edicola su Via Roma, proveniente da un privato che l'ha consegnata nelle mani degli attuali proprietari della ex struttura conventuale: vi \u00e8 rappresentata la stazione n. 1 dove \"Ges\u00f9 viene condannato a morte\".\nLa formella \u00e8 attribuibile alla manifattura di Gregorio Caselli, massimo esponente della ceramica derutese del Settecento; presso di lui era attivo il pittore Giovanni Meazzi, raffinato autore di numerose opere, che presentano con la formella di Celleno significative analogie, quali il periodo di produzione, i caratteri stilistici e, non meno importante, dimensioni e forma degli stampi di argilla.\nNel 1875 il convento fu colpito dalle leggi di soppressione ma negli anni seguenti i frati riuscirono a ritornarne in possesso, risolvendo il canone di affitto con cui il demanio lo aveva ceduto al Comune di Celleno: ci\u00f2 non serv\u00ec tuttavia a salvarlo dall'abbandono e nel 1968 la Provincia Romana dei Frati Minori Conventuali lo cedette a un privato. Risale a questo periodo di degrado, probabilmente, la perdita dei grandi dipinti che ornavano gli altari laterali della chiesa principale, oggi sconsacrata, che rimane arricchita solo da un notevole coro ligneo settecentesco e dai resti di un pregevole affresco raffigurante la Vergine.\nIn anni pi\u00f9 recenti comincia la stagione di rinascita di questo luogo: passato in propriet\u00e0 al \u201cCentro Comunitario\u201d e direttamente gestito dai suoi componenti, ospita attivit\u00e0 di formazione ed accoglienza.\nLa chiesa di San Carlo venne fondata nell'anno giubilare 1625, come si legge nell'iscrizione posta sull'architrave della finestra che si apre sul fianco verso il castello (A\u00d1O IUBILEI MDCXXV), a soli cinque anni di distanza dalla canonizzazione di Carlo Borromeo. La costruzione, come specifica l'iscrizione sul fregio del portale, fu sostenuta dall\u2019allora esistente Congregazione di San Carlo. Dalle dimensioni ridotte e a navata unica con parete di fondo rettilinea, tutto l'assetto della chiesa denuncia la sobriet\u00e0 dei mezzi costruttivi. Il fronte \u00e8 a terminazione piana, con una modanatura terminale a blocchi di tufo scolpiti, su cui si innesta l'esile campaniletto a vela. Il portale \u00e8 sormontato da un sottile timpano spezzato che racchiude il simbolo del Calvario e che rasenta la base della piccola finestra quadrata dagli stipiti in basaltina. Nei cantonali la muratura \u00e8 condotta con studiata alternanza di grossi blocchi di tufo accuratamente tagliati.\nIl lato verso il castello costituisce l'alto fianco della strada che prende nome dalla chiesa stessa: la muratura seicentesca \u00e8 stata impostata su quella medioevale, sfruttando al massimo le preesistenze.\nLa chiesa di San Donato rimane oggi defilata rispetto al fulcro spaziale della piazza, ma un tempo era la chiesa madre della comunit\u00e0: attualmente in stato di rudere, rimane, a testimonianza del suo nobile passato, sul fianco destro, un portale laterale databile al XII secolo, con un sesto intero a conci sagomati e lavorato con un profondo toro e ampi e ricchi stipiti a dentelli e punte di diamante. Nel corso del XVIII secolo la chiesa ha subito una profonda trasformazione in quanto il suo asse originario \u00e8 stato ruotato di novanta gradi e l\u2019interno fu trasformato in tre navate di stile neoclassico.\nArchitetture militari.\nAl Castello si accede dalla scenografica via del Ponte, che immette nella piazza principale da Porta Vecchia, oppure attraversando piazza del Mercato, su cui il Castello Orsini si affaccia con la cortina difensiva alta pi\u00f9 di dieci metri: il fortilizio, nel generalizzato abbandono dell'insediamento, \u00e8 ancora oggi l'edificio meglio conservato e organizzatore dell'assetto urbano nella classica impostazione a fuso.\nSalendo per la stradina e la scalinata, girando attorno al fossato, si notano l'imponente muratura a scarpa di rinforzo della fortezza e della Torre Piccola, fino a scoprire la spettacolare duplice arcata del ponte levatoio. La severa facciata del Castello Orsini ha conservato fino ad oggi la primitiva, austera vocazione difensiva, apprezzabile nell\u2019originaria essenzialit\u00e0 delle murature.\nAltro.\nIn questo periodo viene riqualificata l'attuale Via Roma, un tratto di viabilit\u00e0 di particolare importanza dal punto di vista storico-urbanistico ed architettonico; questa inizia dall'ingresso dell'ex Convento San Giovanni Battista per una lunghezza di circa 110 metri fino a piazza San Rocco. Tale via \u00e8 fortemente caratterizzata dal muro di contenimento, di altezza media di circa cm 360, sul quale insistono le stazioni della Via Crucis e per questo viene chiamata la \"Salita dei Misteri\": sono edicole con terminazione a timpano intervallate da specchiature in semplice muratura intonacata con sovrastante copertina in blocchi di basaltina lavorata a mano.\nAttualmente le edicole sono prive delle originarie formelle di ceramica, trafugate, insieme ad altre opere d'arte, negli anni Settanta a seguito della vendita del Convento a soggetti privati. Ne sono rimaste 13, di cui 8 sono prospicienti via Roma e le altre 5 ubicate a ridosso del portico della chiesa di San Giovanni Battista.\nLa via Crucis fu costruita verso la met\u00e0 del secolo XVIII contestualmente al muro di cinta di clausura. Dello stesso periodo sono un braccio di dormitorio dalla parte che guarda il paese, composto da una decina di stanze, l'infermeria, la farmacia, la cappella, la loggia, i confessionali della chiesa, gli arredi della sacrestia ed altri lavori di ornamento. Queste opere furono terminate nel 1769: in seguito il Convento pot\u00e9 accogliere un maggior numero di frati e fu uno dei professori della provincia.\nCon la denominazione popolare de \u201cIl Castello\u201d \u00e8 nota anche la piazza principale, che ufficialmente, tuttavia, nel corso degli anni, ha conosciuto diverse intitolazioni: nel catasto Gregoriano del 1816 \u00e8 infatti registrata come Piazza del Comune, in quello Pontificio del 1872 come piazza Maggiore ed infine in quello attuale come piazza del Municipio. Tale piazza costituiva senz'altro il centro nevralgico del centro, per la presenza in essa delle principali funzioni cittadine, quella amministrativa (il castello vero e proprio era la sede del Comune) e delle due chiese. Nei seminterrati o ai piani terra degli edifici erano presenti varie funzioni commerciali ed artigianali, quali il macellaio, il posto telefonico pubblico o la bottega del ciabattino.\nLa conformazione generale della piazza si adatta a esempi due-trecenteschi e dovette essere impostata al tempo del completamento trecentesco del castello.\nLa piazza del Mercato, denominata anche Il Torracchio, ebbe la sua origine probabilmente durante lo sviluppo urbanistico quattrocentesco quando si consolid\u00f2 lo sviluppo del borgo ai piedi del castello e si costru\u00ec la chiesa di San Rocco: la piazza in questo senso fungeva non solo da luogo di scambi commerciali ma anche da spazio di connessione urbanistica e sociali tra i due nuclei di insediamento.\nDa visitare il Borgo Fantasma di Celleno, antico insediamento etrusco gi\u00e0 abbandonato nel 1951 a seguito del dissesto idrogeologico tipico di questi territori tufacei. Per la descrizione dei monumenti si veda la voce \"Storia\".\nCultura.\nEventi.\nLa seconda domenica di giugno il paese ospita una delle pi\u00f9 antiche feste dedicate alla ciliegia. Da oltre cinquanta anni sfilano carri allegorici in tema cerasicolo e negli ultimi anni grande successo la crostatona gigante a base di confettura di ciliegie e l'unica vera \"Gara di sputo del nocciolo\" dove i concorrenti si sfidano con misure che vanno oltre i 20 metri.\nDurante il secondo fine settimana di settembre, dal 2016 ad oggi, nel Borgo di Celleno Vecchio si svolge il \"Teverina Buskers, Festival Internazionale degli Artisti di Strada\" organizzato dall'Associazione locale \"Il Circo Verde\". Il Festival, primo del suo genere nella Tuscia Viterbese, ha l'ambizione di portare il meglio degli artisti di strada e di circo contemporaneo in un evento che richiama migliaia di persone ogni anno.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 88 imprese operanti nel territorio comunale, che rappresentavano lo 0,38% del totale provinciale (23.371 imprese attive), hanno occupato 248 addetti, lo 0,42% del dato provinciale (59.399 addetti); in media, ogni impresa nel 2015 ha occupato poco meno di tre persone (2,82).\nInfrastrutture e trasporti.\nFerrovie.\nLa Stazione di Celleno (soppressa da decenni) \u00e8 collocata sulla Ferrovia Viterbo-Attigliano-Orte.\nStrade.\nCelleno \u00e8 collegata tramite la Strada Provinciale 5 \"Teverina\", a Civitella d'Agliano e Viterbo, e tramite la Strada Provinciale 6 \"Bagnorese\", che si innesta nella Strada Provinciale 5, a Bagnoregio.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Celleno pass\u00f2 dalla provincia di Roma a quella di Viterbo."}
{"id": "1209", "revid": "110157", "url": "https://it.wikipedia.org/wiki?curid=1209", "title": "Comprehensive R Archive Network", "text": "CRAN \u00e8 l'acronimo di Comprehensive R Archive Network\novvero un sistema per documentare e rendere disponibili\ni moduli aggiuntivi al software statistico \"R\". \u00c8 una rete di server FTP e di server web che offrono la versione aggiornata di \"R\", assieme alla documentazione ed ai moduli aggiuntivi.\nIl nome \u00e8 modellato su CTAN (\"Comprehensive Archive Network\"), la rete di archivi contenenti materiale per e ."}
{"id": "1210", "revid": "39692", "url": "https://it.wikipedia.org/wiki?curid=1210", "title": "Conifera", "text": ""}
{"id": "1212", "revid": "734", "url": "https://it.wikipedia.org/wiki?curid=1212", "title": "Cembro", "text": ""}
{"id": "1213", "revid": "5", "url": "https://it.wikipedia.org/wiki?curid=1213", "title": "Cirmolo", "text": ""}
{"id": "1214", "revid": "260676", "url": "https://it.wikipedia.org/wiki?curid=1214", "title": "Como", "text": "Como (in italiano standard , pronuncia locale regolare ; \"C\u00f2mm\" o \"C\u00f9mm\" in dialetto comasco) \u00e8 un comune italiano di abitanti, capoluogo dell'omonima provincia, in Lombardia. Citt\u00e0 al centro della Lombardia dei laghi, Como attrae turismo internazionale legato allo scenario naturale, ed \u00e8 centro industriale basato sull'industria della seta (attivit\u00e0 tipicamente comasca).\nIl centro della citt\u00e0 \u00e8 situato sul lungolago, intorno alla piazza del Duomo, uno dei pi\u00f9 apprezzati monumenti dell'Italia settentrionale. Il nucleo storico presenta ancora l'aspetto dell'originario \"castrum\" romano, con mura medievali ben conservate e grandi torri di vedetta.\nGeografia fisica.\nTerritorio.\nComo \u00e8 situata sull'estremit\u00e0 meridionale del ramo occidentale del lago di Como, in una piccola conca circondata da boscose colline moreniche. Al ritiro del ghiacciaio w\u00fcrmiano, la piana, oggi occupata dal centro cittadino, venne progressivamente interrata dai sedimenti portati dal torrente Cosia. Questo breve corso d'acqua nasce dai rilievi a sud del Triangolo Lariano, da cinge la citt\u00e0 a sud e a ovest prevalentemente coperto, e sfocia al Pr\u00e0a Pasqu\u00e9e zona anticamente paludosa e a pascolo (da \u201cpasquerium\u201d longobardo), poi bonificata tra Settecento e Ottocento.\nConfina direttamente con la Svizzera, in particolare col Canton Ticino, distretto di Mendrisio e comune di Chiasso con cui costituisce un'area urbana unica, e dista circa 40\u00a0km da Milano.\nClima.\nL'inverno comasco risente relativamente dell'influenza mitigatrice della massa d'acqua lacustre. Le temperature minime di novembre, dicembre, gennaio, febbraio e, a volte, marzo possono scendere normalmente sotto lo zero e sono solitamente accompagnate da un alto tasso di umidit\u00e0. Del tutto assente \u00e8 invece la nebbia che caratterizza la vicina Brianza e la pianura padana, gi\u00e0 in parte presente oltre le colline a sud della cosiddetta \"convalle\", ovvero del centro della citt\u00e0. La neve \u00e8 abbastanza frequente, pur discontinua a seconda degli inverni, con valori di nevosit\u00e0 media annua che salgono procedendo dalla convalle (circa 20/30\u00a0cm annui) verso i quartieri periferici (circa 40/50\u00a0cm annui). Le ultime nevicate di un certo rilievo risalgono al 24 e 25 febbraio 2013, al 13, 14 e 15 dicembre 2012, al 31 gennaio, 1 e 2 febbraio 2012, al 17 dicembre 2010, al 21-22 dicembre 2009, al 2 febbraio e 6-7 gennaio 2009, al 26-27-28 gennaio 2006. Nel febbraio 2012 la neve \u00e8 rimasta al suolo pi\u00f9 a lungo a causa delle bassissime temperature registrate, con valori massimi sotto lo zero anche in centro per quasi una settimana.\nL'estate \u00e8 relativamente calda, per quanto il periodo di massima gradazione sia piuttosto breve (non oltre le due settimane consecutive). Si possono raggiungere in qualche occasione i 35/36\u00a0\u00b0C. La piovosit\u00e0 \u00e8 piuttosto elevata, con media intorno ai 1\u00a0500\u00a0mm annui e superiore nei quartieri pi\u00f9 settentrionali. La zona presenta spiccata tendenza a fenomeni temporaleschi. Nel territorio comunale si registrano alcune differenze nei valori minimi notturni tra i quartieri, a seconda dell'esposizione o meno alle brezze notturne. Spesso nella stagione estiva durante la mattinata le localit\u00e0 lacustri registrano temperature inferiori rispetto all'entroterra per via della brezza di lago, salvo poi uniformarsi durante il pomeriggio grazie alla rotazione del vento.\nOrigini del nome.\nLa Como conquistata dai Romani nel 196 a.C. \u00e8 chiamata da Tito Livio \"Comum oppidum\". Gaio Giulio Cesare rifonder\u00e0 la citt\u00e0 nel 59 a.C. battezzandola \"Novum Comum\". Il toponimo \"Comum\" (\u0441\u043e\u043cv\u043c) \u00e8 la forma latina dell'originale \"Comm\" utilizzato dalla popolazione locale dei \"Comenses\" e mantenuto fino ai nostri giorni nel dialetto comasco. Deriva dalla radice celtica \"Koimo\" che significa \"Abitato\". Nel tardo Quattrocento \u00e8 attestato anche l'esonimo in lingua tedesca, \"Kam\", che a sua volta deriva direttamente da \"Comm\".\nStoria.\nAntichit\u00e0.\nGli autori classici, a cominciare da Plinio il Vecchio che riporta le parole di \"Origines\", un'opera di Catone il Censore andata dispersa, attribuiscono la fondazione di Como alla stirpe degli Orobi. Numerosissime sono le testimonianze archeologiche venute alla luce a partire dal XIX secolo. Esse ci attestano nel primo millennio a.C. il fiorire di una civilt\u00e0, chiamata cultura di Golasecca, che colloca il comprensorio protourbano di Como, soprattutto a partire dalla met\u00e0 del VII secolo a.C. fino alle invasioni galliche del IV secolo a.C., come centro di un vasto territorio, culturalmente uniforme, esteso da Bergamo fino al Ticino. In questi secoli Como, che non era ubicata nella sede attuale, ma pi\u00f9 a sud, dove oggi \u00e8 localizzata la frazione di Prestino, svilupp\u00f2 una civilt\u00e0 che viene chiamata \"comense\" o \"della Ca' morta\", dal nome della necropoli comasca, dove Como trova il suo ruolo di intermediazione commerciale e culturale tra la civilt\u00e0 villanoviana e le civilt\u00e0 celtiche d'oltralpe (cultura di Hallstatt).\nIn epoca romana Como era uno dei due terminali della \"via Novaria-Comum\", strada romana che metteva in comunicazione i \"municipia\" di \"Novaria\" (Novara) e \"Comum\" (Como) passando per \"Sibrium\" (Castel Seprio). Da Como passava anche la \"via Regina\", strada romana che collegava il porto fluviale di \"Cremona\" (la moderna Cremona) con \"Clavenna\" (Chiavenna) passando da \"Mediolanum\" (Milano).\nA partire dal IV secolo a.C. l'abitato di Como si and\u00f2 spopolando e le sue necropoli esaurendo. Con l'arrivo dei Galli, che scardinano il sistema preesistente, Como perde la sua importanza ed entra in un periodo di declino. Rimane insoluto il problema dell'ubicazione del \"Comum oppidum\", il centro comasco conquistato dai Romani nel 196 a.C. \u00c8 possibile che, pur ridotto di dimensioni, si limitasse a occupare un'area sulle colline che gravitano intorno a Prestino alle pendici del monte Croce.\nNel 196 a.C. la Gallia Cisalpina venne definitivamente conquistata dal console Marco Claudio Marcello il quale stipul\u00f2 un \"foedus aequum\" per legare in un'alleanza i vinti a Roma, concedendo lo \"ius Latii\". In seguito a una terribile invasione dei Reti, nell'89 a.C., per volere di Pompeo Strabone l'antico oppidum fu ricostruito, rispettando la precedente locazione sulle colline, e riorganizzato amministrativamente, come il resto della regione, attraverso la \"Lex Pompeia de Transpadanis\".\nNel 77 a.C. nel villaggio furono insediati coloni per iniziativa di Gaio Scipione, forse soldati destinati a prevenire le scorrerie dei barbari. Nel 59 a.C. Cesare, in vista di una probabile espansione transalpina e considerando il territorio comense strategicamente importante per la difesa della penisola, fece varare la \"Lex Vatinia\" con la quale si fece autorizzare a fondare una colonia. Cesare fece allora bonificare l'area prospiciente il lago deviando i torrenti Cosia, Valduce e Fiume Aperto e vi insedi\u00f2 coloni tra cui 500 greci che ottennero anche la cittadinanza romana, ai quali si fa ricondurre l'origine etimologica di localit\u00e0 come Corenno (\"Corinto\"), Lenno e Lemna (\"Lemnos\"), Nesso (\"Nasso\").\nNel 49 a.C. Como divenne un \"municipium\". Durante il I secolo d.C. la crescita cittadina fu aiutata dalle donazioni di Plinio il Vecchio e Plinio il Giovane, entrambi comaschi, che fecero erigere una biblioteca e uno spazio termale, oltre che due ville sul lago oggi non pi\u00f9 esistenti. Nel 354 venne esiliato sul Lario il futuro imperatore Flavio Claudio Giuliano. A Como terminavano due strade romane, la \"via Bergomum-Comum\", che giungeva da Bergamo e la \"via Novaria-Comum\", che congiungeva \"Novaria\" (Novara) con Como passando per \"Sibrium\" (Castelseprio).\nL'area lariana\u00a0\u2013 grazie alla vicinanza con Milano, gi\u00e0 segnata dalla presenza cristiana in epoca apostolica, alla presenza di centri urbani di antica data quali la stessa Como e \"Licini Forum\" e alla presenza di vivaci vie di comunicazione\u00a0\u2013 fu evangelizzata molto presto. Si ritiene infatti che san Fedele di Como, ucciso nei pressi di Sorico (CO), sia il pi\u00f9 antico martire non vescovo dell'intera Italia transpadana; e la diocesi di Como, fondata ufficialmente nel 386, ebbe ben presto vescovi nativi, non solo della citt\u00e0 ma anche dei luoghi circostanti, segno questo di un cristianesimo ormai ben radicato.\nComo fu attivamente interessata dallo scisma tricapitolino o scisma dei Tre Capitoli (in greco antico \u03c4\u03c1\u03af\u03b1 \u03ba\u03b5\u03c6\u03ac\u03bb\u03b1\u03b9\u03b1, tr\u00eea keph\u00e1laia), una divisione all'interno della Chiesa avvenuta tra i secoli VI e VII, causata da un folto gruppo di vescovi, per lo pi\u00f9 occidentali, che interruppero le relazioni con gli altri vescovi e con il papa, rifiutando le decisioni del Concilio di Costantinopoli II del 553. La separazione dur\u00f2 circa un secolo e mezzo e interess\u00f2 un vasto territorio, comprendente Italia del Nord, Dalmazia e Illirico.\nMolti vescovi dell'Italia settentrionale, della Gallia e del Norico, non accettarono l'imposizione del concilio voluto da Giustiniano, anche perch\u00e9 gi\u00e0 durante il concilio di Calcedonia, nel 451, i teologi antiocheni erano stati riammessi nelle loro sedi e la vicenda doveva essere chiusa. Pertanto, questi vescovi non si considerarono pi\u00f9 in comunione con gli altri vescovi che avevano accettato supinamente la decisione imperiale. Tra questi \"ribelli\" all'autorit\u00e0 imperiale e conciliare c'erano i vescovi Ausano e Macedonio, a capo rispettivamente delle province ecclesiastiche di Milano e di Aquileia. Il loro dissenso si acu\u00ec ulteriormente ai tempi del successore di papa Vigilio, papa Pelagio I (556 - 561), il quale, dopo tentativi di chiarimento e persuasione, invit\u00f2 Narsete a ridurre lo scisma con la forza. Narsete non volle per\u00f2 obbedire alla richiesta del papa.\nFrattanto la Chiesa di Aquileia si era resa gerarchicamente indipendente e il suo vescovo Paolino I (557 -569) fu nominato Patriarca dai suoi suffraganei (568: patriarcato autonomo) per sottolineare la propria autonomia.\nLe altre diocesi dipendenti dal metropolita di Aquileia (dei due, quello che aveva la sua sede proprio ad Aquileia longobarda) rimasero scismatiche. In particolare la diocesi di Como, il cui vescovo sant'Abbondio aveva avuto un ruolo diplomatico importante proprio durante la preparazione del concilio di Calcedonia, recise il rapporto di dipendenza dall'arcidiocesi di Milano e Como divenne suffraganea di Aquileia. La diocesi comense venera ancora oggi, con il titolo di santo, un vescovo, Agrippino (vescovo dal 607 al 617), che si mantenne in modo intransigente su posizioni scismatiche in opposizione anche alla sede romana. La Diocesi di Como rimase suffraganea del Patriarcato di Aquileia fino al 1789.\nMedioevo.\nDurante l'Alto Medioevo Como sub\u00ec l'invasione dei Goti prima e dei Longobardi poi; nel 951 scese in Italia l'imperatore Ottone I e tra i suoi sostenitori vi era anche Gualdone, vescovo di Como.\nDurante il periodo comunale, Como fu contesa tra le famiglie rivali dei Rusca (o Rusconi) e dei Vitani. In seguito alla guerra decennale (1118-1127) tra Como e Milano, il 27 agosto 1127 Como venne assediata dalle forze milanesi, le mura e le abitazioni distrutte, gli abitanti dispersi.\nAlleanza col Barbarossa.\nComo non fece parte della Lega Lombarda contro il Sacro Romano Impero. Anzi, fu proprio grazie all'alleanza con i tedeschi che la citt\u00e0 pot\u00e9 aspirare all'egemonia perduta. Con l'aiuto dell'imperatore Federico Barbarossa, nel 1158, il Comune ricostru\u00ec la citt\u00e0 distrutta dai milanesi il 27 agosto 1127, riedific\u00f2 e ampli\u00f2 le mura di difesa con le sue imponenti torri di Porta Torre, San Vitale e Porta Nuova (o Torre Gattoni). Restaur\u00f2 quindi il Castel Baradello, potenziandolo con la costruzione della poderosa torre e delle altre strutture. Nel 1159 ospit\u00f2 lo stesso Barbarossa con la consorte Beatrice di Borgogna, di passaggio sul Lario.\nIn questi anni Como ebbe la sua vendetta partecipando alla distruzione di Milano nel 1162 e dell'Isola Comacina nel 1169, piccola roccaforte lacustre alleata dei milanesi nella guerra decennale.\nCon un diploma datato 25 ottobre 1167, Federico Barbarossa don\u00f2 alla Chiesa e alla Comunit\u00e0 di Como - in premio della loro fedelt\u00e0 - il Castel Baradello e la Torre di Olonio a Sorico.\nPeriodo visconteo.\nCon Azzone Visconti Como entr\u00f2 definitivamente nell'orbita viscontea.\nAlla morte di Gian Galeazzo Visconti, avvenuta nel 1402, Franchino II Rusca tent\u00f2 di instaurare a Como una signoria personale.\nSegu\u00ec un periodo di devastazioni e stragi fino al 1416 quando Como si consegn\u00f2 a Filippo Maria Visconti. Alla morte di quest'ultimo (1447) Como conobbe un breve periodo d'indipendenza con la sua \"Repubblica di Sant'Abbondio\", che dur\u00f2 tuttavia solo fino al 1450, quando la citt\u00e0 si sottomise a Francesco Sforza, duca di Milano.\nEt\u00e0 moderna.\nNell'ottobre del 1525 Como veniva occupata da don Pedro Arias, inviato da Antonio de Leyva, con 200 spagnoli, che smantellarono tra l'altro il Castel Baradello. Nel 1694 venne ordinato sacerdote a Como il gesuita Giovanni Girolamo Saccheri, padre delle geometrie non euclidee. Da allora Como segu\u00ec le sorti del Ducato di Milano e del Regno Lombardo-Veneto.\nNel 1768 il fisico Giulio Cesare Gattoni eresse in citt\u00e0 il primo parafulmine italiano. Nel 1797 arriv\u00f2 Napoleone, che a Villa Saporiti annunci\u00f2 la costituzione della Repubblica Cisalpina, mentre il 24 dicembre 1837 nacque la figlia di Franz Liszt, Cosima, futura moglie di Richard Wagner. Il 27 maggio 1859, in seguito alla battaglia di San Fermo, Giuseppe Garibaldi al comando dei Cacciatori delle Alpi liber\u00f2 la citt\u00e0 dall'occupazione austriaca.\nNel 1899 Como ospit\u00f2 una grande Esposizione Voltiana per celebrare il 1\u00ba centenario dell'invenzione della pila da parte di Alessandro Volta (1745-1827), suo pi\u00f9 illustre cittadino.\nIn occasione del 1\u00ba centenario della morte di Alessandro Volta, a Como venne organizzato il Congresso internazionale dei fisici del 1927 che apr\u00ec ufficialmente l'era della meccanica quantistica nella comunit\u00e0 scientifica internazionale. Fu l'ultima occasione in cui la citt\u00e0 ospit\u00f2 un evento di portata mondiale. Sei anni pi\u00f9 tardi, Albert Einstein arriv\u00f2 in citt\u00e0 per visitare il museo Voltiano.\nDurante la seconda guerra mondiale Como venne risparmiata dai bombardamenti.\nNell'aprile del 1945 la citt\u00e0 fu teatro della fuga e delle vicende legate all'arresto e alla fucilazione di Benito Mussolini e dell'epilogo del regime fascista.\nNell'estate del 1949 si tenne in citt\u00e0 una conferenza a cui partecip\u00f2 anche Enrico Fermi (lo stesso Fermi nel 1954 tenne sul lago, a Villa Monastero di Varenna, la sua ultima seduta pubblica).\nGli anni cinquanta e sessanta vengono ricordati per l'operato del sindaco Lino Gelpi, che fece di tutto per abbellire la citt\u00e0, smantellando lo scalo merci delle Ferrovie dello Stato realizzando al suo posto il parco a lago e creando la passeggiata di Villa Olmo. Copr\u00ec inoltre il torrente Cosia con una strada a grande scorrimento - la cosiddetta \"tangenziale\" - per cercare di liberare il centro dalla morsa del traffico.\nNel 1981 per impedire la costruzione del carcere del Bassone le \"brigate operaie\", durante la cosiddetta \"notte dei fuochi\", disseminarono la citt\u00e0 di bombe che furono disinnescate dall'artificiere Luigi Carluccio, che perse la vita con l'esplosione dell'ultima bomba. Una lapide ne ricorda il sacrificio sul luogo dell'esplosione.\nSimboli.\nLa bandiera di Como \u00e8 una croce bianca in campo rosso (araldicalmente parlando, di rosso alla croce d'argento).\n\u00c8 una bandiera comune a molte citt\u00e0 ghibelline dell'alta Italia, ma le sue origini vanno ricercate nell'antichissima \"blutfahne\" (lett. \"bandiera di sangue\"), una bandiera di identica foggia usata da sempre dagli imperatori romano-germanici sui campi di battaglia.\nOnorificenze.\nLa citt\u00e0 di Como \u00e8 \"la seconda tra le 27\" citt\u00e0 decorate con Medaglia d'Oro come \"Benemerite del Risorgimento nazionale\" per le azioni altamente patriottiche compiute dalla citt\u00e0 nel periodo del Risorgimento, con speciale riferimento alla insurrezione del 1848 e alla battaglia di San Fermo.\nMonumenti e luoghi d'interesse.\nPer la storia della diffusione della fede cattolica e degli edifici sacri vedi anche\nSociet\u00e0.\nEvoluzione demografica.\nLa citt\u00e0 si trova al centro di un agglomerato urbano che comprende i comuni limitrofi inoltrandosi fin nella vicina Svizzera. A est, la conurbazione raggiunge il circondario erbese. La popolazione sommata di questa trentina di comuni supera le unit\u00e0. Se a essa si aggiunge l'area urbana della vicina Lecco (quasi attaccata a quella di Erba), l'area sfiorerebbe i abitanti, creando cos\u00ec un'area e una macrocitt\u00e0 che per popolazione risulterebbe la terza della Lombardia, subito dietro le aree metropolitane di Milano e Brescia.\nEtnie e minoranze straniere.\nSecondo le statistiche (ISTAT 1\u00ba gennaio 2015) la popolazione straniera residente nel comune era di persone, pari al 13% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano al 2015:\nTradizioni e folclore.\nLa festa di Sant'Abbondio.\nQuella di Sant'Abbondio \u00e8 la festa patronale di Como, che si celebra il 31 agosto nella chiesa omonima. La tradizionale fiera ha luogo nei pressi della basilica ed \u00e8 animata da iniziative come la degustazione dei piatti tipici, la vendita dei prodotti artigianali e, lungo le mura della citt\u00e0, la mostra zootecnica, con esposizione di decine di animali come mucche, tori e vitelli provenienti dagli allevamenti della provincia. All'inizio la fiera era una semplice festa contadina che usava benedire le mucche; questa tradizione \u00e8 ancora oggi mantenuta.\nIl Santissimo Crocifisso.\n\u00c8 la venerazione del Crocifisso, collegata alla processione del Venerd\u00ec Santo e all'anello del miracolo. Durante la Processione del Gioved\u00ec Santo del 25 marzo 1529, la tradizione vuole che il Crocifisso spezz\u00f2 le catene che il governatore spagnolo aveva eretto per timore di un'imboscata da parte dei francesi, azione che fu subito considerata come miracolosa dai presenti e in seguito riconosciuta come tale dalla Chiesa nel 1608. Il Crocifisso viene esposto alla venerazione dei fedeli tutti gli anni dal marted\u00ec Santo fino al venerd\u00ec Santo nella chiesa che era dedicata a S. Pietro da Morone (papa Celestino V) e oggi \u00e8 dedicata proprio al Ss. Crocifisso e baciata da migliaia di fedeli. Il rituale costituisce una delle tradizioni devozionali pi\u00f9 radicate nel comasco. Il Venerd\u00ec Santo, il crocifisso \u00e8 poi portato in processione dal Vescovo lungo le vie di Como, evento questo che a causa dell'alto numero di fedeli solitamente causa gravi problemi di viabilit\u00e0 lungo le strade cittadine. Fuori, lungo le mura del centro storico, ha luogo il mercato delle bancarelle, che dal gioved\u00ec prima di Pasqua anima la citt\u00e0 con circa 160 ambulanti provenienti da tutta Italia coi prodotti pi\u00f9 originali, evento tradizionalmente molto popolare fra i cittadini comaschi.\nLa Sagra di San Giovanni Battista.\nLa celebrazione di San Giovanni Battista vede la rievocazione delle guerre medievali lariane, combattute sul lago nel 1169 e che videro l'esercito comasco (alleato di Federico Barbarossa) opposto alla roccaforte dell'Isola Comacina (alleata di Milano). Ogni anno, il sabato sera pi\u00f9 vicino al 24 giugno, ha luogo l'incendio dell'isola sotto forma di uno spettacolo pirotecnico. La flotta della navigazione, con orchestra e ballo a bordo, salpa da Como alla volta dell'isola caricando centinaia di passeggeri. La sfilata dei battelli rievocherebbe l'arrivo dell'esercito comasco e della sua flotta.\nLa festa di Sant'Antonio abate.\nOgni 17 gennaio, festa di Sant'Antonio abate, davanti alla chiesa di Sant'Agostino, ha luogo la benedizione delle automobili e degli animali. Sul sagrato si svolgeva fino a qualche anno fa la minuscola fiera a base di dolciumi e castagne (tipiche anche le castagne bianche da mangiare col latte). Una nota particolare merita la \"Pampara\", sorta di bastone decorato con dolci e piccoli giochi per bambini, oggi in disuso.\nLa cannonata delle ore 12.\nDal 1912 su iniziativa della Pro Como ogni giorno, alle ore 12:00 in punto, si pu\u00f2 sentire distintamente in tutta l'area urbana che si affaccia sul lago un colpo di cannone sparato a salve che scandisce lo scoccare del mezzogiorno. Il cannone di origine austriaca \u00e8 situato alle pendici di Brunate in localit\u00e0 Carescione, visibile durante la salita con la funicolare verso il paese che sovrasta la citt\u00e0.\nIl Santuario della Madonna del Prodigio di Garzola.\nIl Santuario conserva al suo interno un'immagine sacra di Maria Santissima con il Bambino che \u00e8 venerata col titolo di Nostra Signora del Prodigio e che papa Giovanni XXIII elesse patrona dei naviganti. La preziosa effigie bizantina \u00e8 legata a un fatto prodigioso avvenuto il 12 settembre 1669 nel mare Adriatico. Una nobile famiglia, fuggitiva da Candia, in viaggio verso Venezia durante una terribile tempesta vide galleggiare il quadro sacro in mezzo ai flutti, lo ripesc\u00f2, chiese protezione alla sacra immagine ed evit\u00f2 il naufragio; fu considerata per questo protettrice dei naviganti.\nNel 2008 il vescovo Diego Coletti fece collocare sul tetto del santuario della Madonna del Prodigio la statua dorata della Madonna un tempo sulla cuspide della chiesa dell'ex seminario: ora \"la Madunina de Comm\" veglia sull'intera citt\u00e0.\nIstituzioni, enti e associazioni.\nA Como e sul suo territorio sono presenti alcune benemerite associazioni:\nOspedali.\nComo e la sua provincia sono servite da due strutture ospedaliere principali:\nNon lontano dal Centro, in localit\u00e0 Monte Olimpino, \u00e8 collocata la storica clinica privata Villa Aprica.\nQualit\u00e0 della vita.\nSecondo l'indagine ISTAT diffusa il 28 agosto 2008 sugli indicatori ambientali urbani dei 111 comuni capoluogo di provincia relativi all'anno 2007, Como \u00e8 stata classificata al 78\u00ba posto dopo Vibo Valentia e prima di Bari.\nDa un dossier sulla qualit\u00e0 della vita nelle citt\u00e0 italiane de Il Sole 24 ore, pubblicato nel dicembre 2015, la citt\u00e0 \u00e8 piazzata al 15\u00ba posto.\nCultura.\nIstruzione.\nScuole.\nNel comune sono presenti istituzioni prescolastiche, scolastiche di primo grado e di secondo grado, inferiore e superiore. Quelle di secondo grado superiore comprendono 2 licei classici, 2 licei delle scienze umane, 4 licei scientifici, 5 licei linguistici,1 liceo musicale, 1 liceo artistico, 6 istituti tecnici, 3 istituti professionali, 5 centri di formazione professionale (CFP).\nUniversit\u00e0 degli Studi e Alta formazione.\nComo \u00e8 sede universitaria dal 1987, anno di avvio dei primi corsi del \"Diploma a fini speciali in Informatica Gestionale\" avviato dal Politecnico di Milano. Dal 1989 \u00e8 sede di regolari corsi di laurea in ingegneria gemmati appunto dal Politecnico milanese oltre che in scienze e pi\u00f9 tardi in giurisprudenza, gemmati dall'Universit\u00e0 degli studi di Milano. Dal 1998 questi ultimi corsi confluiscono nell'Universit\u00e0 degli Studi dell'Insubria insieme agli analoghi corsi di Varese; Dallo stesso anno a Como ha sede (insieme con Varese), presso il prestigioso Palazzo Natta, il Rettorato dell'Universit\u00e0 degli Studi dell'Insubria. Il Politecnico di Milano disponeva di un proprio polo territoriale con sede a Como, chiuso nel 2019.\nPer quanto riguarda le arti e la musica Como \u00e8 sede sia di un conservatorio di musica sia di un'accademia di belle arti.\nGeografia antropica.\nSuddivisioni amministrative.\nCircoscrizioni - Quartieri (evidenziando gli ex comuni autonomi)\nEconomia.\nSin dal Medioevo il territorio comasco ha avuto una notevole vocazione tessile, in particolare tra l'XI e il XVII secolo dominava il lanificio (con concentrazioni quasi industriali nei borghi comaschi lungo il Cosia, come l'attuale via Pannilani, e nel vicino centro di Torno). Nel corso del XIV e XV secolo il tessile comasco si specializz\u00f2 in lane di uso comune, fustagni e tessuti economici, parallelamente per\u00f2 inizi\u00f2 a diffondersi, verso la fine del Quattrocento, l'industria serica. Nel corso del Seicento il lanificio italiano, e comasco, attravers\u00f2 un periodo di forte contrazione e crisi, subendo la concorrenza dei tessili nord-europei, mentre la produzione di sete resse, e nel corso del Settecento, soprattutto come seta greggia e semilavorata prodotta nelle immediate vicinanze della citt\u00e0, crebbe. Nel corso del XIX secolo, soprattutto dopo l'unificazione nazionale, il settore tessile comasco inizi\u00f2 a mostrare segni di dinamismo, con una precoce industrializzazione e una certa capacit\u00e0 di attrazione di capitali esteri. Al principio del Novecento Como era una citt\u00e0 a forte vocazione industriale con un ampio spettro di sotto settori specifici (stampa su tessuto, cravatte, sete pregiate, calze, tessuti generici, dopo la seconda guerra mondiale anche disegno per tessuti, moda e coloranti per tessuti); questa crescita avvenne anche ponendo in crisi e facendo una feroce concorrenza alle realt\u00e0 industriali del nord Europa (inglesi, olandesi e francesi) che due secoli prima aveva soppiantato l'Italia nel primato dell'industria tessile. Il settore conobbe per\u00f2 una dura crisi, da cui non si \u00e8 pi\u00f9 del tutto ripreso (soprattutto per numero di addetti) all'inizio degli anni 1990, seguita da altre contrazioni; nel territorio comasco e nei comuni circumvicini \u00e8 per\u00f2 ancora allocata una forte presenza di industrie tessili, anche se quelle specializzate su prodotti di alta gamma, di lusso o di marca hanno attraversato il trentennio di contrazione con una maggiore capacit\u00e0 di adattamento e con prospettive migliori.\nL'edizione 2013 del Rapporto annuale sull'economia comasca del servizio Studi e Statistica della Camera di Commercio di Como offre uno spaccato puntuale dell'economia dell'area.\nAnalizzando la consistenza delle imprese attive per settore di attivit\u00e0, si rileva la prevalenza del comparto del terziario, con unit\u00e0 attive e un'incidenza in crescita pari al 60% del totale. Seguono per importanza le costruzioni ( unit\u00e0, con un peso sotto il 20%) e il manifatturiero ( imprese, con un'incidenza pari al 15% del totale).\nPer quanto riguarda i principali mercati di destinazione dei prodotti comaschi, al primo posto si posiziona la Germania, che assorbe il 13,5% dell'export di Como e al secondo posto la Francia. Anche i Paesi al di fuori dell'UE hanno aumentato la loro rilevanza, passando da un'incidenza del 40,8% (anno 2008) al 46,9% (anno 2013). Il settore tessile si conferma al primo posto nelle esportazioni.\nNella voce servizi, il turismo estero ha ottenuto il massimo storico di arrivi (+0,3%). Il soggiorno medio \u00e8 pari a poco pi\u00f9 di due giorni per i turisti italiani e a poco meno di tre giorni per i turisti stranieri. Gli esercizi extralberghieri hanno confermato il notevole dinamismo degli ultimi anni, crescendo di ventuno unit\u00e0 grazie ai \"bed &amp; breakfast \"e agli \"alloggi in affitto gestiti in forma imprenditoriale\". Nel corso del 2013 gli arrivi dei turisti che hanno optato per una struttura alberghiera sono stati l'83,5% del totale.\nInfine, nel comasco emergono tre ambiti di crescita e nuove opportunit\u00e0: la nautica, le industrie culturali e creative e il florovivaismo. Quest'ultimo settore, inteso in senso lato come \u201cfiliera del verde\u201d, comprende non solo il verde a uso di abitazioni private, ma anche il mantenimento e miglioramento del paesaggio e delle condizioni di vita nelle citt\u00e0 attraverso la creazione del verde urbano.\nIl turismo \u00e8 stato sempre appannaggio dei paesi del centro-lago. \nNel settore dell'artigianato \u00e8 diffusa e pregiata la lavorazione dell'argento, finalizzata alla produzione di oggetti in stile tradizionale e quella del ferro battuto applicata agli edifici pubblici.\nInfrastrutture e trasporti.\nStrade.\nIl comune \u00e8 attraversato dall'autostrada dei Laghi A9.\nFerrovie.\nComo \u00e8 collegata alle altre citt\u00e0 lombarde (Milano inclusa) tramite il servizio ferroviario suburbano di Milano (linee \"S\") e tramite il servizio ferroviario regionale (linee R-RE).\nNel territorio comunale sono presenti sei stazioni ferroviarie:\nFino al 1966 era in funzione anche la linea Como-Varese sempre delle Ferrovienord che collegava direttamente con Varese Nord.\nTranvie.\nNella prima met\u00e0 del XX secolo la citt\u00e0 era inoltre collegata alle localit\u00e0 vicine mediante un'estesa rete di tranvie provinciali strutturata mediante le seguenti linee:\nFunicolare.\nLa Funicolare Como-Brunate \u00e8 attiva dal 1894.\nNavigazione.\nLa navigazione lacustre di linea \u00e8 attiva dal 1826 con numerosi servizi tra la citt\u00e0 e i paesi della sponda (vedi lago di Como).\nAeroporti.\nIn citt\u00e0 \u00e8 attivo l'Idroscalo Internazionale di Como, gestito dall'Aero Club Como, dove ha sede una scuola di volo per l'addestramento di piloti d'idrovolante unica in Europa. \nInoltre, vi \u00e8 presente una scuola di paracadutismo.\nMobilit\u00e0 urbana.\nLa rete dei \"trasporti pubblici urbani\" \u00e8 dotata di 9 linee di autobus gestite da \"ASF Autolinee\" (ex SPT Linea).\nLa rete dei trasporti extraurbani (C) \u00e8 gestita principalmente da ASF Autolinee e, in misura minore, dalla Ferrovie Nord Milano Autoservizi ed \u00e8 composta da linee che collegano Como ai comuni della provincia e a Varese, Lecco e Bergamo. Alcune di esse hanno sostituito, dal 1966, la soppressa ferrovia Como-Varese delle Ferrovie Nord Milano.\nIn passato la citt\u00e0 fu servita dal 1906 al 1952 da una rete tranviaria, in seguito sostituita da una rete filoviaria dal 1938 al 1978.\nSport.\nComo ha una lunga tradizione sportiva, legata per lo pi\u00f9 all'acqua, essendo la citt\u00e0 affacciata sul lago omonimo.\nCalcio.\nIl Como 1907, fondato il 25 maggio 1907, \u00e8 la principale societ\u00e0 calcistica cittadina. Nella sua storia ha disputato 13 campionati di Serie A e 35 di Serie B; nel 1996-1997 ha conquistato la Coppa Italia Serie C e nel 2007-2008 la Coppa Italia Serie D. Gioca le partite casalinghe presso lo stadio Giuseppe Sinigaglia. \u00c8 stato rifondato due volte (nel 2005 e nel 2017) e milita in Serie B.\nA livello femminile la societ\u00e0 pi\u00f9 importante \u00e8 il Como 2000. Questo club, fondato nel 1997, ha disputato otto campionati di Serie A e sette di Serie A2.\nTra le societ\u00e0 di calcio dilettantistiche, sono da citare quelle dei maggiori quartieri cittadini, tra cui Albate Calcio e Albatese, Sagnino, Ardisci e Spera (fondata nel 1906), Ardita (1934), Lario (1909), Cittadella (1945), Lora Lipomo (1962) e la Libertas, squadra dell'oratorio di San Bartolomeo dove tir\u00f2 i primi calci il famoso e compianto Gigi Meroni. Il campione del mondo di Germania 2006 Gianluca Zambrotta mosse invece i primi passi nell'Alebbio, altra formazione di quartiere.\nCanottaggio.\nIl canottaggio \u00e8 rappresentato dalla Societ\u00e0 Canottieri Lario Giuseppe Sinigaglia, fondata nel 1891. Si tratta di una delle pi\u00f9 importanti societ\u00e0 italiane di canottaggio e ha fornito diversi atleti alla Nazionale italiana, anche in occasione dei giochi olimpici. Giuseppe Sinigaglia, che fu il primo italiano a vincere la \"Diamond Challenge Sculls\", \u00e8 anche il pi\u00f9 famoso atleta della societ\u00e0, che prese il suo nome per onorarne la memoria di caduto di guerra. Diciassette equipaggi della societ\u00e0 hanno conquistato la medaglia d'oro ai campionati del mondo, cinque lo hanno fatto nei campionati europei mentre le vittorie in ambito nazionale sono un centinaio. La Canottieri Lario ha ricevuto la Stella d'oro al merito sportivo del Comitato olimpico nazionale italiano nel 1967.\nA pochi passi dalla sede dei canottieri si trova lo Yacht Club Como, societ\u00e0 nata dalla fusione di due distinte entit\u00e0: il Circolo della Vela Como e la Motonautica Italiana Lario.\nCiclismo.\nPer sette volte Como \u00e8 stata sede di arrivo di una tappa del Giro d'Italia, la prima nel 1937 e l'ultima nel 2019.\nIl lungolago \u00e8 stato teatro dell'arrivo del Giro di Lombardia in quasi tutte le edizioni della classica.\nDa ricordare anche le medaglie d'oro conquistate ai giochi di Los Angeles 1932 da Paolo Pedretti e ai Giochi di Barcellona 1992 da Fabio Casartelli.\nHockey su ghiaccio.\nL'Associazione Hockey Como, fondata nel 1971, ha disputato due tornei di Serie A e altrettanti di Serie A2.\nPer alcuni anni \u00e8 stata attiva una squadra femminile, l'Hockey Club Lario Halloween, la quale ha disputato tutti i campionati dal 1990-1991 al 2006-2007, arrivando in sei occasioni al 3\u00ba posto. La societ\u00e0 si \u00e8 dissolta nel 2007.\nPallacanestro.\nLa Pool Comense 1872, sezione di pallacanestro femminile della Ginnastica Comense 1872, \u00e8 la squadra pi\u00f9 titolata d'Italia avendo conquistato 15 scudetti (record), 5 Coppe Italia e 6 Supercoppe italiane, anche questo un record nazionale. A livello internazionale ha vinto la EuroLeague Women nel 1993-1994 e 1994-1995 e il Mundialito nel 1996. La squadra dopo aver concluso la stagione 2011-2012 al 6\u00ba posto in Serie A1 decide di non iscriversi ai successivi campionati per tornare attiva nel 2015 e partecipare alla serie B nazionale.\nLa squadra maschile pi\u00f9 importante \u00e8 quella della Pallacanestro Como, con trascorsi in Divisione Nazionale B. In passato \u00e8 esistita anche una Ginnastica Comense 1872 maschile che ha disputato il girone finale del campionato italiano nel 1922 e nel 1923.\nPallanuoto.\nIn citt\u00e0 sono presenti due societ\u00e0 pallanuotistiche.\nLa Como Nuoto, che gioca il campionato nazionale di Serie A2, ha conosciuto anche la gloria internazionale con la conquista, nel 1994, della Coppa COMEN. Nella sua storia ha partecipato in totale a otto edizioni del massimo campionato. \nLa stessa societ\u00e0 possiede una sezione di pallanuoto femminile che disputa, dalla stagione 2021/22, il torneo di Serie A1.\nL'altra societ\u00e0 cittadina \u00e8 la Pallanuoto Como, partecipante al campionato di Serie B. Il presidente \u00e8 Giovanni Dato.\nRugby.\n\u00c8 presente una squadra di rugby, fondata nel 2005, il Rugby Como, che si allena al Centro Sportivo Belvedere e che promuove un programma di diffusione dello sport nelle scuole della citt\u00e0.\nScherma.\nLa Ginnastica Comense 1872 \u00e8 principalmente nota per la sua sezione di scherma che ha avuto, tra i suoi allievi, anche la medaglia olimpica di Melbourne 1956 Antonio Spallino e quella di Londra 2012 Arianna Errigo.\nUltimate.\nA Como \u00e8 presente anche una squadra di ultimate, i FrasbaDalLac, vincitrice, tra l'altro, del premio \"Spirit of The Game\" nel campionato italiano open di Ultimate del 2006."}
{"id": "1215", "revid": "536103", "url": "https://it.wikipedia.org/wiki?curid=1215", "title": "Coordinate geografiche", "text": "In geodesia le coordinate geografiche sono valori utili per individuare la posizione di un punto sulla superficie terrestre. Esse sono la latitudine, la longitudine e l'altitudine.\nStoria.\nL'invenzione di un sistema di coordinate geografiche \u00e8 generalmente attribuita a Eratostene di Cirene, che compose la sua \"Geografia,\" opera oggi perduta, presso la Biblioteca di Alessandria nel III secolo a.C. Un secolo dopo, Ipparco di Nicea miglior\u00f2 questo sistema determinando la latitudine dalle misurazioni stellari piuttosto che dall'altitudine solare e determinando la longitudine dai tempi delle eclissi lunari. Nel I o II secolo, Marino di Tiro compil\u00f2 un ampio dizionario geografico e una mappa del mondo tracciata matematicamente utilizzando coordinate misurate ad est da un primo meridiano nella terra conosciuta pi\u00f9 occidentale, designata con le Isole Fortunate, al largo della costa dell'Africa occidentale intorno alle Isole Canarie o Capo Verde, e misurate a nord o a sud dell'isola di Rodi al largo dell'Asia Minore. \nFu tuttavia Claudio Tolomeo nel II secolo d.C. ad adottare per primo il sistema di latitudine e longitudine. Nella sua \"Geografia\" Tolomeo utilizzava lo stesso primo meridiano ma misurava invece la latitudine dall'equatore. Dopo che i lavori di Marino di Tiro e di Tolomeo furono tradotti in arabo nel IX secolo, il \"Libro della descrizione della Terra\" di Al-Khw\u0101rizm\u012b corresse gli errori dei due studiosi antichi riguardo alla lunghezza del Mar Mediterraneo, facendo s\u00ec che la cartografia araba medievale utilizzasse un primo meridiano a circa 10\u00b0 ad est della linea usata da Tolomeo. La cartografia matematica riprese in Europa dopo il recupero del testo di Tolomeo da parte del grammatico e teologo bizantino Massimo Planude poco prima del 1300. Il testo \u00e8 stato tradotto in latino dall'umanista Jacopo d'Angelo intorno al 1407 a Firenze.\nNel 1884 a Washington si tenne la International Meridian Conference, alla quale parteciparono quarantuno rappresentanti di venticinque nazioni. Ventidue di loro decisero di adottare come linea di riferimento zero la longitudine del meridiano di Greenwich, che passava per il Royal Observatory di Greenwich, in Inghilterra. La Repubblica Dominicana vot\u00f2 contro la mozione, mentre Francia e Brasile si astennero. La Francia adott\u00f2 il meridiano di Greenwich solo nel 1911, continuando fino ad allora ad usare il meridiano di Parigi.\nLatitudine, longitudine e altitudine.\nLa latitudine \u00e8 la distanza angolare di un punto dall'equatore e la longitudine \u00e8 la distanza angolare di un punto da un arbitrario meridiano di riferimento lungo lo stesso parallelo del luogo (misurati in gradi). Dal 1884 il meridiano fondamentale di riferimento \u00e8 convenzionalmente fissato a Greenwich. La sua longitudine \u00e8 quindi 0\u00b0.\nL'altitudine \u00e8 la distanza, misurata lungo la verticale del punto considerato sulla superficie terrestre, dal livello del mare.\nMisura.\nLe latitudini e le longitudini sono grandezze angolari e come tali sono misurate in gradi\nStoricamente, l'ordine con cui si indicavano le coordinate era sempre lo stesso, prima la latitudine e poi la longitudine, usando diversi formati per scrivere i gradi.\nNotare che l'indicazione degli emisferi N (nord) / S (sud) e E (est) / O (ovest) pu\u00f2 essere sostituita dal segno. In particolare, avremo valori negativi per latitudini nell'emisfero sud e longitudini a ovest del meridiano fondamentale.\nUltimamente si usa sempre pi\u00f9 l'ordine longitudine - latitudine, per uniformarsi ai sistemi UTM e MGRS.\nRiferimento.\nEssendo la terra un corpo irregolare (geoide), dare una descrizione matematica della sua superficie \u00e8 arduo dal momento che non si hanno i dati necessari. Solitamente si suppone che essa sia assimilabile a un ellissoide, in modo che quest'ultimo approssimi bene la sua superficie (soprattutto per quanto riguarda le quote). L'estrema variabilit\u00e0 della superficie terrestre ha fatto proporre a diversi studiosi diverse forme di ellissoide, tra le quali quella pi\u00f9 usata (perch\u00e9 si suppone approssimi meglio la superficie terrestre) \u00e8 l'ellissoide di Hayford.\nSolitamente gli ellissoidi vengono orientati localmente per una superficie terrestre riconducibile a quella di una regione, una nazione, un continente. Per questo quando si parla di coordinate geografiche si deve menzionare anche il suo datum, ovvero il suo ellissoide di riferimento e il suo orientamento. Oggi il pi\u00f9 usato (anche da Wikipedia, nel campo coordinate delle localit\u00e0) \u00e8 il sistema WGS84, ovvero un ellissoide avente il centro coincidente con il centro di massa della terra e avente i seguenti parametri:\nMonte Mario.\nIn Italia era uso (non del tutto scomparso) utilizzare come meridiano di riferimento quello detto Meridiano di Monte Mario in quanto passante appunto per l'osservatorio di Monte Mario a Roma, posto a 12\u00b0 27' 08,40\" E di Greenwich. Come ellissoide di riferimento venne utilizzato l'ellissoide di Hayford orientato appunto a Monte Mario. Tale sistema di coordinate venne utilizzato dall'Istituto Geografico Militare (IGM) per aggiornare i dati allo standard World Geodetic System 84 (WGS84), su cui si basa anche il Sistema di posizionamento globale (GPS). Lo standard WGS84 si basa su un modello geodetico della Terra standard. L'EGM96 \u00e8 un geoide definito da un sistema di armoniche sferiche."}
{"id": "1216", "revid": "222535", "url": "https://it.wikipedia.org/wiki?curid=1216", "title": "Codice fiscale", "text": "Il codice fiscale in Italia \u00e8 un codice che serve a identificare in modo univoco le persone fisiche e altri soggetti diversi dalle persone fisiche nei loro rapporti con gli enti e le amministrazioni pubbliche dello Stato italiano. Per le persone fisiche generalmente \u00e8 composto da 16 caratteri alfanumerici mentre per i soggetti diversi dalle persone fisiche da 11 cifre.\nIl codice fiscale viene attribuito alla nascita o alla costituzione per le associazioni e gli enti. Per i soggetti iscritti al Registro delle imprese il codice fiscale dal 6/12/2000 coincide con il numero di iscrizione al Registro (le prime 7 cifre corrispondono al \"numero sequenziale\", seguito da 3 cifre che identificano l'Ufficio e 1 cifra di controllo). Per tutti i soggetti contribuenti non persone fisiche dotati di una partita Iva (trust, stabili organizzazioni, imprese e tra queste le imprese in forma societaria, societ\u00e0 non imprese commerciali come le societ\u00e0 tra professionisti, associazioni con partita Iva, fondazioni) la stessa normalmente ha anche funzione di codice fiscale.\nStoria.\nIl codice fiscale \u00e8 stato introdotto con il Decreto del presidente della Repubblica n. 605 del 29 settembre 1973 per rendere pi\u00f9 efficiente l'amministrazione finanziaria con la creazione dell'Anagrafe tributaria, fortemente voluta dall'allora ministro delle finanze Bruno Visentini.\nEsso viene attribuito e rilasciato a ciascun cittadino italiano dall'Agenzia delle entrate e pu\u00f2 essere attribuito anche ai cittadini stranieri.\nSin dalla riforma, a ciascuna persona veniva consegnato un tesserino prima cartaceo poi di plastica con banda magnetica, riportante oltre al codice fiscale anche cognome, nome, sesso, luogo di nascita, provincia di nascita, data di nascita e anno di emissione.\nDescrizione.\nIl codice fiscale viene usato da tutte le amministrazioni pubbliche in Italia e serve ad identificare il cittadino, il contribuente e tutti gli altri soggetti obbligati ad averlo.\nLa tessera.\nA tutti gli aventi diritto che richiedono il codice fiscale viene consegnata o una tessera magnetica con il codice fiscale e un codice a barre univoco o per i residenti in Italia che godono anche dell'assistenza sanitaria, una smartcard che ha funzione di:\nLa tessera plastificata del codice fiscale \u00e8 stata definitivamente sostituita e integrata nella tessera sanitaria per coloro i quali ne hanno diritto; per gli altri continua a esistere il vecchio tesserino.\nIl certificato di attribuzione del codice fiscale in formato cartaceo (tesserino verde), nato in Italia nei primi anni '70, \u00e8 rimasto nel formato tradizionale sino alla diffusione della tessera di plastica.\nGestione separata INPS.\nNella gestione separata (una forma previdenziale pubblica, obbligatoria per talune categorie di lavoratori) l'INPS utilizza come numero di attribuzione il codice fiscale, invece di un codice numerico assegnato (come viene fatto per le altre forme previdenziali, anche dell'INPS stessa). L'iscrizione alla gestione separata INPS 2018, pu\u00f2 essere effettuata nelle Camere di Commercio tramite il Registro delle Imprese e la procedura di comunicazione \"UNICA\".\nGenerazione del codice fiscale.\nLa normativa che disciplina le modalit\u00e0 di calcolo del codice fiscale \u00e8 il decreto del Ministero delle finanze del 23 dicembre 1976, (\"Sistemi di codificazione dei soggetti da iscrivere all'anagrafe tributaria\").\nPer le persone fisiche, il codice fiscale \u00e8 composto di sedici caratteri alfanumerici; per le persone giuridiche, come per esempio societ\u00e0 o enti, \u00e8 invece un numero di undici cifre (la prima cifra \u00e8 8 per le associazioni riconosciute, 9 per quelle non riconosciute).\nPer tutti i comuni d'Italia \u00e8 presente una scheda identificativa che contiene il codice catastale del comune, usato nel codice fiscale. Per le aziende che ne sono sprovviste, la partita IVA sostituisce il codice fiscale.\nNessuno \u00e8 autorizzato a calcolare o fornire strumenti per il calcolo del codice fiscale: l'unico codice fiscale valido \u00e8 quello rilasciato al soggetto dall'Agenzia delle entrate.\nL'algoritmo illustrato di seguito \u00e8 utilizzato abitualmente per calcolare il codice fiscale, sebbene non garantisca l'affidabilit\u00e0 del risultato.\nIl codice fiscale delle persone fisiche \u00e8 costituito da sedici caratteri alfanumerici, ricavati in linea generale secondo l'algoritmo illustrato di seguito.\nCodice fiscale provvisorio.\nQuando sia necessario, l'Agenzia delle entrate pu\u00f2 attribuire un codice fiscale provvisorio a una persona fisica. Tale codice fiscale provvisorio per le persone fisiche \u00e8 costituito da un numero di undici cifre, del quale le prime sette sono un numero progressivo, quelle dall'ottava alla decima comprese identificano l'ufficio che ha attribuito il codice e l'undicesima \u00e8 il carattere di controllo, determinato nel modo seguente:\nAspetti legali.\nAnche se non univoco a causa delle omocodie, il codice fiscale nella pubblica amministrazione italiana risulta essere la condivisa e pi\u00f9 frequente chiave alfanumerica identificativa di accesso agli altri dati personali del cittadino (compresi alcuni tipologie di dati sensibili): dati reddituali, dati catastali, fiscali-contributivi, ovvero di dati genetici, sanitari o biometrici.\nA scopo esemplificativo, nel glossario pubblicato sito dell'\"authority\", il codice fiscale, nome e cognome sono tipizzati come dato personale. Nel glossario non sono compresi il comune o lo Stato estero di nascita, sebbene questa informazione personale possa rivelare l\"'origine\" razziale ed etnica, che \u00e8 qualificata come \"dato sensibile\" nel d.lgs. 196/2003 art. 4, e come dato personale di tipo particolare nel Regolamento generale sulla protezione dei dati personali, art. 9. Il Regolamento generale sulla protezione dei dati (GDPR) dell'Unione Europea, in vigore da maggio 2018, tuttavia, non esemplifica nessuno di questi dati.\nIn caso di comunicazione di dati personali fra soggetti pubblici non prevista da norme o regolamenti, \"effettuata in qualunque forma anche mediante convenzione\", il titolare del trattamento \u00e8 tenuto a comunicare previamente al Garante tale circostanza (art. 39, codice privacy).\nIl Regolamento GDPR non fa menzione di enti di previdenza o di assistenza sociale.\n\"Il GDPR art. 9 vieta il trattamento dei dati personali di categoria particolare\", definiti all'art. 4. Tuttavia, le deroghe possibili sono genericamente \"motivi di interesse pubblico rilevante sulla base del diritto dell'Unione o degli Stati membri\", oltre ad (ampi) casi circostanziati: dato reso manifesto dall'interessato, e del pubblico interesse (archiviazione, ricerca storica e scientifica, medicina preventiva e del lavoro, sanit\u00e0 pubblica).\nAl trattamento dei dati personali relativi allo stato di salute e alla vita sessuale, biometrici e genetici, anche per finalit\u00e0 di ricerca, sono riferiti: dal Codice della Privacy (artt. 4, 22, 37, 110), e dal GDPR (considerazione generale n. 159, art. 3, art. 4 in merito alla definizione di dato sensibile, art. 5 in merito all'obbligo di cancellazione o rettifica dei dati inesatti, art. 9 -divieto di trattamento dei dati personali di categoria particolare, 28 per quanto riguarda gli obblighi contrattuali del responsabile del trattamento, 34-obbligo di notifica all'interessato in caso di violazione dei dati, 49, art. 169- protezione dei dati negli istituti nazionali di statistica).\nProblemi relativi al codice fiscale.\nOmocodie.\nIl meccanismo di calcolo del codice fiscale pu\u00f2 portare alla generazione di codici identici per persone fisiche diverse. Si parla in questo caso di omocodia del codice fiscale. L'Agenzia delle Entrate provvede ad attribuire a ciascuna persona un nuovo codice in modo da garantire l'unicit\u00e0 dello stesso.\nIl meccanismo con il quale si gestiscono le omocodie consente di generare il codice fiscale sostituendo una o pi\u00f9 cifre (a partire dall'ultima) con una lettera.\nLa legenda \u00e8:\n0 = L, 1 = M, 2 = N, 3 = P, 4 = Q, 5 = R, 6 = S, 7 = T, 8 = U, 9 = V.\nEsempio:\nSe il tuo codice finisce con G824N ed \u00e8 omocodico di 3\u00aa posizione, sarebbe G8N4N.\nUtilizzando tutte le combinazioni possibili di sostituzioni dei numeri con lettera, si possono gestire al massimo 128 codici differenti. I casi di soggetti cosiddetti \"omocodici\", inizialmente molto limitati per quanto riguarda i cittadini italiani, si sono notevolmente incrementati nel tempo prevalentemente per gli stranieri, con una concentrazione particolarmente elevata per i nati nei paesi nei quali \u00e8 prassi comune non ricordare il giorno esatto di nascita.\nData di nascita.\nIl fatto di indicare solo le ultime due cifre dell'anno di nascita implica che, a parit\u00e0 degli altri dati, i nati a distanza di un secolo hanno lo stesso codice. Ad esempio, un uomo nato il 1\u00ba febbraio 1907 ha lo stesso codice di un uomo nato nella stessa citt\u00e0 lo stesso giorno nel 2007: 07B01.\nLuogo di nascita.\nIl codice fiscale fotografa la situazione geopolitica e amministrativa al momento della nascita della persona fisica; per tale motivo esso deve riportare l'effettivo luogo (se in Italia) o Paese (se nato all'estero) di nascita della persona, non quelli attuali eventualmente soggetti a modificazioni.\nPer esempio se una persona fisica \u00e8 nata a Kiev nel 1985, la stringa composta dai caratteri tra l'undicesimo e il quindicesimo sar\u00e0 Z135 (Unione Sovietica) e non Z138 (Ucraina, divenuta indipendente nel 1991).\nStessa considerazione vige nei confronti del comune di nascita: una persona nata in un comune soppresso o accorpato (per esempio Borgo Panigale, fino al 1937 comune autonomo e da quella data parte del comune di Bologna) avr\u00e0 il codice catastale del luogo di nascita corrispondente alla situazione amministrativa del momento (B027 prima del 1937, A944, codice di Bologna, dopo).\nOvviamente lo stesso discorso si applica a quei casi di frazioni comunali nel frattempo divenute comuni autonomi: chi per esempio \u00e8 nato prima del 1992 a Fiumicino (all'epoca frazione del comune di Roma) porta nel codice fiscale il codice catastale H501 della Capitale italiana, laddove nel codice di chi \u00e8 nato dopo figura M297, codice catastale del nuovo comune.\nFanno eccezione alcuni cittadini che negli anni settanta, pur nati in territorio italiano, si erano visti attribuire un codice catastale estero, in quanto il comune era diventato territorio straniero dopo la seconda guerra mondiale.\nCarattere di controllo.\nL'algoritmo di calcolo del carattere di controllo non \u00e8 in grado di riconoscere alcuni tipi frequenti di errori di battitura:\nCambio di nome.\nI contribuenti che cambiano il loro cognome o il nome durante la vita sono costretti ad aggiornare anche il proprio codice fiscale. Il problema, che era in origine occasionale, sta diventando sempre pi\u00f9 frequente con l'aumento del numero degli stranieri, che potrebbero cambiare cognome in base a leggi del loro paese di origine.\nPer esempio:\nPossibile inquinamento di banche dati.\nNel caso in cui in banche dati sia private che di enti pubblici siano presenti informazioni associate a un codice fiscale non validato o non veritiero (per dolo, negligenza o errore materiale), dette banche sono inquinate.\nTra i casi pi\u00f9 frequenti vi sono omocod\u00ece e mancate notifiche di cambio nome (che comportano aggiornamento del codice fiscale).\nMolto meno frequente, ma non per questo meno possibile, il caso in cui il dato sia molto vecchio e immesso nella banca dati privo di codice fiscale e quest'ultimo sia stato evinto in maniera non validata dai dati anagrafici tramite algoritmi comunque reperiti.\nAutogenerazione del codice fiscale.\nBench\u00e9 esistano algoritmi in grado di calcolare in maniera indipendente il proprio o l'altrui codice fiscale, l'unico soggetto che per legge ne rilascia di validati ed efficaci a norma di legge \u00e8 l'anagrafe tributaria dell'Agenzia delle entrate.\nQuindi in caso di discrepanza tra due codici, anche se quello non validato appare rispettare l'algoritmo, quello valido \u00e8 quello emesso dall'amministrazione finanziaria a esclusione di qualsiasi altro.\nVerifica telematica.\nEssendo il codice fiscale identificativo di un soggetto nei rapporti intercorrenti con la pubblica amministrazione, l'Agenzia delle Entrate mette a disposizione un servizio di verifica del codice fiscale (esistenza in Anagrafe Tributaria) e/o di corrispondenza tra codice fiscale e dati anagrafici di un soggetto . L'utilizzo \"massivo\" di tale servizio sarebbe auspicabile al fine di \"bonificare\" le banche dati degli uffici dagli eventuali codici fiscali errati o non aggiornati. Il servizio \"massivo\" \u00e8 limitato quasi esclusivamente alla P.A., alle societ\u00e0 pubbliche e ai gestori di servizi pubblici.\nIl servizio non deve essere confuso con i programmi, che si trovano anche su internet, e che controllano semplicemente il codice fiscale \"stand alone\" confrontandolo con i soli dati anagrafici, inseriti dall'utente, e/o sulla base del solo carattere di controllo.\nVerifica del codice fiscale agenzia delle entrate.\nEsistono tre servizi online, completamente gratuiti e accessibili da chiunque, che l\u2019Agenzia delle Entrate mette a disposizione per verificare un codice fiscale. Li descriveremo qui di seguito. Per accedere a tale possibilit\u00e0 non devi neanche essere registrato. Il portale dell\u2019Agenzia delle Entrate \u00e8 il seguente:\nAGENZIA DELLE ENTRATE - CONTROLLO DEL CODICE FISCALE\nAccedendo a questo \"link\" hai la possibilit\u00e0 di verificare:\nPertanto, il servizio dell\u2019Agenzia delle Entrate non ti consente di risalire al titolare del codice fiscale, ossia di conoscere il suo nome, cognome, data e luogo di nascita, ma ti permette solo di sapere se il codice fiscale \u00e8 davvero registrato dentro l\u2019Anagrafe tributaria. Cos\u00ec potrai scoprire se hai un codice fiscale sbagliato o ti \u00e8 stato dato un codice inesistente.\nDati personali.\nIl codice fiscale di una persona fisica rivela i dati personali, data e comune di nascita, nessuno dei quali, comunque, sensibile.\nDenominazione nelle lingue minoritarie d'Italia.\nNelle regioni a statuto speciale che beneficiano di un regime di bilinguismo, la denominazione \"codice fiscale\" \u00e8 resa nelle seguenti varianti:"}
{"id": "1217", "revid": "1632387", "url": "https://it.wikipedia.org/wiki?curid=1217", "title": "Comune (Italia)", "text": "Un comune, nell'ordinamento giuridico della Repubblica Italiana, \u00e8 un ente locale territoriale autonomo. Formatosi \"praeter legem\" secondo i princ\u00ecpi consolidatisi nei comuni medievali, \u00e8 previsto dall' della costituzione della Repubblica Italiana. Pu\u00f2 essere suddiviso in frazioni, le quali possono a loro volta avere un limitato potere grazie a delle apposite assemblee elettive. Un comune pu\u00f2 altres\u00ec avere il titolo di citt\u00e0. La disciplina generale \u00e8 contenuta nel decreto legislativo 18 agosto 2000, n. 267 e ha come organi politici il consiglio comunale, la giunta comunale e il sindaco.\nDescrizione.\nOgni comune appartiene a una provincia, ma la provincia non fa da tramite nei rapporti con la regione e questa in quelli con lo Stato a livello gerarchico, poich\u00e9 esso, essendo dotato di personalit\u00e0 giuridica, pu\u00f2 avere rapporti diretti con la regione e con lo Stato. Tutti gli enti locali sopra citati disciplinano, con proprio regolamento, in conformit\u00e0 allo statuto, l'ordinamento generale degli uffici e dei servizi, in base a criteri di autonomia, funzionalit\u00e0 ed economicit\u00e0 di gestione e secondo i principi di professionalit\u00e0 e responsabilit\u00e0.\nI comuni devono avere un proprio statuto comunale e possono ripartire il proprio territorio in circoscrizioni al fine di assicurare alla popolazione una pi\u00f9 diretta partecipazione all'amministrazione. Alla circoscrizione sono delegati poteri che vanno di l\u00e0 dalla mera funzione consultiva (per la quale possono essere previsti nello statuto del comune, appositi comitati o consulte di quartiere). La legge finanziaria per l'anno 2007 ha modificato i termini per la costituzione delle circoscrizioni, rendendole obbligatorie in comuni con una popolazione superiore a 250\u00a0000 abitanti (non pi\u00f9 100\u00a0000) e opzionali, invece, ove la popolazione \u00e8 compresa tra 100\u00a0000 e 250\u00a0000 abitanti (prima l'intervallo era 30\u00a0000 - 100\u00a0000 abitanti).\nUn comune pu\u00f2 avere una, nessuna o pi\u00f9 frazioni, essere un comune sparso, essere suddiviso in circoscrizioni o avere un'exclave a livello territoriale. I comuni possiedono inoltre una classificazione climatica e sismica del proprio territorio ai fini di prevenzione e protezione civile. Appartengono al comune e sono da esso gestite tutte le strutture cosiddette comunali ovvero scuole, strutture sportive e culturali quali biblioteche comunali, teatri, ecc.\nOrganizzazione amministrativa.\nL'organizzazione amministrativa di un comune \u00e8 fissata dal Decreto legislativo 18 agosto 2000, n. 267 (TUEL) assieme a quello degli altri enti locali.\nA capo del comune vi \u00e8 il sindaco, democraticamente eletto tramite elezioni comunali a suffragio universale tra tutti i cittadini comunali aventi diritto al voto (et\u00e0 maggiore di 18 anni), con poteri esecutivi assieme alla giunta comunale, organo collegiale composto da un numero variabile di assessori comunali da lui nominati in rappresentanza delle forze politiche che lo appoggiano (equivalente del consiglio dei ministri e del capo del governo a livello statale). Il sindaco risiede nel municipio durante il suo operato con un mandato che dura 5 anni a meno di dimissioni o decesso.\nA supervisione di tutto vi \u00e8 il consiglio comunale, organo collegiale equivalente del Parlamento a livello statale, composto da consiglieri comunali in rappresentanza di tutte le forze politiche del territorio con funzioni di approvazione del bilancio comunale, delle delibere e provvedimenti emessi dal sindaco/giunta (es. ordinanze). Oltre alla figura di assessore e consigliere, altra figura chiave a livello amministrativo \u00e8 quella del segretario comunale. L'attivit\u00e0 amministrativa si svolge tipicamente nel Palazzo del Municipio che funge anche da luogo con le relazioni dirette con i cittadini.\nSpesso i comuni appartengono a unioni di comuni quali comunit\u00e0 collinari, comunit\u00e0 montane e comunit\u00e0 isolane, oppure rientrano in aree di citt\u00e0 metropolitane. Storicamente a livello locale sono nati movimenti politici apartitici dette Liste civiche. Al comune, o in forma associata, fanno capo gli organi di Polizia municipale (vigili) per il controllo del rispetto delle norme del Codice della Strada e le forze addette alla pulizia delle strade e dello smaltimento dei rifiuti. Un comune con i suoi organi di amministrazione pu\u00f2 essere commissariato per cattiva amministrazione. La promozione del territorio \u00e8 affidata invece a enti di promozione e associazioni culturali locali come le Pro Loco.\nFunzioni di amministrazione.\nIn quanto dotato di autonomia amministrativa e finanziaria nei limiti fissati da Costituzione e TUEL, il comune \u00e8 responsabile dell'amministrazione del territorio per quanto riguarda:\nQualora alcune di queste funzioni vengano meno per effetto ad esempio di calamit\u00e0 naturali, il sindaco pu\u00f2 chiedere l'intervento della prefettura. Per tutte le sue funzioni amministrative ogni comune dispone di un budget finanziario annuale da parte dello Stato. Le modalit\u00e0 di ripartizione dei fondi del bilancio comunale sono oggetto di discussione e approvazione da parte del consiglio comunale dopo le richieste di avanzamento da parte della giunta comunale sotto forma di deliberazione.\nComuni montani.\nIn conformit\u00e0 all'art. 44 della costituzione inerente alla salvaguardia delle zone montane, la legge n. 991 del 1952 ha stabilito i criteri in base ai quali un comune \u00e8 definito \"montano\"; nel 2018 i comuni italiani classificati \"montani\" erano , distribuiti in tutte le regioni (ma non in tutte le province). Sono considerati invece \"parzialmente montani\" quei comuni nei quali tali criteri sono rispettati in una parte soltanto del territorio comunale. In talune regioni \u00e8 ammesso che gruppi di comuni montani (o, talvolta, parzialmente montani) fra loro vicini possano aggregarsi per dar vita a una \"comunit\u00e0 montana\".\nRoma Capitale.\nDal 3 ottobre 2010 la citt\u00e0 di Roma \u00e8 amministrata da un ente territoriale comunale \"sui generis\", chiamato Roma Capitale. L'ente ha poteri maggiori rispetto a un comune ordinario e ha un proprio statuto che ne determina i principi e l'ordinamento.\nDecreto trasparenza.\nIl D. Lgs. n. 33 del 14/03/2013 in tema di \"Riordino della disciplina riguardante gli obblighi di pubblicit\u00e0, trasparenza e diffusione di informazioni da parte delle pubbliche amministrazioni\" definisce la trasparenza come \"accessibilit\u00e0 totale dei dati e documenti detenuti dalle pubbliche amministrazioni, allo scopo di tutelare i diritti dei cittadini, promuovere la partecipazione degli interessati all'attivit\u00e0 amministrativa e favorire forme diffuse di controllo sul perseguimento delle funzioni istituzionali e sull'utilizzo delle risorse pubbliche\".\nLe informazioni devono essere pubblicate in formato aperto e sono riutilizzabili, senza ulteriori obblighi diversi da quello di citarne la fonte e rispettarne l'integrit\u00e0 (art. 7). I dati sono pubblicati nel sito istituzionale, nella sezione \"Amministrazione trasparente\" (art. 9-bis), secondo le denominazioni e la struttura prestabilite dal decreto (all. A). Fra i documenti obbligatori:\nIl codice sulla privacy prevedeva che i soggetti pubblici non dovessero acquisire il consenso degli interessati per la gestione interna e riservata dei dati (all.3). Dal 25 maggio 2018 \u00e8 in vigore il Regolamento generale sulla protezione dei dati, che, a differenza della precedente direttiva, si applica anche a imprese ed enti, organizzazioni in generale.\nIn materia di dati catastali, l'accesso telematico esterno risulta consentito esclusivamente ai tecnici abilitati previa apposita delega scritta del Proprietario. La Corte di Cassazione (Cass. civ., 20 febbraio 1987, n. 1840) ha esteso tale facolt\u00e0 soltanto ai notai nell\u2019ambito dello svolgimento del loro incarico.\nLa semplificazione ha dato luogo a una serie di accordi fra distretti notarili e amministrazioni comunali locali, finalizzati a un accesso alle varie banche dati dell'Anagrafe e al rilascio informatico dei certificati necessari per gli atti. Al 2014, risultavano \"coperti\" dal servizio 25 comuni italiani, mediante una propria applicazione web realizzata dai singoli comuni a risorse finanziarie invariate.\nLa normativa stabilisce che tutti i documenti contenenti atti soggetti a pubblicazione obbligatoria sono altres\u00ec soggetti a obbligo di comunicazione tempestiva nei siti istituzionali delle pubbliche amministrazioni, fermo restando l'onere di affissione all'albo pretorio telematico (la tradizionale affissione cartacea era ammessa soltanto fino al 2010).\nIl titolo di citt\u00e0.\nIl titolo di citt\u00e0 \u00e8 concesso con apposito decreto del presidente della Repubblica, su proposta del Ministero dell'interno, a cui il comune interessato invia istanza di concessione.\nI comuni dotati del titolo di citt\u00e0 solitamente portano al di sopra dello stemma la corona d'oro loro spettante, salvo eccezioni (ovvero diverse disposizioni nel decreto di approvazione dello stemma o in presenza) e con la generale esclusione della provincia di Bolzano: \u00abLa corona di Citt\u00e0 ( [...] ) \u00e8 formata da un cerchio d'oro aperto da otto pusterle (cinque visibili) con due cordonate a muro sui margini, sostenente otto torri (cinque visibili) riunite da cortine di muro, il tutto d'oro e murato di nero\u00bb.Gli stemmi sono assegnati con decreto del presidente del Consiglio dei ministri a cura dell'Ufficio del cerimoniale di Stato e per le onorificenze, Servizio onorificenze e araldica (ripartizione della Presidenza del Consiglio nata dalla trasformazione della Consulta araldica, soppressa ai sensi delle disposizioni finali della Costituzione italiana).\nComuni delle regioni a statuto speciale.\nValle d'Aosta.\nNella Valle d'Aosta \u00e8 in vigore una corposa legislazione in materia comunale concernente sia gli aspetti organizzativi sia quelli elettorali, finanziari e burocratici. La norma principale \u00e8 la legge regionale n. 54 del 7 dicembre 1998, e successive modificazioni, che regola il sistema delle autonomie della valle. In materia elettorale era invece gi\u00e0 intervenuta la legge regionale n. 4 del 9 febbraio 1995, e successive modificazioni, liberamente ispirata alle riforme apportate a livello nazionale. Caratteristica specifica della legislazione valdostana \u00e8 l'elezione diretta del vicesindaco, che diviene cos\u00ec un organo inamovibile dell'amministrazione comunale.\nI toponimi della Valle d'Aosta presentano un'unica forma, in lingua francese, con l'eccezione di Aosta (it. Citt\u00e0 di Aosta, fr. Ville d'Aoste), Breuil-Cervinia e dei toponimi dei comuni di Gressoney-Saint-Jean e Gressoney-La-Trinit\u00e9 (in dialetto \"titsch\") e di Issime (in francese e dialetto issimese \"t\u00f6itschu\"). Ai comuni valdostani spetta tuttavia una doppia denominazione, in lingua francese (\"commune\") e in lingua italiana, che si affianca a quella in lingua tedesca per i comuni per i quali \u00e8 prevista (i gi\u00e0 citati Gressoney-Saint-Jean, Gressoney-La-Trinit\u00e9 e Issime). In questo caso, la traduzione di \"comune\" in tedesco \u00e8 \"Gemeinde\" (per Gressoney-Saint-Jean e Gressoney-La-Trinit\u00e9) e \"Gemeindeverwaltung\" (per Issime).\nTrentino-Alto Adige.\nNel Trentino-Alto Adige i comuni sono normati dal Testo unico delle leggi regionali approvato con decreto del presidente della Regione n. 3/L del 1\u00ba febbraio 2005. A dispetto del nome, tale fonte legislativa non \u00e8 un documento esauriente come accade nel corrispondente atto nazionale, ma contiene una serie di rimandi a varie leggi precedenti gi\u00e0 in vigore. Il correlato decreto n. 1/L regola l'elezione degli organi municipali stabilendo, caso unico in Italia, il sistema elettorale proporzionale per la composizione dei consigli comunali nella Provincia autonoma di Bolzano, in modo da non alterare i rapporti di forza fra le varie comunit\u00e0 linguistiche.\nAi comuni della provincia autonoma di Bolzano spetta doppia denominazione, in lingua tedesca e in lingua italiana, che si affianca a quella di lingua ladina per i comuni per i quali \u00e8 prevista. La traduzione di comune in ladino dolomitico \u00e8 \"chemun\" o \"comun\" (ufficiale anche per i comuni ladini della provincia autonoma di Trento), mentre in tedesco \u00e8:\nSui 116 comuni altoatesini, 16 hanno il titolo di mercato e 8 quello di citt\u00e0.\nFriuli-Venezia Giulia.\nNel Friuli-Venezia Giulia il legislatore regionale ha utilizzato solo parzialmente le facolt\u00e0 concessegli dalla riforma costituzionale del 1993, lasciando espressamente in vigore le norme nazionali non incompatibili con le deliberazioni locali. Nella normativa si segnala la legge regionale n. 1 del 2006 sulle autonomie locali e, in materia elettorale, la legge regionale n. 14 del 9 marzo 1995 e successive modificazioni. Si noti come questa legge, come per parte statale il decreto legislativo n. 9 del 2 gennaio 1997 di attuazione della riforma costituzionale del 1993, fanno in pi\u00f9 punti riferimento alla normativa nazionale vigente, che all'epoca era la legge n. 142 dell'8 giugno 1990 cos\u00ec come modificata nel 1993: ci\u00f2 sottopone i comuni della regione a un incrocio di norme estremamente complesso e atipico, dato che oltre alla legislazione regionale e a quella nazionale non incompatibile, rimangono qui in vigore anche alcune norme nazionali del passato abrogate nel resto d'Italia.\nPer quanto concerne il bilinguismo, nelle province di Gorizia, Udine e Trieste alcuni comuni hanno un doppio nome e una doppia denominazione, in italiano e sloveno. Il comune \u00e8 chiamato in questi casi \"ob\u010dina\". Nelle province di Udine, Gorizia e Pordenone alcuni comuni al nome italiano affiancano il nome in friulano. La denominazione in questi casi \u00e8 \"comun\".\nNel 2014 In base alla legge regionale 26/2014 \"Riordino del sistema Regione - Autonomie locali del Friuli-Venezia Giulia\" tesa, fra l'altro, all'abolizione degli enti-provincia, pi\u00f9 Comuni si raggruppano in una forma di ente pubblico che prende il nome di Unioni territoriali intercomunali (UTI).\nNel 2020 a seguito dell'abolizione delle Unioni Territoriali Intercomunali, sono stati istituiti gli enti di decentramento regionale (EDR), istituiti con Legge regionale 29 novembre 2019, n. 21 (\"Esercizio coordinato di funzioni e servizi tra gli enti locali del Friuli Venezia Giulia e istituzione degli Enti di decentramento regionale\"), ed operativi dal 1\u00ba luglio 2020, sono enti funzionali della Regione autonoma del Friuli-Venezia Giulia.\nSicilia.\nLa Sicilia, essendo la regione che gode del maggior grado di autonomia, \u00e8 l'unica ad aver avuto piena potest\u00e0 sui suoi enti locali fin dall'approvazione della Costituzione nel 1948. L'applicazione della normativa nazionale sull'isola \u00e8 stata dunque sempre eventuale e soggetta a esplicita autorizzazione da parte delle autorit\u00e0 regionali. La direzione degli enti locali siciliani \u00e8 affidata all'Assessorato delle Autonomie Locali e della Funzione Pubblica.\nLa materia elettorale \u00e8 regolata dal decreto del presidente regionale n. 3 del 20 agosto 1960, profondamente modificato dalla Legge regionale del 26 agosto 1992, n. 7, pioniera in Italia dell'elezione diretta del sindaco, dalla Legge regionale del 15 settembre 1997, n. 35, che avvicin\u00f2 il meccanismo elettorale maggioritario a quello nazionale, e dai successivi interventi legislativi fino al 2008. Tra le caratteristiche normative tipiche dell'isola, si segnala l'abbassamento a 10\u00a0000 abitanti della soglia di differenziazione fra comuni minori e maggiori in materia elettorale, e l'introduzione per i primi di un meccanismo secco che assegna i tre quinti dei seggi ai vincitori e dei due quinti ai primi perdenti, con l'esclusione di ogni altra lista e indipendentemente dalla percentuale ottenuta.\nAncor pi\u00f9 atipica \u00e8 la possibile convivenza fra il commissario regionale, figura che sull'isola \u00e8 prevista in luogo di quella di nomina prefettizia, e il consiglio comunale: il commissario riceve infatti qui di base solo le funzioni esecutive, e non quelle deliberative, le seconde essendogli attribuite solo in caso di scioglimento del consiglio per dimissioni dei consiglieri o voto di sfiducia al sindaco. Nel caso di dimissioni o qualsiasi decadenza di quest'ultimo invece, la legislatura continua commissariata fino al termine del mandato naturale, elezioni anticipate venendo indette solo nel caso di una crisi consiliare.\nSardegna.\nLa Sardegna \u00e8 l'unica regione ad autonomia speciale a non aver ancora esercitato in maniera organica i suoi poteri in tema di amministrazione comunale; nell'isola si applica quindi il Testo Unico nazionale, con l'eccezione delle deroghe particolari stabilite da alcune specifiche leggi regionali. Le modifiche in materia approvate e proposte a livello centrale hanno tuttavia stimolato anche in Sardegna l'attivismo del legislatore regionale, dapprima sospendendo l'applicazione in loco delle nuove norme nazionali, e quindi con la legge regionale n. 11 del 25 maggio 2012 che ha provveduto a un riordino delle autonomie locali sarde.\nStatistiche.\nAl 2021 l'Italia ha comuni. Per effetto di aggregazioni spontanee, il loro numero \u00e8 in calo rispetto al censimento generale del 2011, quando i comuni italiani erano e contavano in media residenti.\nNel 2011 il 70,5% dei comuni aveva meno di abitanti e appena il 6,3% pi\u00f9 di . Tra questi, i comuni con pi\u00f9 di abitanti erano complessivamente 141, e quelli con pi\u00f9 di abitanti 46.\nNel 1861, anno dell'unit\u00e0 d'Italia, i comuni erano . In corrispondenza del censimento del 1921 \u00e8 stato registrato il maggior numero di comuni, ovverosia , mentre al censimento successivo del 1931, per effetto di numerosi decreti di accorpamento se ne registrarono , valore minimo raggiunto.\nComuni per fasce demografiche.\nDati ISTAT aggiornati al 1\u00ba gennaio 2021:\nFasce demografiche per area geografica.\nComuni del Nord, Centro e Mezzogiorno d'Italia suddivisi per fasce demografiche.\nIl Nord comprende le regioni del \"Nord-Ovest\" (Liguria, Lombardia, Piemonte, Valle d'Aosta) e quelle del \"Nord-Est\" (Emilia-Romagna, Friuli-Venezia Giulia, Trentino-Alto Adige, Veneto).\nIl Centro comprende le regioni dell\"Italia centrale\" o \"Centro Italia\" (Lazio, Marche, Toscana e Umbria).\nIl Mezzogiorno comprende le regioni dell\"Italia Meridionale\" o \"Sud Italia\" (Abruzzo, Basilicata, Calabria, Campania, Molise, Puglia) e quelle dell'Italia insulare (Sardegna, Sicilia). L'Abruzzo \u00e8 classificato nell'Italia meridionale per ragioni storiche, in quanto faceva parte del Regno delle Due Sicilie prima dell'unit\u00e0 d'Italia del 1861.\nDifferenze linguistiche.\nNei comuni italiani la lingua ufficiale \u00e8 l'italiano seguita dai vari dialetti e lingue locali. Esistono tuttavia delle differenze linguistiche nei comuni di confine con le nazioni estere (Francia, Svizzera, Austria e Slovenia) dove esiste almeno una seconda lingua come il francese, il tedesco e lo sloveno (per esempio Piemonte, Valle d'Aosta, Trentino-Alto Adige, Friuli-Venezia Giulia).\nEsistono inoltre delle minoranze linguistiche come la lingua ladina in Trentino-Alto Adige e in Veneto, la lingua friulana nel Friuli-Venezia Giulia, la lingua sarda in Sardegna, la lingua walser in Piemonte e Valle d'Aosta, la lingua greca in Puglia e in Calabria, l'arb\u00ebresh\u00eb in Abruzzo, Molise, Campania, Puglia, Basilicata, Calabria, il francoprovenzale in Puglia."}
{"id": "1221", "revid": "105911", "url": "https://it.wikipedia.org/wiki?curid=1221", "title": "Ciclopi", "text": "I Ciclopi sono delle figure della mitologia greca. Sono in genere uomini giganteschi con un occhio solo al centro della fronte, a volte dipinto come unico organo visivo della creatura, altre volte invece accompagnato da una coppia di occhi.\nIl nome deriva dal greco \"\u03ba\u03cd\u03ba\u03bb\u03bf\u03c2\" (cerchio) e \"\u1f64\u03c8\" (occhio)\nEccellenti forgiatori, muratori, pastori e guerrieri, erano considerati tecnici straordinari, che si riunivano in confraternite segrete ed erano seduti all'iniziazione dei giovani. Si diceva che la loro capacit\u00e0 e la loro intelligenza fossero dovute al fatto di possedere un occhio straordinario o situato in una posizione eccezionale, l'occhio della veggenza e del sapere (il terzo occhio) \nIl mito.\nEsistono due diverse tipologie di Ciclopi nella mitologia greca. In Esiodo (cfr. \"Teogonia\") i tre Ciclopi Bronte, Sterope e Arge sono, come i Titani e gli Ecatonchiri (o Centimani), figli di Urano e di Gea. Questi Ciclopi sono esseri civilizzati e alleati degli dei olimpici. Vengono descritti come abilissimi artigiani, alti conoscitori dell'arte della lavorazione del ferro e la loro attivit\u00e0 era fabbricare i fulmini di Zeus. Inoltre, sono dotati di conoscenza e intelletto straordinari. In Callimaco (cfr. \"Inno ad Artemide\") i Ciclopi sono gli aiutanti di Efesto.\nIn Omero invece, che ne parla nell\"'Odissea\" (libro IX), i Ciclopi sono ridotti al rango di esseri mostruosi, dei giganteschi energumeni che vivono isolati l'uno dall'altro in caverne naturali e praticano la pastorizia per vivere, non disdegnando per\u00f2 di cibarsi di esseri umani. Oltretutto, a rimarcare la loro inferiorit\u00e0 rispetto ai Ciclopi originali, in Omero non sono pi\u00f9 figli di Urano e Gea (quindi in qualche senso zii degli d\u00e8i e a loro antecedenti), ma soltanto del dio dei mari Poseidone.\nOmero d\u00e0 solo il nome di uno di loro, Polifemo, che fece prigionieri Odisseo e i suoi compagni. Il suo accecamento da parte dell'eroe sar\u00e0 causa della collera di Poseidone.\nEsiste in realt\u00e0 una terza tipologia di Ciclopi, chiamati Gasterochiri. Questi sarebbero originari della Licia, seguirono Preto nell'Argolide quando questi torn\u00f2 in Grecia. Erano muratori ed edificarono per lui le mura della citt\u00e0 di Tirinto e per conto di suo nipote Perseo le mura di Micene e Midea.\nRealt\u00e0 storica.\nUna qualche verit\u00e0 storica riguardo all'esistenza di una popolazione o trib\u00f9 dal nome di \"Ciclopi\" ci viene data da Tucidide nel libro VI delle sue \"Storie\" allorquando si accinge a parlare delle popolazioni barbare esistenti in Sicilia prima della colonizzazione greca.\nCos\u00ec scrive: \nSecondo un'altra ipotesi la leggenda dei Ciclopi potrebbe essere nata a causa di alcuni ritrovamenti fossili di elefanti nani, vissuti in Sicilia al tempo del Paleolitico. La particolarit\u00e0 dei loro crani \u00e8 di avere un grande buco al centro, che non \u00e8 altro che il foro nasale dell'elefante. Tali resti fossili potrebbero quindi essere stati scambiati per uomini giganteschi con un occhio solo e infatti anche il filosofo Empedocle afferma che \"in molte caverne siciliane furono ritrovati fossili di una stirpe di uomini giganteschi oggi scomparsa.\nL'ipotesi pi\u00f9 attendibile rimane oggi quella secondo cui i Ciclopi, antichi fabbri, fossero in realt\u00e0 degli artigiani emigrati da oriente fino alle isole Eolie dove si sono trovate tracce della lavorazione dei metalli durante la \"facies\" Diana (IV millennio a.C.). I riscontri archeologici potrebbero cos\u00ec confermare il mito che li voleva residenti proprio su tali Isole. La presenza di un occhio solo potrebbe essere una tradizione legata all'usanza di coprire con una benda l'occhio sinistro per proteggerlo dalle scintille o da un ipotetico tatuaggio sulla fronte rappresentante il Sole, elemento al quale questi antichi artigiani potevano probabilmente essere devoti."}
{"id": "1222", "revid": "1543377", "url": "https://it.wikipedia.org/wiki?curid=1222", "title": "Cipressa", "text": "Cipressa (\"\u00c7ipressa\" in ligure) \u00e8 un comune italiano di abitanti della provincia di Imperia in Liguria.\nGeografia fisica.\nIl territorio comunale di Cipressa \u00e8 ubicato in posizione panoramica, affacciato sul mare, tra la costa della punta di Santo Stefano e il capo di San Lorenzo.\nTra le vette del territorio il monte Pian delle Vigne (541 m), il monte Casarazzi (474 m) e il monte della Costa (393 m).\nStoria.\nIl toponimo Cipressa deriverebbe - secondo una diffusa leggenda locale - dai primi abitanti del luogo fuggiti dall'isola di Cipro che approdarono sulla spiaggia degli Aregai; sempre secondo la leggenda i tre pastori diedero il nome alle tre contrade storiche di Cipressa: Piazza, Poggio e Collautra.\nIl territorio cipressino fu un antico possedimento dei conti di Ventimiglia e fu un suo rappresentante, il conte Oberto, a vendere nel 1252 questa parte del territorio della Riviera dei Fiori ai monaci benedettini del principato monastico di Villaregia di Santo Stefano al Mare, dipendente dall'abbazia di Santo Stefano di Genova. Fu l'abate Fredencio a concedere, nel 1276, i primi statuti alla piccola comunit\u00e0 di Cipressa che via via fu retta da locali consoli avente giurisdizione in materia criminale e civile.\nUna situazione debitoria dei monaci verso la famiglia Doria, all'inizio del Trecento, costrinsero i primi a stipulare un accordo nel quale Niccol\u00f2 Doria entr\u00f2 in possesso dei proventi dell'ampia tenuta per un periodo di nove anni; termine che fu poi prorogato di altri nove anni, quindi intorno al 1335. Nonostante l'accordo, i monaci non riuscirono ad estinguere il loro debito verso la famiglia doriesca e di li a poco furono costretti a cedere la propriet\u00e0, per concludere l'estinzione debitoria, al Comune di Genova per una somma di 2300 lire genovesi.\nSub\u00ec come altri comuni liguri le invasioni dei pirati saraceni intorno alla seconda met\u00e0 del XVI secolo che causarono devastazioni e razzie. Risale proprio a questo periodo l'erezione della torre, detta Gallinara, considerata il simbolo della municipalit\u00e0 di Cipressa ed inserita pertanto nello stemma comunale.\nIn epoca repubblicana genovese il feudo di Cipressa venne inserito nella giurisdizione del podest\u00e0 di Porto Maurizio e facente parte territorialmente al terziere di San Maurizio.\nCon la caduta della Repubblica di Genova sul finire del 1797, e la conseguente istituzione della napoleonica Repubblica Ligure, i territori di Cipressa e di Lingueglietta divennero municipalit\u00e0 autonome che furono inquadrate nel cantone di Santo Stefano nella giurisdizione degli Ulivi, con capoluogo Porto Maurizio; cantone che nel 1803 fu poi soppresso e sottoposto a quello di Porto Maurizio. Dal 1805, con il passaggio della Repubblica Ligure nel Primo Impero francese, rientr\u00f2 nel circondario di Porto Maurizio del Dipartimento di Montenotte.\nFurono annessi al Regno di Sardegna nel 1815 dopo il congresso di Vienna del 1814, a seguito della caduta di Napoleone Bonaparte. Facente parte del Regno d'Italia dal 1861, dal 1859 al 1926 i comuni di Cipressa e di Lingueglietta furono compresi nel V mandamento di Santo Stefano al Mare del circondario di Sanremo facente parte della provincia di Nizza (poi provincia di Porto Maurizio e, dal 1923, di Imperia).\nNel 1928 il comune di Cipressa inglob\u00f2 i soppressi comuni di Lingueglietta e di Costarainera; quest'ultimo venne ricostituito nel 1954.\nSimboli.\nLo stemma ufficiale e il gonfalone sono stati approvati con l'apposito Decreto del Presidente della Repubblica n\u00ba 3638 datato al 20 giugno del 1988. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Cipressa sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nLa frazione di Lingueglietta fa parte del circuito dei borghi pi\u00f9 belli d'Italia.\nGeografia antropica.\nIl territorio comunale \u00e8 costituito, oltre al capoluogo, dalle frazioni di Aregai, Lingueglietta, Piani di Cipressa per una superficie territoriale di 9,39\u00a0km\u00b2.\nConfina a nord con il comune di Pietrabruna, a sud \u00e8 bagnato dal mar Ligure, ad ovest con Pompeiana e Terzorio e ad est con Civezza, San Lorenzo al Mare e Costarainera.\nEconomia.\nL'economia si basa principalmente sul turismo e sulla coltivazione di fiori ed olive.\nInfrastrutture e trasporti.\nStrade.\nIl territorio comunale di Cipressa \u00e8 attraversato principalmente dalla strada provinciale 77 collegante Costarainera e la frazione cipressina di Aregai. La provinciale 47 permette ancora il collegamento stradale del comune costarainese con Lingueglietta e, proseguendo, verso la frazione pietrabrunese di Boscomare. Arteria principale \u00e8 la strada statale 1 Via Aurelia che nel territorio a meridione attraversa il territorio di Cipressa collegando, ad est, San Lorenzo al Mare e, ad ovest, Santo Stefano al Mare.\nFerrovie.\nFino al 2001 era attiva la stazione di San Lorenzo-Cipressa, ubicata nel territorio comunale di San Lorenzo al Mare, lungo la tratta ferroviaria Genova-Ventimiglia e poi soppressa dopo lo spostamento a monte della stessa linea ferroviaria.\nPiste ciclabili.\nIl territorio comunale di Cipressa \u00e8 attraversato dalla pista ciclabile della Riviera Ligure, lunga 24\u00a0km, che da ovest verso est collega i vari comuni costieri di Ospedaletti, Sanremo, Taggia, Riva Ligure, Santo Stefano al Mare, Cipressa, Costarainera e San Lorenzo al Mare lungo il vecchio tracciato della ferrovia Genova-Ventimiglia.\nAmministrazione.\nAltre informazioni amministrative.\nCipressa fa parte dell'Unione dei comuni della Valle del San Lorenzo.\nSport.\nDa molti anni costituisce la penultima salita della classica di ciclismo Milano-Sanremo (aggiunta in un secondo tempo per dare pi\u00f9 competitivit\u00e0 e spettacolo all'ultima fase della gara), nella quale, insieme alla successiva salita del Poggio, ha fatto pi\u00f9 volte la differenza ai fini della vittoria finale."}
{"id": "1223", "revid": "827882", "url": "https://it.wikipedia.org/wiki?curid=1223", "title": "CSS (disambigua)", "text": ""}
{"id": "1224", "revid": "1993636", "url": "https://it.wikipedia.org/wiki?curid=1224", "title": "Cornedo all'Isarco", "text": "Cornedo all'Isarco (\"Karneid\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige, situato all'imbocco della valle Isarco, nonch\u00e9 della val d'Ega. Il centro e alcune frazioni sono arroccate sulle pendici della montagna, altre frazioni (Cardano, Prato all'Isarco) si trovano invece in fondovalle.\nGeografia fisica.\nLa frazione di Cardano (\"Kardaun\") \u00e8 collegata a Bolzano con una linea di autobus urbani (linea 8) e anche con la ciclabile della Valle Isarco.\nDa Cardano, attraverso una galleria lunga 1.100 m, si giunge nella Val d'Ega (\"Eggental\") e da l\u00ec alle localit\u00e0 sciistiche di Nova Ponente e Passo di Pampeago, a Nova Ponente, Nova Levante, al lago di Carezza presso il passo di Costalunga (1.741\u00a0m s.l.m.) o al passo di Lavaz\u00e8 (1.805\u00a0m s.l.m.) o passo di Oclini (1.989\u00a0m s.l.m.) Questi valichi alpini portano in Trentino.\nDai bivi a Prato all'Isarco (\"Blumau\") si giunge nella val di Tires oppure a Fi\u00e8 allo Sciliar e da l\u00ec a Castelrotto, Siusi e all'alpe di Siusi.\nOrigini del nome.\nIl toponimo \u00e8 attestato per la prima volta tra il 1142 e il 1170 come \"Corneit, Curneit, Curneid\" e deriva dal latino \"cornus\" (\"corniolo\"). La forma moderna compare nel 1477 come \"Karneyd\".\nStoria.\nOrigini.\nCornedo \u00e8 un antico distretto giudiziale (\"Gericht Karneid\"), facente parte dal XIII secolo della particolare organizzazione amministrativa della contea del Tirolo. Il distretto veniva gestito, per conto del potere principesco tirolese (dal 1363 asburgico), da diversi casati nobiliari, fra cui i signori di Liechtenstein originari di Laives. La particolare importanza della localit\u00e0 risultava anche dalla sua posizione sulla rotta del Brennero che dal XIV secolo, grazie al cosiddetto \"Kuntersweg\", passava per la gola dell'Isarco nel territorio di Cardano, e non pi\u00f9 per il Renon.\nStemma.\nLo stemma rappresenta una pila, di colore argento, con i lati incurvati su sfondo azzurro. \u00c8 parte delle insegne dei conti di \"Liechtenstein\" proprietari del castello e amministratori del villaggio dal 1385 al 1595. Lo stemma \u00e8 stato adottato nel 1968.\nEssendo la casata dei Liechtenstein originaria di Laives questo stemma coincide con lo sfondo dello stemma di Laives.\nSociet\u00e0.\nRipartizione linguistica.\nAppartenenza linguistica degli abitanti secondo il censimento del 2011:\nInfrastrutture e trasporti.\nCornedo all'Isarco per la sua particolare attenzione a favorire un turismo ecosostenibile a mobilit\u00e0 dolce \u00e8 inserito nel consorzio delle Perle delle Alpi."}
{"id": "1225", "revid": "15756", "url": "https://it.wikipedia.org/wiki?curid=1225", "title": "Cabala cristiana", "text": "La cosiddetta Cabala cristiana fu un movimento mistico e speculativo, sorto nel XV secolo tra pensatori non ebrei ed ebrei convertiti al Cristianesimo. Elementi di fondo di tale movimento erano la convinzione che gli insegnamenti occulti della Cabala ebraica fossero compatibili con la verit\u00e0 cristiana, il tentativo quindi di armonizzarli a tale verit\u00e0 e in qualche caso la pretesa che tali insegnamenti rinviassero, in definitiva, alla verit\u00e0 cristiana.\nLa Cabala cristiana us\u00f2 procedure simili a quella ebraica, come la ghematria, ma utilizz\u00f2, oltre che la lingua ebraica, il greco o il latino.\nUn esempio del sincretismo del movimento \u00e8 il \"Pentagrammaton\" (nome a cinque lettere) che rappresenterebbe il nome segreto di Ges\u00f9. La lettera \u0160in \u05e9, che rappresenta lo Spirito Santo, \"scende\" nel nome di Yahweh a comporre il nome del figlio Ges\u00f9.\nIl risultato differisce in molti punti dalla cabala ebraica e si avvicina di pi\u00f9 all'esoterismo.\nIl pi\u00f9 famoso esponente della Cabala cristiana \u00e8 Pico della Mirandola che la espose nel suo \"Conclusiones philosophicae, cabalisticae et theologicae\" (\"Conclusioni filosofiche, cabalistiche e teologiche\").\nUn'introduzione alla moderna cabala cristiana, da un punto di vista mistico, \u00e8 il libro \"The Mystical Qabalah\" (\"La Cabala mistica\") della scrittrice britannica Dion Fortune (1890-1946).\nOrigini.\nIl movimento fu influenzato da un desiderio di interpretare aspetti del cristianesimo ancor pi\u00f9 misticamente dei precorsi mistici cristiani. I documenti neoplatonici greci arrivarono in Europa da Costantinopoli durante il regno di Maometto II. Il neoplatonismo era prevalente nell'Europa cristiana ed era confluito nello scolasticismo dalle traduzioni di testi greci ed ebraici in Spagna nel XIII secolo. Il Rinascimento fu un fenomeno di breve durata, finendo verso il 1750.\nLa Cabala cristiana \"reinterpret\u00f2 la dottrina cabalistica con una prospettiva decisamente cristiana, associando Ges\u00f9 Cristo, la sua morte e risurrezione, alle dieci Sephirot\", e collegando le tre Sephirot superiori alle ipostasi della Trinit\u00e0 e le ultime sette \"al mondo inferiore o terreno\", oppure \"rendendo Keter il Creatore (o Spirito), Chokhmah il Padre e Binah \u2014 la madre superna \u2014 Maria\", il che \"pone Maria ad un livello divino con Dio, cosa che le chiese ortodosse hanno sempre rifiutato di fare\". I cabalisti cristiani cercavano di trasformare la Cabala in \"un'arma dogmatica da volgere contro gli ebrei per spronarli alla conversione \u2014 iniziando con Raimondo Lullo\", che lo studioso Harvey J. Hames chiama \"il primo cristiano a riconoscere ed apprezzare la \"kabbalah\" come strumento di conversione\", sebbene Lullo non fosse egli stesso un cabalista n\u00e9 esperto di Cabala. La susseguente Cabala cristiana si basa pi\u00f9 che altro su Pico della Mirandola, Johann Reuchlin e Paolo Riccio.\nDopo il XVIII secolo, la Cabala si fuse con l'occultismo europeo, parte del quale aveva una base religiosa; ma la popolarit\u00e0 della Cabala cristiana si era ormai spenta. Alcuni tentativi sono stati fatti per ravvivarla negli ultimi decenni, in particolare in relazione al neoplatonismo dei primi due capitoli della \"Vangelo di Giovanni\", ma non \u00e8 entrata nella corrente principale del cristianesimo.\nPrecursori medievali.\nBeato Raimondo Lullo.\nIl francescano Ramon Lull (Raimondo Lullo) (ca. 1232-1316) fu \"il primo cristiano a riconoscere ed apprezzare la \"kabbalah\" come strumento di conversione\", sebbene \"non fosse egli stesso un cabalista, n\u00e9 proficiente in nessun particolare approccio cabalistico\". Non interessato alle possibilit\u00e0 dell'influenza erudita ebraica, che sarebbe iniziata nel tardo Rinascimento, la sua interpretazione della neonata Cabala fu rispetto alle possibilit\u00e0 di dibattito teologico con gli ebrei.\nConversi spagnoli.\nUn'espressione iniziale della Cabala cristiana fu quella dei conversi spagnoli, dal tardo XIII secolo fino all'espulsione dalla Spagna del 1492. Tra questi si annovera Abner di Burgos (poi col nome acquisito alla conversione di Alfonso di Valladolid) e Pablo de Heredia. L'\"Epistola dei Segreti\" di Heredia \u00e8 \"la prima opera riconoscibile di Cabala cristiana\" e venne citata da Pietro Galatino che influenz\u00f2 Athanasius Kircher. Tuttavia la Cabala di Heredia consiste di citazioni di opere cabalistiche inesistenti e riferimenti distorti o falsi da fonti cabalistiche reali.\nCabalisti cristiani.\nLa Cabala cristiana fior\u00ec completamente durante il Rinascimento come risultato di continui studi dei testi greci e di traduzioni eseguite da ebraisti cristiani. Anche l'invenzione della stampa gioc\u00f2 la sua parte in una pi\u00f9 ampia diffusione dei testi.\nPico della Mirandola.\nTra i primi a promuovere la conoscenza della Cabala al di l\u00e0 dei circoli elitisti ebraici fu Giovanni Pico della Mirandola (1463\u20131494) studente di Marsilio Ficino presso la sua Accademia Fiorentina. La sua visione sincretica del mondo si combin\u00f2 col platonismo, neoplatonismo, aristotelismo, ermetismo e Cabala.\nL'operato di Mirandola riguardo alla Cabala fu ulteriormente sviluppato da Athanasius Kircher (1602\u20131680), prete gesuita, ermetista ed erudito eclettico; nel 1652, Kircher scrisse in materia sul suo \"Oedipus Aegyptiacus\". Sebbene entrambi esercitassero nell'ambito della tradizione cristiana, entrambi erano interessati all'approccio sincretico. La loro attivit\u00e0 port\u00f2 direttamente all'Occulto e alla Cabala ermetica.\nNon si pu\u00f2 dire la stessa cosa di Reuchlin, Knorr von Rosenroth e Kemper.\nJohannes Reuchlin.\nJohannes Reuchlin (1455\u20131522) fu \"il seguace pi\u00f9 importante di Pico\". Le sue fonti principali per la Cabala furono Menahem Recanati (\"Commentario alla Torah\", \"Commentario sulle preghiere quotidiane\") e Joseph Gikatilla (\"Sha'are Orah\", \"Ginnat 'Egoz\"). Reuchlin sosteneva che la storia umana si dividesse in tre periodi: un periodo naturale in cui Dio si rivel\u00f2 come Shaddai (), il periodo della Torah in cui Dio \"si rivel\u00f2 a Mos\u00e8 tramite il nome a quattro lettere del Tetragramma\" (\u05d9\u05d4\u05d5\u05d4) ed il periodo della redenzione. Il nome a cinque lettere associato a questo periodo \u00e8 il Tetragramma con l'aggiunta della lettera \u0160in (\u05e9). Questo nome, YHShVH (\u05d9\u05d4\u05e9\u05d5\u05d4 per \"Ges\u00f9\", sebbene la versione ebraica del nome sia \u05d9\u05d4\u05d5\u05e9\u05d5\u05e2), \u00e8 anche noto come il Pentagrammaton. Il primo dei due libri sulla Cabala scritti da Reuchlin, \"De verbo mirifico\", \"parla del [...] nome miracoloso di Ges\u00f9 derivato dal tetragramma\". Il suo secondo libro, \"De arte cabalistica\", \u00e8 \"una pi\u00f9 ampia ed erudita escursione nei vari aspetti cabalistici\".\nFrancesco Zorzi.\nFrancesco Zorzi (1467\u20131540) fu un frate francescano veneto ed \u00e8 stato considerato una figura centrale della Cabala cristiana del XVI secolo sia dai suoi contemporanei sia dagli studiosi moderni. Secondo Giulio Busi, fu il cabalista cristiano pi\u00f9 importante, secondo solo al fondatore Giovanni Pico della Mirandola. Il suo \"De harmonia mundi\", fu \"un libro massiccio e curioso, ricolmo di ermetismo, platonismo, cabalismo\".\nPaolo Riccio.\nPaolo Riccio (1506\u20131541) \"unific\u00f2 i dogmi sparsi della Cabala cristiana in un sistema internamente consistente\", basandosi su Pico e Reuchlin e aggiungendoci \"un'originale sintesi di fonti cabalistiche e cristiane\".\nBalthasar Walther.\nBalthasar Walther, (1558-ca. 1630), fu un medico della Silesia. Negli anni 1598-1599, Walther intraprese un pellegrinaggio in Terra Santa per conoscere le complessit\u00e0 della Cabala e del misticismo ebraico dai gruppi di Safed e altrove, anche tra i seguaci di Isaac Luria. Nonostante la sua pretesa di aver trascorso sei anni in questi viaggi, sembra che invece abbia fatto solo diversi viaggi brevi. Walther stesso non produsse opere significative di Cabala cristiana, ma mantenne una voluminosa raccolta di manoscritti di opere magiche e cabalistiche. La sua importanza per la storia della Cabala cristiana risiede nelle sue idee e dottrine, che esercitarono una profonda influenza sulle opere del teosofista tedesco Jacob B\u00f6hme, in particolare la sua \"Della triplice vita dell'uomo. Quaranta questioni sull'anima o Psicologia vera. Dell'incarnazione di Ges\u00f9 Cristo. Sei punti teosofici. Del mistero celeste e terrestre. Degli ultimi tempi (Vierzig Fragen von der Seelen Urstand)\" (ca. 1620).\nAthanasius Kircher.\nIl secolo successivo produsse Athanasius Kircher, prete gesuita tedesco, eclettico erudito. Scrisse voluminosamente in materia nel 1652, aggiungendo al tutto elementi ulteriori di Orfismo e di mitologia egizia, che inser\u00ec nella sua opera, \"Oedipus Aegyptiacus\". Fu illustrata da un adattamento dell'Albero della Vita fatto da Kircher stesso. Tale versione dell'Albero \u00e8 ancora usata dalla Cabala occidentale.\nSir Thomas Browne.\nTIl filosofo e medico Sir Thomas Browne (1605\u20131682) \u00e8 riconosciuto come uno dei pochi studiosi inglesi della Cabala del XVII secolo. Browne conosceva l'ebraico, possedeva una copia dell'opera di Francesco Zorzi sulla Cabala cristiana altamente influente, intitolata \"De Harmonia Mundi totius\" (1525), e accenn\u00f2 alla Cabala nel suo discorso \"Il Giardino di Ciro\" (\"The Quincuncial Lozenge, or Network Plantations of the Ancients, naturally, artificially, mystically considered\") e sull'enciclopedia \" Pseudodoxia Epidemica\", che fu tradotta in tedesco dall'ebraista e promotore della Cabala, Christian Knorr von Rosenroth.\nChristian Knorr von Rosenroth.\nChristian Knorr von Rosenroth, (1636\u20131689), divenne noto come traduttore, commentatore e curatore di testi cabalistici; pubblic\u00f2 la \"Kabbala denudata\" (\"Kabbalah Unveiled\", 1677\u20131678) in due volumi, \"che praticamente da sola venne a rappresentare per l'Europa cristiana l'autentica \"kabbalah\" (ebraica) fino a met\u00e0 del XIX secolo\". La \"Kabbala denudata\" contiene traduzioni latine di sezioni di \"Zohar\", \"Pardes Rimonim\" di Moses Cordovero, \"Sha'ar ha-Shamayim\" e \"Beit Elohim\" di Abraham Cohen de Herrera, \"Sefer ha-Gilgulim\" (trattato lurianico attribuito a Hayim Vital), con commentari di Knorr von Rosenroth e Henry More; alcune edizioni susseguenti includono un riassunto della Cabala cristiana (\"Adumbratio Kabbal\u00e6 Christian\u00e6\") di F. M. van Helmont.\nJohan Kemper.\nJohan Kemper (1670\u20131716) fu un insegnante di ebraico presso la Universit\u00e0 di Uppsala dal 1697 al 1716, anno della sua morte. Probabilmente fu il tutore di ebraico di Emanuel Swedenborg.\nKemper, precedentemente conosciuto come Moses ben Aaron di Cracovia, si convert\u00ec dall'ebraismo al Luteranesimo. Durante il suo periodo di docenza a Uppsala, scrisse un'opera in tre volumi sullo \"Zohar\" intitolata \"Matteh Mosche\" (\"Il Bastone di Mos\u00e8\"). In tale opera cerc\u00f2 di dimostrare che lo \"Zohar\" contenesse la dottrina cristiana della Trinit\u00e0.\nQuesta credenza lo spinse a pubblicare una traduzione letterale del Vangelo di Matteo in ebraico ed un commentario cabalistico su di esso."}
{"id": "1227", "revid": "118606727", "url": "https://it.wikipedia.org/wiki?curid=1227", "title": "Curtosi", "text": "La curtosi (nota anche come kurtosi, dal greco \"\u03ba\u03c5\u03c1\u03c4\u03cc\u03c2\"), nel linguaggio della statistica, \u00e8 un allontanamento dalla normalit\u00e0 distributiva, rispetto alla quale si verifica un maggiore \"appiattimento\" (distribuzione platicurtica) o un maggiore \"allungamento\" (distribuzione leptocurtica). La sua misura pi\u00f9 nota \u00e8 l'indice di Pearson formula_1, rapporto tra il momento centrato di ordine 4 e il quadrato della varianza. Il valore dell'indice corrispondente alla distribuzione normale (\"gaussiana\") \u00e8 0 (qualora si utilizzi l'indice qui sotto mostrato che, come si vede, \u00e8 centrato in zero poich\u00e9 viene sottratto 3). Un valore minore di 0 indica una distribuzione platicurtica, mentre un valore maggiore di 0 indica una distribuzione leptocurtica (\u00e8 possibile che alcuni indici non siano centrati in zero e quindi il valore ottenuto nel caso di normalit\u00e0 \u00e8 3).\nIntroduzione.\nIn statistica, l'indice di curtosi \u00e8 uno degli indici relativi alla forma di una distribuzione, che costituisce una misura dello \"spessore\" delle code di una funzione di densit\u00e0, ovvero il grado di \"appiattimento\" di una distribuzione. L'interesse per questo indice \u00e8 dato dal fatto che lo \"spessore\" delle code influenza il comportamento di diverse statistiche.\nBench\u00e9 sia stato evidenziato che non c'\u00e8 una relazione tra il grado di appiattimento\ne il coefficiente e l'indice di curtosi (si veda oltre), (Irving Kaplansky, nel 1945 in \"A common error concerning Kurtosis\") \u00e8 rimasta in uso tale terminologia.\nCoefficiente di curtosi.\nIl coefficiente di curtosi \u00e8 dato dalla formula:\nDove:\n\u00e8 l'indice di curtosi,\ndove formula_4 e formula_5 sono rispettivamente il momento centrale di ordine 4 e 2. Nel caso di una variabile casuale normale, formula_6, cos\u00ec che il coefficiente di curtosi formula_7 risulta pari a zero.\nSe il coefficiente di curtosi \u00e8:\nIl calcolo del coefficiente di curtosi ha senso solo nelle distribuzioni monomodali.\nSiccome formula_1 e formula_7 vengono calcolate facendo\nlo scarto dalla media alla quarta potenza, valori equidistanti dalla media (simmetrici rispetto alla media) contribuiscono con lo stesso importo e valori distanti dalla media sono molto pi\u00f9 \"importanti\" di quelli prossimi alla media, cosicch\u00e9 distribuzioni \"larghe\" producono formula_1 e formula_7 elevati.\nEssendo formula_1 un numero puro (il denominatore e il numeratore hanno la stessa unit\u00e0 di misura), moltiplicare i valori della distribuzione con una costante non \nha effetti sull'indicatore. Cos\u00ec come non ha effetti lo spostamento dell'intera curva,\nin quanto sia il numeratore che il denominatore fanno riferimento alla media della distribuzione.\nIn altre parole: se la v.c. X ha un indicatore di curtosi pari a formula_1 e formula_14, allora Y \u00e8 anch'essa una v.c. che assume un indicatore di curtosi pari a formula_1.\nIl coefficiente di curtosi (cos\u00ec come quello di simmetria), non rappresenta una buona stima del corrispondente parametro della popolazione se calcolato su piccoli campioni. Ci\u00f2 nonostante, anche in presenza di piccoli campioni, valori elevati di tali indicatori devono far insorgere nel ricercatore il dubbio che le eventuali ipotesi di normalit\u00e0 non siano verificate.\nNella teoria delle probabilit\u00e0 e nelle statistiche, la curva di frequenza \u00e8 una misura della distribuzione di probabilit\u00e0 di una variabile casuale con un valore reale. Una curva di frequenza pi\u00f9 alta significa che l'aumento della varianza \u00e8 dovuto non a frequenti deviazioni modeste ma a deviazioni rare estreme."}
{"id": "1232", "revid": "104485", "url": "https://it.wikipedia.org/wiki?curid=1232", "title": "Chimica organica", "text": "La chimica organica si occupa delle caratteristiche chimiche e fisiche delle molecole organiche. Si definiscono convenzionalmente composti organici i composti del carbonio con eccezione degli ossidi, monossido e diossido, e dei sali di quest'ultimo: anione idrogenocarbonato ed anione carbonato rispettivamente, derivati solo formalmente dall'acido carbonico (in realt\u00e0 inesistente in soluzione acquosa), oltre ad altre piccole eccezioni.\nStoria.\nIl termine \"chimica organica\" fu adottato per la prima volta nel 1807 da J\u00f6ns Jacob Berzelius. L'aggettivo \"organica\" fu inizialmente legato al fatto che questa branca della chimica studiava composti pi\u00f9 o meno complessi estratti da organismi viventi, vegetali o animali, o dai loro metaboliti. Tale definizione fu abbandonata a favore di quella sopra esposta nel 1828, quando il chimico tedesco Friedrich W\u00f6hler per primo riusc\u00ec nella sintesi di un composto organico (l'urea) a partire da composti inorganici, dimostrando cos\u00ec che le sostanze prodotte in laboratorio a partire da composti inorganici erano in tutto identiche a quelle, aventi la medesima struttura, isolate da organismi viventi e confutando quindi l'ipotesi vitalistica, che voleva le sostanze \"organiche\" in qualche modo peculiari a causa della loro origine biologica.\nNel 1861 August Kekul\u00e9 identific\u00f2 la chimica organica come \"lo studio dei composti del carbonio\".\nIdrocarburi ed eteroatomi.\nI composti organici costituiti solo da atomi di idrogeno (H) e carbonio (C) sono detti idrocarburi; ad esempio il metano, avente formula chimica CH4, \u00e8 il pi\u00f9 semplice degli idrocarburi.\nAltri elementi, spesso presenti nelle molecole organiche, sono denominati collettivamente \"eteroatomi\" e sono l'ossigeno, l'azoto, il fosforo, lo zolfo, il boro, gli alogeni (fluoro, cloro, bromo e iodio) ed anche altri elementi semimetallici, nonch\u00e9 alcuni metalli in grado di formare composti di coordinazione col carbonio stesso.\nIn particolare, i composti organici contenenti atomi metallici direttamente legati ad atomi di carbonio sono detti metallorganici od organo-metallici; tra i metallorganici si annoverano gli organo-litio, -sodio, -magnesio, -manganese, -mercurio, -piombo, -tallio, -zinco. I composti ciclici, il cui anello contiene uno o pi\u00f9 eteroatomi, sono invece definiti \"eterociclici\".\nSistematica organica.\nL'approccio pi\u00f9 classico allo studio della chimica organica consiste nel raggruppare i composti in classi di sostanze che presentano un medesimo gruppo funzionale, definendo cos\u00ec una serie omologa. I composti che fanno parte di una stessa classe possiedono la stessa composizione e le stesse propriet\u00e0 chimiche, mentre le loro propriet\u00e0 chimico-fisiche (come punto di fusione, tensione di vapore etc.) variano in funzione del peso molecolare.\nAll'interno di questa classificazione gli alcani rappresentano la famiglia di composti pi\u00f9 semplice, essendo formati solamente da atomi di carbonio e idrogeno che instaurano tra loro un legame semplice. Alcheni e alchini sono simili agli alcani, ma presentano rispettivamente doppi e tripli legami. Queste tre classi di composti rappresentano gli idrocarburi alifatici, che si differenziano dagli idrocarburi aromatici (come il benzene) per il fatto di non possedere aromaticit\u00e0. Man mano che si vanno aggiungendo altri elementi chimici differenti dal carbonio e dall'idrogeno, si tende ad ottenere molecole pi\u00f9 complesse. Gli alogenuri alchilici sono derivati direttamente dagli idrocarburi alifatici aggiungendo atomi di alogeno; allo stesso modo, dagli idrocarburi aromatici si ottengono gli alogenuri arilici.\nCarbonio, idrogeno e ossigeno possono formare due classi di composti caratterizzati dal gruppo ossidrilico (-OH): gli alcoli e i fenoli (composti aromatici). Questi tre elementi possono formare anche gli eteri, composti caratterizzati da un legame R-O-R', e composti ciclici noti come epossidi. L'ossigeno pu\u00f2 anche legarsi al carbonio con un doppio legame, formando aldeidi (R-CHO) e chetoni (R-CO-R'); la contemporanea presenza di un gruppo -OH porta inoltre alla formazione degli acidi carbossilici (R-COOH). Negli alogenuri acilici, che sono dei derivati degli acidi carbossilici, il carbonile (C=O) \u00e8 legato a un atomo di alogeno. Altri importanti derivati degli acidi carbossilici sono gli esteri, composti caratterizzati dalla presenza del gruppo estereo -COOR.\nCon l'azoto, un altro importante eteroatomo, si possono ottenere i nitrili (R-C\u2261N), le ammidi (R-CONH2), i nitrocomposti (R-NO2) e le ammine (R-NH2), le basi della chimica organica. I composti che presentano sia il gruppo amminico che quello carbossilico sono definiti amminoacidi.\nTra le biomolecole si hanno infine i carboidrati, le proteine, i lipidi e gli acidi nucleici.\nMeccanismi di reazione in chimica organica.\nLe sostanze organiche reagiscono in modo caratteristico in base alla loro natura e alla presenza di determinati gruppi funzionali, oltre che in funzione delle condizioni di reazione (tipo di solvente usato, temperatura, pH etc.). I meccanismi di reazione maggiormente diffusi in chimica organica sono i seguenti:\nMetodi fisici.\nUn problema particolarmente importante, riscontrato tipicamente in chimica organica, consiste nella determinazione delle strutture molecolari dei composti organici. Data la svariata variet\u00e0 di isomeri strutturali che \u00e8 possibile associare ad un'unica formula molecolare, che pu\u00f2 essere ricavata preliminarmente tramite analisi elementare, si possono ben comprendere le difficolt\u00e0 coinvolte. Non bisogna inoltre dimenticare la possibilit\u00e0 che esistano anche degli eventuali stereoisomeri.\nAllo scopo di facilitare questo lavoro di indagine si \u00e8 soliti ricorrere alla spettroscopia e alla spettrometria di massa, combinando opportunamente i dati sperimentali ottenuti utilizzando un'apposita miscellanea di queste tecniche. Queste due tipologie di tecniche sfruttano principi e strumentazioni differenti, cos\u00ec come \u00e8 differente l'informazione che sono in grado di fornire. Le tecniche spettroscopiche si basano sull'assorbimento di energia, secondo le regole dettate dalla meccanica quantistica, sotto forma di una ben determinata lunghezza d'onda che dipende dalla natura del legame chimico coinvolto; la spettrometria di massa sfrutta invece la frammentazione delle grosse molecole, con formazione di frammenti pi\u00f9 piccoli facilmente riconoscibili.\nEntrando pi\u00f9 nello specifico, i metodi fisici pi\u00f9 comunemente utilizzati in chimica organica sono i seguenti:"}
{"id": "1235", "revid": "1516566", "url": "https://it.wikipedia.org/wiki?curid=1235", "title": "Carpinone", "text": "Carpinone \u00e8 un comune italiano di abitanti della provincia di Isernia nel Molise.\nOrigini del nome.\nIl nome deriverebbe dal fiume Carpino che costeggia il centro, oppure dalla pianta di carpino.\nStoria.\nIl centro fu fondato nell'VIII secolo dai Longobardi e incluso nel ducato di Bojano. Secondo un documento dell'abbazia di San Vincenzo al Volturno, tuttavia, la fondazione sarebbe del 982, castello stante sotto il potere dell'abate Giovanni di San Vincenzo. Tra i primi signori al governo ci fu Tommaso d'Evoli, signore di Castelpizzuto, Monteroduni e Roccamandolfi. Dopo vicende di lotta di possesso tra le famiglie, Carpinone fu ceduto alla famiglia Caldora nel XV secolo, che fortific\u00f2 il castello.\nI successivi signori furono i membri della famiglia Pandone, Francesco e Pandolfo, e in seguito le famiglie Ceva Grimaldi e i De Risio. Nel 1807 il paese entr\u00f2 nel distretto di Isernia, sotto la giurisdizione di Castelpetroso. Dal 1861 fece parte della, provincia di Campobasso e dal 1970 di quella di Isernia.\nSimboli.\nLo stemma e il gonfalone del comune di Carpinone sono stati concessi con decreto del presidente della Repubblica del 2 settembre 1988.\nMonumenti e luoghi d'interesse.\nIl centro \u00e8 provvisto di una doppia fortificazione muraria di diverse epoche, aventi un perimetro a forma di U, che si adatta alla conformazione della roccia sopra cui sorge il borgo stesso; la parte nord della roccia risulta inaccessibile, da cui questa disposizione a doppio braccio delle case. La prima cinta \u00e8 posta a difesa del castello Caldora, e di un gruppo di case della cosiddetta \"cittadella\". La seconda ingloba una zona che si trova a confine con l'abitato moderno dell'Ottocento. Tra queste due cinte murarie si sviluppa il borgo carpinonese, le stradine sono in pietra, le case rivestite di lisce, i vicoli conservano l'antico aspetto medievale.\nNei pressi del centro storico sono situate le cascate di Carpinone, raggiungibili e visitabili a piedi, una pi\u00f9 grande e parzialmente artificiale (a causa di una diga per una centrale idroelettrica vicina) e una pi\u00f9 piccola e naturale, derivante dall'unione dei fiumi Carpino e Tura.\nArchitetture religiose.\nChiesa madre di Santa Maria Assunta.\nFu eretta nel XVI secolo sopra un'antica cappella dedicata all'Arcangelo Michele; ebbe un restauro nel 1725 e poi dopo il sisma del 1805, sicch\u00e9 fu ricostruita in stile neoclassico. Ha pianta a tre navate, alta 10 metri, con abside semicircolare e transetto rialzato, raccordato a padiglione. Il campanile risale al 1725.\nChiesa di Santa Maria di Loreto.\nFu eretta nel 1610 da Biagio Martella, presso un'antica chiesa del 1356. Si narra che la Madonna gli apparve in sogno e gli indic\u00f2 il luogo sopra cui edificare la nuova chiesa. Essa \u00e8 a navata unica, in fondo vi \u00e8 l'altare maggiore con la scultura della Vergine. Ai lati ci sono due cappelle, della Sacra Famiglia e di San Leonardo: il soffitto della volta \u00e8 in legno intagliato e dorato, con accenni di azzurro turchese. Il campanile \u00e8 a torretta.\nArchitetture civili.\nCastello Caldora.\nIl castello fu eretto nell'XI secolo, a forma di pentagono irregolare, delimitato da 5 torri, sopra il burrone che d\u00e0 sul fiume Carpino. Nel 1223 per volere di Federico II di Svevia il castello fu distrutto da Ruggero da Pescolanciano e ricostruito poi nel XIV secolo dalla famiglia d'Evoli. Nel primo ventennio del XV secolo fu abitato da Jacopo Caldora e poi dal figlio Antonio, che vi stabil\u00ec la propria residenza, sino alla guerra contro Alfonso V d'Aragona e suo figlio Ferrante, che gli confiscarono i feudi in Abruzzo e Molise. Nel 1442 Antonio perse gran parte dei suoi domini nella battaglia di Sessano e il castello di Carpinone fin\u00ec in mano ad altri feudatari, tra cui i Pandone, i Carafa, i De Regina, i Grimaldi e i De Risio. Nel 1954 il notaio Valente, uno degli ultimi proprietari, fece ricostruire il piano nobile, adattandolo alle esigenze abitative dei suoi tempi. L'entrata al castello era difesa in passato dal ponte levatoio e da una porta che dava sul cortile, tirata da catene. Al suo interno si trovano il cortile centrale del piano terra, le stanze delle scuderie, i magazzini e gli alloggi della servit\u00f9. Il piano nobile era costituito da ambienti di rappresentanza, resi confortevoli gi\u00e0 all'epoca di Jacopo ed Antonio Caldora, al fine di accogliere gli emissari e i sovrani; vi era anche una cappella gentilizia. Il castello oggi \u00e8 alquanto modificato, soprattutto negli esterni, a causa dei rifacimenti dopo i terremoti del 1456 e del 1805; le torri si presentano ancora intatte, bench\u00e9 intonacate.\nInfrastrutture e trasporti.\nFerrovie.\nCarpinone ha una propria stazione ferroviaria, diramazione delle linee Isernia-Campobasso e Sulmona-Isernia. Il fabbricato viaggiatori della stazione \u00e8 anche sede del municipio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l'A.S.D. Carpinone 1981 Calcio che milita nel girone A molisano di 1\u00aa Categoria. \u00c8 nata nel 1981."}
{"id": "1236", "revid": "4327", "url": "https://it.wikipedia.org/wiki?curid=1236", "title": "Carlo Pedersoli", "text": ""}
{"id": "1238", "revid": "727854", "url": "https://it.wikipedia.org/wiki?curid=1238", "title": "Camera oscura", "text": "La camera oscura, anche detta camera ottica o fotocamera stenopeica, \u00e8 un dispositivo ottico composto da una scatola oscurata con un foro stenopeico sul fronte e un piano di proiezione dell'immagine sul retro. Questa camera, inoltre, permette di raccogliere dei raggi solari proiettati su un qualsiasi oggetto e rielaborarli in modo da ottenere dall'altra parte della camera l'immagine capovolta. \n\u00c8 alla base della fotografia e della fotocamera, per questo motivo gli apparecchi fotografici vengono ancora oggi chiamati \"camere\": le prime camere oscure erano infatti delle vere stanze al cui interno i pittori e gli scienziati lavoravano.\nStoria.\nGi\u00e0 nel IV secolo a.C., Aristotele accenn\u00f2 alla possibilit\u00e0 di \u00abconservare la configurazione del sole e della luna, guardati attraverso un foro di qualunque forma\u00bb. Nell'XI secolo, con largo anticipo sugli studi successivi, se ne occup\u00f2 l'arabo Alhazen. I suoi studi sui raggi luminosi e sulla teoria della visione furono tradotti dal monaco Vitellione nell'opera \"Opticae thesaurus Alhazeni arabis\". Nel 1292 Guglielmo di Saint-Cloud per le sue osservazioni astronomiche utilizz\u00f2 la proiezione dell'immagine del Sole su uno schermo mediante una camera oscura, il cui funzionamento \u00e8 spiegato nel prologo della sua opera \"Almanach planetarum\". Il 24 gennaio 1544 Gemma Rainer detto Frisius, un fisico olandese, osserv\u00f2 l'eclissi di Sole proprio per mezzo di una camera oscura.\nLeonardo da Vinci descrisse nel 1515, nel Codice Atlantico, un procedimento per disegnare edifici e paesaggi dal vero, che consisteva nel creare una camera oscura nella quale veniva praticato un unico foro su una parete, sul quale veniva posta una lente regolabile (come verific\u00f2 Gerolamo Cardano). Sulla parete opposta veniva cos\u00ec a proiettarsi un'immagine fedele e capovolta del paesaggio esterno, che poteva essere copiata su un foglio di carta (\"velo\") appositamente appeso, ottenendo un risultato di estrema precisione. Con la camera oscura Leonardo intendeva dimostrare che le immagini hanno natura puntiforme, si propagano in modo rettilineo e vengono invertite dal foro stenopeico, arrivando a ipotizzare che anche all'interno dell'occhio umano si avesse un analogo capovolgimento dell'immagine. L'espressione \"camera obscura\" fu utilizzata per la prima volta da Giovanni Keplero nel 1604 nel suo primo trattato di ottica, \"Ad Vitellionem paralipomena\".\nNella sua opera del 1568, \"Pratica della prospettiva\", Daniele Barbaro descrisse una camera obscura con lente, che permetteva lo studio della prospettiva. Da allora le camere obscure furono largamente utilizzate dai pittori nell'impostazione di quadri con problemi prospettici: molti quadri del Canaletto sono stati dipinti col suo ausilio. Anche Antonio Vallisneri possedeva una camera ottica nella propria collezione. La camera oscura risultava ancora usata nel XVIII secolo, da pittori come Bellotto e Canaletto (la cui camera oscura originale si trova al Museo Correr di Venezia), i quali, grazie a questo strumento, acquisirono quella precisione \"fotografica\" nel fissare i paesaggi che ancora li rende celebri. Questi studi furono alla base dello sviluppo della lanterna magica, spettacolo di proiezioni antenato del cinema, fin dall'inizio infatti era previsto di poter eventualmente usare la camera oscura anche come lanterna magica, cio\u00e8 come una sorta di proiettore di diapositive.\nUn esempio di camera oscura risalente al Settecento, molto ben conservato, tuttora funzionante e visitabile, si trova nel Liceum della citt\u00e0 di Eger in Ungheria.\nDescrizione.\nPrincipio di funzionamento.\nUna camera oscura pu\u00f2 essere composta da una semplice scatola chiusa, con un piccolo foro stenopeico su una faccia che lascia entrare la luce. Questa luce proietta sulla faccia opposta, all'interno della scatola, l'immagine capovolta e rovesciata. Pi\u00f9 il foro \u00e8 piccolo e pi\u00f9 l'immagine risulta nitida e definita. Il pregio maggiore di una camera oscura cos\u00ec semplice \u00e8 che tutti gli oggetti appaiono a fuoco (anche se nessuno lo \u00e8), a prescindere dalla loro distanza dal foro: in altre parole il foro stenopeico si comporta come un obiettivo che non ha una sua lunghezza focale specifica. Aspetto negativo \u00e8 che il foro lascia passare pochissima luce, per cui si possono fotografare solo oggetti immobili. Nelle fotocamere reali, il foro \u00e8 sostituito da un obiettivo, corredato di dispositivi per il controllo dell'apertura e della messa a fuoco: sul piano su cui si proietta l'immagine \u00e8 collocata la pellicola fotografica da impressionare o, nel caso di apparecchi digitali, il sensore.\nLa fotografia stenopeica.\nLe prime testimonianze della tecnica stenopeica provengono dal mondo anglosassone, terminologie e studi su questo fenomeno ottico, applicato a strumentazioni e successivamente ad apparecchiature ottiche, provengono da studi e pubblicazioni del secolo XVIII provenienti da oltre Manica, come ad esempio la prima testimonianza del termine foro stenopeico (pinhole in lingua inglese) nel contesto dell\u2019ottica che si deve a James Ferguson, dove nel 1764 sul testo \u201cLezioni su argomenti selezionati in meccanica, idrostatica, pneumatica e ottica\u201d cita questo termine.\nUn altro esempio di come questa tecnica abbia le radici nel Regno Unito \u00e8 la prima pubblicazione accreditata sulla tecnica della fotografia stenopeica nel libro intitolato \u201c The Stereoscope\u201d pubblicato nel 1856 dall\u2019inventore scozzese David Brewster, dove menziona la possibilit\u00e0 di \"una macchina fotografica senza obiettivi e con solo un foro stenopeico\".\nUlteriori testimonianze storiche attestano che tra i primi fotografi a provare la tecnica del foro stenopeico furono altri sudditi della corona britannica come Sir William Crookes e William de Wiveleslie Abney.\nPercorsi didattici storico museali.\nIn Italia a Torino presso il museo nazionale del cinema \u00e8 possibile vedere esposte una vasta collezione di macchine fotografiche stenopeiche storiche, inoltre il percorso didattico allestito all'interno del museo, mostra l\u2019evoluzione della tecnica cinematografica partendo dalla camera oscura e spiegando l\u2019importanza di questo principio ottico.\nCaratteristiche della fotografia stenopeica.\nLe caratteristiche che contraddistinguono la fotografia stenopeica sono principalmente tre, come elencate qui di seguito \nLe fotografie ottenute mediante una fotocamera stenopeica risultano meno definite rispetto a quelle ottenute con una fotocamera con lenti. Questa sfocatura delle immagini dipende dalla geometria del foro stenopeico e di come questo convoglia la luce all'interno della fotocamera, questo fenomeno e conosciuto come diffrazione. Come dimostrato dalla figura qui a lato i raggi di luce riflessi dall'oggetto inquadrato passano attraverso il foro stenopeico che non pu\u00f2 convergere i raggi in un punto focale come una lente. Mediante un sapiente dimensionamento del foro stenopeico si riesce a minimizzare l'effetto di diffrazione dei contorni della fotografia.\nNel caso della fotografia grandangolare una fotocamera stenopeica d\u00e0 il meglio di se stessa. Grazie a fotocamere stenopeiche opportunamente dimensionate che sfruttano la propriet\u00e0 del foro stenopeico di mantenere inalterata la linearit\u00e0 dei raggi luminosi, si ottengono fotografie grandangolari prive di quelle distorsioni a barilotto prodotte da obiettivi super grandangolari o fish-eye.\nUna caratteristica che contraddistingue la fotografia stenopeica \u00e8 il tempo di esposizione. Le fotocamere stenopeiche sono prive di qualsiasi sistema di gestione della temporizzazione dello scatto, solo grazie a calcoli ben definiti si pu\u00f2 determinare il tempo di apertura dell'obiettivo. Il tempo di apertura dell\u2019otturatore dipende da tre fattori che sono: luce ambientale, la sensibilit\u00e0 del supporto sensibile e il rapporto di f-stop della fotocamera. Va comunque considerata anche la reattivit\u00e0 dell'essere umano nell\u2019aprire e chiudere il foro stenopeico, questa ultima variante esclude quindi combinazioni luce/sensibilit\u00e0 della pellicola che producono tempi di esposizione inferiori al secondo, perch\u00e9 difficili da realizzare tramite l\u2019apertura manuale del foro stenopeico senza incorrere ad una sovraesposizione del supporto fotosensibile. La fotografia stenopeica si concilia quindi meglio con tempi di esposizione lunghi.\nCaratteristiche distintive delle fotocamere stenopeiche.\nEsistono varie tipologie di fotocamere stenopeiche sviluppate per effettuare differenti tipi di fotografie. La conoscenza degli elementi costruttivi che le caratterizzano permettono al fotografo di scegliere la fotocamera pi\u00f9 adatta per ottenere i risultati ricercati per il suo progetto.\nGli elementi costruttivi che contraddistinguono le fotocamere stenopeiche sono i seguenti:\nLunghezza focale.\nLa lunghezza focale \u00e8 la distanza fra il foro stenopeico ed il supporto fotosensibile. Sono disponibili fotocamere con differenti lunghezze focali che ne caratterizzano l'utilizzo, questo perch\u00e9 la capacit\u00e0 di inquadratura della fotocamera stenopeica dipende dalla lunghezza focale. Per comprendere meglio questo concetto bisogna con una matita immaginaria congiungere il centro del foro stenopeico con i vertici del fotogramma, otterremo cos\u00ec una piramide a base rettangolare o quadrata a seconda del formato del fotogramma. Questa piramide non \u00e8 un elemento astratto, ma bens\u00ec una piramide composta di raggi di luce che dall'esterno entrano nella camera attraverso il foro stenopeico, quindi gli spigoli della piramide che congiungono il foro stenopeico con i vertici del fotogramma sono in realt\u00e0 i raggi luminosi che delimitano l'inquadratura. Nel fotogramma quindi saranno presenti tutti quei soggetti all'interno degli spigoli della piramide proiettata all'esterno fino all'infinito, quindi maggiore sar\u00e0 l'ampiezza dell'angolo al vertice della piramide maggiore sar\u00e0 la capacit\u00e0 di inquadratura, si deduce che a parit\u00e0 di formato della fotografia aumenter\u00e0 la capacit\u00e0 di inquadratura con il diminuire della lunghezza focale. Quindi a parit\u00e0 di formato del fotogramma, minore sar\u00e0 la lunghezza focale maggiore sar\u00e0 la capacit\u00e0 delle fotocamera di produrre fotografie grandangolari.\nResta inteso che anche se la profondit\u00e0 di campo \u00e8 fondamentalmente infinita, questo non significa che non si verifichi alcuna sfocatura ottica. La profondit\u00e0 di campo infinita significa che la sfocatura dell'immagine non dipende dalla distanza dell'oggetto, ma da altri fattori, come la lunghezza focale, il diametro del foro stenopeico, la lunghezza d'onda della sorgente luminosa e il movimento del soggetto.\nDiametro del foro stenopeico.\nIl diametro del foro stenopeico ha una diretta correlazione con la lunghezza focale. In teoria, pi\u00f9 piccolo \u00e8 il foro, pi\u00f9 il fotogramma ottenuto sar\u00e0 nitido e ben definito, ma a parit\u00e0 di lunghezza focale, pi\u00f9 si riduce il diametro del foro minore sar\u00e0 la quantit\u00e0 di luce che penetra nella fotocamera aumentando i tempi di esposizione. Risulta quindi ovvio che esiste una relazione tra dimensione del foro e distanza focale per ottenere fotogrammi di buona qualit\u00e0. Approssimativamente, per ottenere una buona qualit\u00e0 di fotografie, il diametro del foro stenopeico dovrebbe essere di una dimensione intorno a 1/100 della lunghezza focale.\nI vari costruttori di fotocamere stenopeiche variano sapientemente il rapporto tra la lunghezza focale ed il foro stenopeico, ottimizzandolo per ottenere il migliore risultato. Infatti, fotocamere che hanno dimensioni che differiscono troppo da questo rapporto, possono soffrire di significativi effetti di diffrazione e di produrre fotografie meno chiare a causa delle propriet\u00e0 ondulatorie della luce. Anche lo spessore del materiale dove viene eseguito il foro \u00e8 importante, un rapporto tra diametro del foro stenopeico e sezione dello spessore del materiale non ottimizzato pu\u00f2 generare vignettature ai bordi del fotogramma.\nIl diametro del foro stenopeico ha una diretta correlazione con la distanza focale. Esiste una formula per il calcolo della corretta dimensione del foro stenopeico che \u00e8 stata elaborata all'inizio del XX secolo da Lord John William Strutt Rayleigh che \u00e8 la seguente:\nformula_1\nDove:\nd=diametro del foro stenopeico\nf=distanza focale\nl=lunghezza onda media della luce\nIl valore di l per la luce visibile \u00e8 una porzione dello spettro elettromagnetico compresa approssimativamente tra i 400 e i 700 nanometri (nm) (nell'aria).\nOltre al diametro \u00e8 anche importante la geometria del foro ovvero che il foro sia perfettamente circolare. Questo \u00e8 possibile se il foro \u00e8 eseguito al laser o mediante apposite punte di foratura per mandrini ad alta velocit\u00e0.\nGeometria della superficie di appoggio della pellicola.\nNelle fotocamere stenopeiche, la superficie di appoggio della pellicola pu\u00f2 essere piana o curva, questa differenza \u00e8 dovuta dalla lunghezza focale. Le fotocamere stenopeiche grandangolari hanno delle lunghezze focali ridotte, quindi con la luce in ingresso nella fotocamera che si dispone su una piramide con un ampio angolo di vertice (come menzionato prima), in questo caso l'utilizzo di una superficie piana distanzierebbe troppo gli angoli del fotogramma rispetto al foro stenopeico, quindi l\u2019energia della luce che raggiunge gli angoli risulterebbe ridotta rispetto alla parte centrale del fotogramma e ne risulterebbero anneriti, generando una vignettatura ellittica sull'immagine ottenuta. Un altro effetto di disturbo generato da una superficie piana per l\u2019appoggio della pellicola in una fotocamera stenopeica grandangolare \u00e8 la curvatura dell'orizzonte, enfatizzato soprattutto nelle fotocamere per formati fotografici panoramici, come ad esempio il formato 6x17. Una superficie curva per l'appoggio della pellicola fotografica d\u00e0 il vantaggio di mantenere pi\u00f9 o meno costante la lunghezza focale nella fotocamera, garantendo un'ottimale illuminazione della pellicola e minimizzando l'effetto di curvatura dell'orizzonte.\nNumero di fori stenopeici.\nLa presenza di uno o pi\u00f9 fori stenopeici non cambiano le caratteristiche della fotocamera. Molteplici fori stenopeici danno la possibilit\u00e0 al fotografo di avere pi\u00f9 possibilit\u00e0 nella scelta delle inquadrature con la linea di orizzonte che risulta posizionata ad altezze diverse per una stessa inquadratura.\nFormato della fotografia.\nLe fotocamere stenopeiche sono dimensionate per utilizzare formati di pellicole o carte fotografiche standard oppure carte fotografiche di dimensioni speciali.\nI formati standard utilizzati sono i seguenti:\nMateriale di costruzione.\nEsistono molteplici esempi di fotocamere stenopeiche fai da te ottenute da materiali di recupero come ad esempio: scatole di cartone, lattine di bevande, tubi di stufa, frigoriferi, furgoni e persino treni. Le fotocamere stenopeiche professionali presenti sul mercato sono disponibili nei seguenti materiali:\nEsistono anche fotocamere stenopeiche giocattolo in cartone, proposte in fogli prestampati da ritagliare ed incollare.\nTipologia di otturatore.\nLe fotocamere stenopeiche per aprire e chiudere il foro stenopeico utilizzano differenti tipi di otturatori ad azionamento manuale. Gli otturatori attualmente in uso sono i seguenti:"}
{"id": "1239", "revid": "125803290", "url": "https://it.wikipedia.org/wiki?curid=1239", "title": "Carlo Ghega", "text": " Ingegnere progettista di strade e ferrovie, \u00e8 conosciuto per aver costruito la ferrovia del Semmering, che parte a Gloggnitz e arriva a M\u00fcrzzuschlag. Ferrovia dove la parte pi\u00f9 difficoltosa e spettacolare della Erzherzog Johann-Bahn (Ferrovia dell'arciduca Giovanni) Vienna-Trieste, \u00e8 stata anche progettata da lui.\nBiografia.\nGhega nacque a Venezia da genitori di origine albanese. Studi\u00f2 a Padova, dove a soli 17 anni ottenne la laurea in ingegneria. In seguito inizi\u00f2 la sua carriera di progettista costruendo strade e opere idriche nel Veneto. Tra le altre cose contribu\u00ec alla costruzione della \"Strada d'Alemagna\", la strada che da San Vendemiano (TV), presso Conegliano, porta a Dobbiaco passando per Cortina d'Ampezzo.\nNel periodo 1836-1840 fu soprintendente in Boemia per la costruzione del tratto della \"Ferrovia Imperatore Ferdinando\" che andava da Br\u00fcnn fino a Lundenburg. In quel tempo (1836-1837) studi\u00f2 anche il mondo delle ferrovie in Inghilterra e in altre nazioni europee. Nel 1842 Ghega divenne direttore generale delle \"S\u00fcdlichen Staatsbahn\" (\"Ferrovie di Stato meridionali\") cui spett\u00f2 il compito di progettare la futura Ferrovia Meridionale, per cui intraprese un viaggio di studio in America. Le esperienze scaturite da questo viaggio confluirono non solo nella progettazione e costruzione della Ferrovia del Semmering, ma anche in due pubblicazioni. Ghega pubblic\u00f2 la maggior parte dei suoi scritti parallelamente nelle lingue tedesca, italiana e francese.\nIn seguito al suo ritorno nelle Ferrovie di Stato Austro-Ungariche venne incaricato della progettazione della ferrovia meridionale, da Vienna a Trieste via Graz, linea ferroviaria che poi venne battezzata in onore dell'arciduca Giovanni d'Asburgo come \"Linea arciduca Giovanni\", che per\u00f2 \u00e8 passata alla storia come \"Ferrovia meridionale\" dato che collegava la capitale dell'Impero con il sud. A quell'epoca, molti ritennero l'attraversamento ferroviario del Semmering tecnicamente troppo complicato, se non addirittura inutile. Gi\u00e0 nel 1844 per\u00f2 Ghega sottopose un progetto che passava il valico mediante normali locomotive, senza il ricorso a cremagliere.\nPrima ancora che venisse deciso l'avvio dei lavori, Ghega predispose la costruzione di locomotive adatte al superamento di tali pendenze. I lavori ebbero inizio nel 1848 e prima ancora della loro conclusione, nel 1851, Ghega ottenne il predicato di cavaliere (\"Ritter\"). Quando nel 1854 la ferrovia fu ultimata Ghega aveva gi\u00e0 progettato una rete di ferrovie per l'intero impero austriaco e negli anni seguenti ottenne numerosi altri incarichi, tra cui la costruzione di tratti ferroviari in Transilvania. Ghega non pot\u00e9 tuttavia vedere la fine di quest'ultima opera in quanto mor\u00ec di tubercolosi a Vienna, nel 1860.\nLa vita di Carlo Ghega ha dato ispirazione a ben cinque romanzi. Nella Villa di famiglia, Villa Allegri von Ghega sulla Riviera del Brenta ad Oriago \u00e8 conservato parte dell'archivio storico."}
{"id": "1241", "revid": "123902588", "url": "https://it.wikipedia.org/wiki?curid=1241", "title": "Cellatica", "text": "Cellatica (\"Sel\u00e0dega\" o \"Saladega\" in dialetto bresciano) \u00e8 un comune italiano di abitanti della provincia di Brescia in Lombardia. Rientra nel territorio della Franciacorta ed \u00e8 situato ai piedi delle Prealpi Bresciane, si trova a circa 7 chilometri a ovest del capoluogo Brescia, confina inoltre a nordovest con Gussago e ad est con Collebeato.\n\u00c8 sede di distretto scolastico e zona di produzione dell'omonimo vino e del Cellatica superiore.\nMonumenti e luoghi d'interesse.\nAree naturali.\nInsieme ai comuni di Collebeato, Brescia, Botticino, Bovezzo, Rodengo-Saiano, Rezzato \u00e8 stato istituito il Parco delle colline.\nSociet\u00e0.\nSagre e ricorrenze.\nDurante il mese di giugno e luglio \u00e8 presente da anni al Campo sportivo dell'USD Cellatica \"La settimana dello sportivo\".\nOgni 23 aprile si festeggia San Giorgio per le vie del paese con la processione della statua del patrono. Sempre in ambito di ricorrenze religiose ogni ultima domenica di maggio si tiene la processione della Madonna per le vie del paese\nInfrastrutture e trasporti.\nFra il 1907 e il 1953 Cellatica era servita dall'omonima stazione posta lungo la tranvia Brescia-Cellatica-Gussago. Il paese \u00e8 tuttora servito dalla linea 13 dei trasporti urbani.\nSport.\nCalcio.\nLa principale squadra di calcio della citt\u00e0 \u00e8 l\"'U.S. Cellatica 1971\" che milita nel girone G lombardo di 1\u00aa categoria. \u00c8 nata nel 1971.\nLa seconda squadra presente nel paese di Cellatica \u00e8 il San Giorgio, ovvero la squadra dell'oratorio. \u00c8 formata da due livelli: juniores e la prima squadra. La juniores si trova nel girone C del CSI Brescia.\nImpianti sportivi.\nNel territorio comunale sono presenti anche un bocciodromo, due campi da calcio in corrispondenza del campo sportivo, un centro tennis, un centro di beach volley e una palestra multifunzione, dove si tengono corsi per vari sport."}
{"id": "1242", "revid": "125661843", "url": "https://it.wikipedia.org/wiki?curid=1242", "title": "Cantone Ticino", "text": "Il Cantone Ticino (in dialetto ticinese e comasco \"Tes\u00ecn\", \"Tas\u00ecn\" o \"Tis\u00ecn\"; in tedesco, francese e romancio \"Tessin\"), ufficialmente Repubblica e Cantone Ticino, \u00e8 il cantone pi\u00f9 meridionale della Svizzera ed \u00e8 situato quasi completamente sul versante meridionale delle Alpi, se si eccettua una piccola porzione di territorio lungo l'alto corso del fiume Reuss, appartenente al bacino idrografico del Reno e la val Cadlimo (dove si trova la sorgente del Reno di Medel). Prende il nome dal fiume Ticino che lo attraversa dalla sorgente al Passo della Novena fino al Lago Maggiore.\nSecondo la Costituzione cantonale \u00ab\"il Cantone Ticino \u00e8 una repubblica democratica di cultura e lingua italiane\"\u00bb (art. 1 Cost.) e il preambolo chiarisce che \u00ab\"il popolo ticinese\"\u00bb \u00e8 \u00ab\"fedele al compito storico di interpretare la cultura italiana nella Confederazione elvetica\"\u00bb (Preambolo della Costituzione).\nGeografia fisica.\nIl Cantone Ticino \u00e8 l'unico cantone della Confederazione elvetica situato quasi interamente a sud delle Alpi, eccettuando l'alta valle della Reuss e la val Cadlimo (dove si trova la sorgente del Reno di Medel). Ha una superficie di 2812,46\u00a0km\u00b2, pari al 6,8% dell'intera superficie svizzera. Il territorio cantonale \u00e8 in buona parte delimitato dal confine con l'Italia (provincia del Verbano-Cusio-Ossola in Piemonte, di Varese e Como in Lombardia), con la quale confina a est, ovest e sud. A nord-ovest confina con il Canton Vallese, a nord con il Canton Uri, e a nord-est con il Cantone dei Grigioni. Circa tre quarti della sua superficie sono considerati terreno improduttivo. Le foreste coprono circa un terzo dell'area del Cantone, ma anche i laghi (Verbano e Ceresio) compongono una parte considerevole del territorio. All'interno del suo territorio \u00e8 situata l'exclave italiana di Campione d'Italia.\nIl Ticino \u00e8 il principale fiume del Cantone. Il suo bacino idrografico copre gran parte del territorio, scorrendo da nord-ovest attraverso la Val Bedretto e la Valle Leventina, per entrare nel lago Maggiore in corrispondenza delle \"Bolle di Magadino\". Quest'ultima \u00e8 una zona paludosa, non distante da Locarno, in cui trova posto una riserva naturale di rilevanza nazionale, costituita dalle foci dei fiumi Ticino e Verzasca. La Reuss, fiume appartenente al bacino del Reno, nasce nel Cantone, a poca distanza dal Passo del San Gottardo.\nI principali affluenti del fiume Ticino sono il Brenno nella Valle di Blenio e la Moesa nella Val Mesolcina. Gran parte del Sopraceneri, la parte settentrionale del Cantone, \u00e8 stata modellata dal fiume, che vi forma un'ampia valle conosciuta come Valle Riviera. Le terre occidentali del Cantone sono invece bagnate dal fiume Maggia, cui ci si riferisce al femminile (\"la Maggia\"), mentre il bacino della Verzasca, che ha origine nella valle omonima, si trova tra il Ticino e la Maggia.\nIl bacino idrografico del Cantone Ticino meridionale alimenta invece il lago di Lugano, che, attraverso il fiume Tresa, confluisce anch'esso nel lago Maggiore e perci\u00f2 nel fiume Ticino. Gran parte del territorio \u00e8 tradizionalmente considerato come parte delle Alpi, ma la punta meridionale, il Mendrisiotto, pu\u00f2 essere accorpata alla Pianura Padana.\nGli unici torrenti non tributari direttamente o indirettamente del Ticino sono il Breggia e il Faloppia tributari del lago di Como e quindi dell'Adda; il Gaggiolo e la Morea, tributari dell'Olona.\nIl Cantone \u00e8 tradizionalmente diviso in due grosse regioni separate dal Monte Ceneri, dette per l'appunto Sopraceneri e Sottoceneri. Tale divisione ha una certa rilevanza dal profilo socio-economico. In effetti, il Sottoceneri risente della vicinanza con l'Italia e la piazza finanziaria milanese, che ha comportato un forte sviluppo del settore bancario e assicurativo nella citt\u00e0 di Lugano.\nRilievi.\nIl Cantone \u00e8 interessato dalle seguenti sezioni e sottosezioni alpine:\nLa montagna pi\u00f9 alta del Cantone \u00e8 l'Adula che raggiunge i 3\u00a0402\u00a0m s.l.m.\nLa vetta pi\u00f9 alta interamente su territorio ticinese \u00e8 il Campo Tencia, 3\u00a0071\u00a0m s.l.m.; questo primato \u00e8 contestato da un gruppo di bleniesi, che lo attribuisce alla Cima di Aquila, con 3\u00a0128\u00a0m s.l.m.\nStoria.\nL'antichit\u00e0 e il Medioevo.\nSono stati molti i ritrovamenti di cimeli funerari intorno all'inizio dell'et\u00e0 del ferro o della fine dell'et\u00e0 del bronzo; tutti riguardano zone comprese tra l'area locarnese costeggiante il Verbano fra i fiumi Maggia e Verzasca, e quella bellinzonese, compresa la zona di Sementina e Gudo dove sono stati ritrovate molte tombe e oggetti con \"iscrizioni\" nell'alfabeto nord-etrusco. Il fiume Ticino, e il lago stesso arrivavano quasi a toccare la roccia della montagna, e questa mancanza di ritrovamenti nel piano di Magadino prova che l'estensione del Verbano era assai maggiore di quella del ventunesimo secolo.\nNell'antichit\u00e0, le terre del Ticino erano abitate da popolazioni celtiche: i Leponzi. La regione venne annessa all'Impero romano relativamente tardi, probabilmente all'inizio del principato. Il Ticino venne annesso alla Regio Transpadana, cos\u00ec come tutti i territori a sud delle Alpi. La presenza romana in Ticino \u00e8 attestata sia dalla toponomastica (innumerevoli i toponimi in \u00abvicus\u00bb o \u00abvilla\u00bb: Sonvico, Mezzovico, Villa Luganese, Villa Bedretto, ecc.) sia dai ritrovamenti \u2013 ad esempio a Bellinzona con i resti delle mura di un'antica fortezza romana sul sito dov'\u00e8 poi stata edificata la rocca di Castel Grande, Locarno, Minusio, Muralto, Bioggio e Tesserete \u2013, alcuni pi\u00f9 importanti, altri essenzialmente di monete, sarcofaghi, massi avelli e altri oggetti.\nDurante il Medioevo, l'area del Cantone Ticino segu\u00ec poi le vicende della vicina Lombardia, con le invasioni degli Ostrogoti, dei Longobardi e infine dei Franchi. Le terre ticinesi divennero, all'incirca dopo il 1100, il teatro delle guerre fra i potenti Comuni vicini di Como e Milano, e furono definitivamente conquistate alla met\u00e0 del XIV secolo dai Duchi di Milano, i Visconti, poi seguiti dagli Sforza.\nNel febbraio del 1182 le vallate di Blenio e Leventina firmarono il Patto di Torre giurandosi reciproca assistenza e, con la distruzione del castello di Serravalle, si liberarono del podest\u00e0.\nL'arrivo dei confederati.\nNel frattempo, tuttavia, lungo tutto il corso del XV secolo i confederati svizzeri si erano lanciati alla conquista delle valli a sud delle Alpi, in tre campagne successive. Il Canton Uri conquist\u00f2 definitivamente la Valle Leventina gi\u00e0 nel 1440, dopo che tra il 1403 e il 1422 alcune di queste terre, gi\u00e0 annesse con la forza da Uri, erano state perse. In questo contesto si ricordano tre importanti battaglie tra confederati e ducato milanese: Arbedo (1422), Castione (1449) e Giornico (1478).\nSuccessivamente, gli svizzeri approfittarono delle invasioni dei francesi in Italia, che presero avvio a partire dal 1494. Infatti, in una seconda campagna nel 1500 Uri, Svitto e Untervaldo ottennero la citt\u00e0 di Bellinzona e la Riviera, anch'esse peraltro gi\u00e0 occupate da Uri nel 1419 ma perse nel 1422. Chiamate dagli Stati italiani, nel 1512, per scacciare il re di Francia Luigi XII, le truppe dell'intera Confederazione rimisero alla testa del Ducato di Milano Massimiliano Sforza, che divenne in sostanza un fantoccio degli svizzeri. Questi ultimi furono ricompensati con l'estensione del controllo militare non soltanto sui distretti di Lugano e Mendrisio, ma ben oltre i confini attuali. In Provincia di Varese erano in effetti svizzere la Valtravaglia e la Valcuvia, in cima al lago di Como la terra detta \u00abdelle Tre Pievi\u00bb e infine pure parte della Val d'Ossola.\nBen presto, per\u00f2, la situazione mut\u00f2 e gi\u00e0 nel 1515 il confine fu portato alla sua posizione attuale, dopo la sconfitta patita dagli elvetici nella battaglia di Marignano (citt\u00e0 poi ribattezzata Melegnano) per opera di Francesco I di Francia. Il nuovo sovrano francese cal\u00f2 infatti nuovamente in Italia, stregato dal sogno che gi\u00e0 aveva attratto nella penisola i suoi predecessori.\nI baliaggi nella Confederazione svizzera.\nCon l'anno 1515 prese dunque avvio il periodo detto dei confederati. I territori che nel 1803 costituiranno il Cantone Ticino erano suddivisi in otto baliaggi, in linea di massima corrispondenti agli attuali distretti.\nI baliaggi cisalpini non appartenevano per\u00f2 tutti ai tredici cantoni, che formavano allora la Confederazione Elvetica. Infatti, mentre la Leventina dipendeva solamente dal Canton Uri, gli odierni distretti di Blenio, Riviera e Bellinzona erano baliaggi, oltre che di Uri, anche di Svitto e del Semicantone di Nidvaldo. Il restante territorio ticinese, invece, era spartito in quattro baliaggi di propriet\u00e0 comune dei dodici cantoni, i cosiddetti \"Baliaggi Ultramontani\" o \"Ennetbergische Vogteien\".\nIl dominio confederato si manifest\u00f2 praticamente solo in ambito giudiziario. Al di fuori dell'ambito giudiziario, il potere venne lasciato alle autorit\u00e0 locali. Nei baliaggi svizzeri, infatti, a differenza di quanto accadde in Lombardia, sono sopravvissute le istituzioni del patriziato e del Consiglio parrocchiale (l'assemblea, eletta dai cattolici di un villaggio, che amministra le propriet\u00e0 della parrocchia). Lo scarso interesse, di fatto, mostrato dai cantoni sovrani, venne ampiamente compensato, oltre che da un regime fiscale moderato (l'unico bene tassato era il vino) dall'appartenenza dei baliaggi a uno Stato neutrale, nel mezzo di un'Europa lacerata da continue guerre. Questa felice marginalizzazione si riflette nell'assenza di grandi eventi storici in questo periodo. Degni di menzione, sono comunque due episodi:\nLa Riforma e la Controriforma.\nBench\u00e9 la Svizzera fosse uno dei centri della Riforma protestante, i baliaggi ticinesi rimasero cattolici: chi si convertiva al protestantesimo era obbligato a trasferirsi nei cantoni protestanti; come \u00abcontropartita\u00bb ai baliaggi venne risparmiata l'inquisizione. Attorno al 1550 si form\u00f2 a Locarno una comunit\u00e0 protestante di circa 55 famiglie; per timore che la nuova fede si espandesse a sud delle Alpi, la comunit\u00e0 venne espulsa il 3 marzo 1555 in base a una decisione che la Dieta dei cantoni svizzeri dell'anno precedente aveva rimesso all'arbitrato di due cantoni di religione mista (Appenzello e Glarona). Questi ultimi, infatti, avevano deciso che i locarnesi aderenti alla nuova confessione avrebbero dovuto tornare all'antica fede, oppure espatriare. La maggior parte delle famiglie trov\u00f2 riparo oltralpe, in particolare a Zurigo.\nNonostante le Diete di Ilanz del 1524 e del 1526 avessero proclamato la libert\u00e0 di culto nella vicina Repubblica delle Tre Leghe (successivamente diventato Cantone dei Grigioni) nelle terre del Ticino, per secoli il cattolicesimo rimase l'unica confessione consentita dalle autorit\u00e0 nei baliaggi che formano il Cantone Ticino. Dal punto di vista ecclesiastico il territorio ticinese era diviso tra le Diocesi di Como e Milano.\nIn questa lotta contro la Riforma si distinse Carlo Borromeo, il quale combatt\u00e9 il protestantesimo nelle valli svizzere di lingua italiana, imponendo rigidamente i dettami del Concilio di Trento. Nella sua visita pastorale in Val Mesolcina del 1583, fece processare per stregoneria centocinquanta persone. Questo \u00e8 uno dei processi per stregoneria meglio documentati nella storia del periodo (ci \u00e8 infatti giunta la cronaca del compagno di viaggio di Carlo Borromeo, il gesuita Achille Gagliardi). Tra gli arrestati un centinaio erano donne e molti furono i torturati (la tortura era una prassi comune per chiunque venisse arrestato con l'accusa di stregoneria, inoltre era sufficiente negare l'esistenza delle streghe per essere condannati a morte). I condannati al rogo furono undici: il prevosto e dieci donne, di cui otto vennero condannate al rogo appese a testa in gi\u00f9.\nLa rivolta della Val Leventina.\nScoppiata nel 1755, fu legata a una lunga serie di attacchi alle prerogative della Valle Leventina, fino ad allora conservate nelle sue secolari istituzioni e consuetudini. Al momento della conquista, gli Svizzeri si erano infatti impegnati a rispettare le leggi e consuetudini preesistenti, anzi ne avevano imposto l'osservanza ai balivi da loro inviati, salva tuttavia la possibilit\u00e0 per i cantoni svizzeri di rettificarle successivamente. Fu proprio uno di questi tentativi di modifica a scatenare la rivolta. L'insurrezione si concluse con la condanna a morte dei tre principali arrestati, con la revoca di molti diritti di cui la valle godeva e, in particolare, con la completa riforma degli statuti vallerani.\nVerso la formazione e l'indipendenza del Cantone.\nDurante il periodo della Repubblica Elvetica, per decisione di Napoleone Bonaparte i baliaggi vennero riuniti a formare, nel 1798, due diversi cantoni: Bellinzona e Lugano. Nel 1803, questi vennero poi definitivamente unificati in un nuovo soggetto, il cui nome venne ideato riprendendo il nome del fiume pi\u00f9 importante del territorio: il Ticino. La scelta rifletteva il modello utilizzato nella denominazione dei dipartimenti francesi, adottata dopo la Rivoluzione del 1789.\nNonostante il nuovo Cantone venisse dichiarato, fin dal 1803, Stato membro della Confederazione a pieno titolo, la Francia continu\u00f2 a gestirne ampiamente gli affari, arrivando fino ad annettere de facto alla Repubblica Cisalpina, seppure per un brevissimo periodo, i distretti meridionali di Muggio e Mendrisio: dal 1810 al 1813 il generale Achille Fontanelli occup\u00f2 con le sue truppe il Mendrisiotto, con il pretesto di reprimervi il \"contrabbando\" fra Svizzera e Regno d'Italia.\nLa capitale del Cantone unificato venne posta a Bellinzona, ma Lugano non accett\u00f2 questa risoluzione. Il problema fu risolto con la Costituzione del 1814, la quale stabil\u00ec che le tre citt\u00e0 principali, Bellinzona, Lugano e Locarno, si alternassero ogni sei anni nel ruolo. Questa alternanza dur\u00f2 fino al 1878 quando Bellinzona divenne la capitale unica e permanente.\nLa prima fase di vita del Cantone \u2013 durante l'epoca napoleonica \u2013 fu caratterizzata da un regime liberale filo-francese.\nLa Restaurazione e il governo dei landamani.\nLa caduta di Napoleone fu seguita da una ripresa di vigore da parte delle monarchie assolute; anche in Svizzera e nel Cantone Ticino si assistette dunque al ritorno dei vecchi governi aristocratici e al rafforzamento del potere dell'Esecutivo a scapito dei Parlamenti cantonali, con le cariche politiche riservate per di pi\u00f9 a una ristretta cerchia di cittadini abbienti. Nel Cantone Ticino furono elaborati vari progetti costituzionali, il primo respinto dalla Dieta federale perch\u00e9 ritenuto troppo democratico, i successivi rapidamente abortiti anche a causa di sommovimenti di popolo.\nIl 3 marzo 1815 entrava cos\u00ec in funzione il primo Esecutivo cantonale, denominato Consiglio di Stato. Era composto di undici membri, eletti per un mandato di sei anni dal Legislativo, il Gran Consiglio: va sottolineato che i Ministri cantonali continuavano a far parte di questo organismo.\nAnche se gli anni 1815-1830 furono caratterizzati dal tentativo di singoli personaggi, in primis il discusso Landamano Giovanni Battista Quadri, di governare sostanzialmente in modo autoritario, il governo fu sempre assicurato da un collegio. Che il Landamano non godesse di un potere incontrastato rispetto agli altri membri del Consiglio di Stato \u00e8 dimostrato proprio dalle gravi tensioni, anche nel seno stesso dell'Esecutivo, create dalle aspirazioni del Quadri.\nVa comunque preso atto che, nel periodo chiamato \u00abRegime del Landamani\u00bb, per circa 15 anni il Cantone come l'intera Svizzera ritrov\u00f2 una relativa quiete, seppur sotto la tutela dell'Impero austriaco, e si dot\u00f2 di nuove comode strade carrozzabili e ponti in pietra.\nLa rivoluzione del 1830, la controrivoluzione del 1841 e le loro conseguenze.\nIl XIX secolo, fino al 1890, fu caratterizzato dalle continue lotte con vari capovolgimenti fra liberali e conservatori, anche se la Costituzione del 1830 rimase formalmente in vigore fino al 1997. La rivoluzione liberale ticinese che fece terminare il \"regime del Quadri\" giunse addirittura prima della rivoluzione parigina di luglio del 1830 e venne consacrata nel testo costituzionale del 30 giugno 1830, opera di Stefano Franscini. Ma le passioni non si placarono, a causa dei contrasti mai sopiti tra le due fazioni. Nel 1839 - quando le elezioni registrarono una vittoria dei conservatori - i liberali approfittarono dell'indignazione sorta per l'espulsione dal Cantone, decretata dal nuovo governo, dei mazziniani e patrioti italiani Giacomo e Filippo Ciani. Con un colpo di mano, fu cos\u00ec abbattuto il governo conservatore. Le successive elezioni sancirono la vittoria liberale, ma un analogo tentativo dei conservatori di rovesciare l'esito elettorale si produsse nel 1841: il fallito golpe termin\u00f2 con l'impiccagione del loro capo Giuseppe Nessi.\nI liberali approfittarono quindi di una lunga stagione di governo (1839-1875) per perseguire una politica di secolarizzazione della societ\u00e0: in particolare, con la chiusura dei monasteri, l'esclusione del clero dall'insegnamento e la soppressione dei collegi religiosi. In parallelo, venne rafforzato l'insegnamento pubblico.\nAll'epoca, era naturale la simpatia dei liberali ticinesi per il movimento risorgimentale. La reazione dell'Austria all'appoggio ticinese verso la causa italiana non si fece attendere e, dopo la prima guerra di indipendenza italiana del 1848, l'Austria impose nel 1853 un blocco economico verso il Cantone Ticino ed espulse migliaia di ticinesi dal Regno Lombardo-Veneto.\nTale misura, insieme con l'adozione in Svizzera della nuova costituzione federale pi\u00f9 centralista del 1848, contribu\u00ec a spostare piano piano il baricentro del Cantone verso nord. Il 28 luglio 1854 l'Austria permise l'esportazione del grano lombardo verso il Cantone Ticino.\nDopo che, nel 1854-1855, i liberali rischiarono di perdere la maggioranza, si registr\u00f2 un'accelerazione della politica di laicizzazione. Il clero venne cos\u00ec escluso dall'elettorato, sia attivo sia passivo, e venne pure richiesta, fra altre misure, la separazione del Cantone Ticino dalle diocesi di Como e Milano.\nIl Cantone Ticino durante e dopo il Sonderbund.\nNel 1845, allo scoppio del Sonderbund, il Cantone Ticino decise di rimanere, nonostante la vocazione cattolica, fedele al governo federale di Berna, nel quale i liberali detenevano la maggioranza. Di fatto il Cantone, che sub\u00ec un tentativo d'invasione urana, non partecip\u00f2 alle campagne di guerra civile tra liberali e conservatori.\nIl ritorno dei conservatori.\nNel 1875 il partito liberal-conservatore riconquist\u00f2 la maggioranza e nei mesi seguenti la tensione crebbe tanto da giungere a una sparatoria fra liberali e conservatori: avvenne il 22 ottobre 1876, alle terme di Stabio, durante il quale furono uccisi i liberali Guglielmo Pedroni, Giovanni Moresi e Giovan Battista Cattaneo e il conservatore Andrea Giorgetti. Grazie all'intervento del commissario federale, fu comunque possibile organizzare nuove elezioni, il 21 gennaio 1877, che sancirono la definitiva vittoria dei conservatori. Questi ultimi consolidarono negli anni seguenti il loro potere grazie a una paziente politica di amministrazione del sistema elettorale. Soprattutto, pesarono misure come i collegi elettorali, detti circoli, costruiti \"ad hoc\" e una modifica nell'attribuzione dei seggi. Questi non vennero pi\u00f9 assegnati secondo la popolazione realmente presente, ma in base agli iscritti all'anagrafe: in questa categoria allargata figuravano di conseguenza anche gli emigrati da tempo all'estero, numerosi specie nelle Valli superiori tendenzialmente conservatrici.\nRisale a questa fase la definitiva assegnazione del ruolo di capitale cantonale a Bellinzona, passaggio compiutosi nel 1878.\nI rapporti fra i due partiti rimasero peraltro tesissimi. A ci\u00f2 contribuiva \u2013 oltre alla politica di ristabilimento di pi\u00f9 sereni rapporti tra Stato e Chiesa perseguita dai conservatori \u2013 pure il processo per i fatti di Stabio. La relativa inchiesta che divise il Cantone dur\u00f2 pi\u00f9 di tre anni e vani furono i tentativi di giungere a un'amnistia generale. Il dibattimento prese avvio il 26 febbraio 1880 e vide fra i principali imputati il conservatore Luigi Catenazzi, farmacista, come accusato dell'omicidio del Pedroni e il colonnello avvocato Pietro Mola con altri liberali per la morte di Andrea Giorgetti. La sentenza del 17 maggio 1880 assolse tutte le persone coinvolte (vi erano stati infatti 7 voti di condanna invece degli 8 su 12 richiesti dalla legge).\nNel 1882 mediante una riforma costituzionale fu introdotto il referendum. Nel 1888 la legge ecclesiastica fu modificata in senso pi\u00f9 favorevole alla Chiesa. Nel frattempo la Santa Sede aveva disposto la separazione del Cantone Ticino dalle diocesi di Milano e Como e la sua unione a quella di Basilea con nomina per il Cantone Ticino di un amministratore apostolico con sede a Lugano.\nLa rivoluzione del 1890.\nI conservatori al potere disegnarono i circoli elettorali in modo da assicurarsi il massimo numero di deputati con il minimo dei voti. Alle elezioni del 3 marzo 1889, pur con uno scarto di pochissimi voti, risultarono cos\u00ec eletti 75 conservatori e 37 liberali. Scoppiarono gravi scontri tra le due fazioni: i liberali imputavano inoltre ai conservatori una serie di illecite cancellazioni dalle liste di candidati liberali. L'11 settembre 1890 scoppi\u00f2 la cosiddetta rivoluzione del 1890: i rivoltosi (Brenno Bertoni, Rinaldo Simen, Romeo Manzoni, ecc.) presero d'assalto il palazzo governativo di Bellinzona, Angelo Castioni con una fucilata uccise il giovane Consigliere di Stato Luigi Rossi (1864-1890) e instaurarono un governo provvisorio interamente composto di liberali.\nIl Consiglio federale fece intervenire l'esercito per appianare la tensione e riusc\u00ec a imporre un governo di transizione composto da liberali e conservatori diretto da un esponente di centro, Agostino Soldati. Nel 1893 fu varato nel Cantone Ticino, per la prima volta in Svizzera, un sistema elettivo proporzionale per l'esecutivo. I liberali andarono tuttavia rinsaldando la loro maggioranza. Il nuovo quadro politico, che modernizz\u00f2 il Cantone Ticino, fu completato con la nascita del movimento socialista, costituitosi nel Partito Socialista Svizzero nel 1888 ed entrato nel governo cantonale nel 1922.\nDurante tutto l'Ottocento, il Cantone, produttore essenzialmente di prodotti agricoli (paglia, tabacco, seta, formaggi) soffr\u00ec di una grave arretratezza economica, che si espresse in una forte emigrazione non soltanto verso i Paesi europei ma anche Oltreoceano. La lotta contro l'analfabetismo incominciata dal Franscini si trasform\u00f2 in una pi\u00f9 decisa politica di istruzione popolare che sfoci\u00f2 anche nel potenziamento delle scuole secondarie cantonali.\nSolo con l'affermarsi del turismo e di una prima industrializzazione, a inizio Novecento, la situazione cominci\u00f2 a mutare. Accanto all'emigrazione, vi fu una forte immigrazione di mano d'opera italiana, in particolare nei settori dell'edilizia e delle cave di pietra. \u00c8 stato soltanto a partire dagli anni 1960, in concomitanza con il boom immobiliare, che il Cantone si \u00e8 sempre pi\u00f9 affermato come importante piazza finanziaria e di servizi, in particolare con riferimento alla vicina Italia. La fondazione nel 1996 dell'Universit\u00e0 della Svizzera italiana ha rappresentato il coronamento di un lungo periodo di crescita economica e culturale del Paese.\nTerra di esilio.\nFin dall'Ottocento il Cantone Ticino fu terra di esuli politici, dapprima repubblicani e federalisti (Lodovico Frapolli, Carlo Cattaneo, i fratelli Ciani), poi internazionalisti (Beno\u00eet Malon, Michail Bakunin), quindi socialisti (Mario Tedeschi, Angiolo Cabrini, Giuseppe Rensi, Enrico Bignami, Tito Barboni), anarchici (Pietro Gori) e sindacalisti rivoluzionari (Angelo Oliviero Olivetti, Giulio Barni, Alceste De Ambris). Ebbero la protezione locale di liberali, radicali e socialisti. Questo triangolo di terra incuneato nell'Insubria ospit\u00f2, durante il periodo tra le due guerre mondiali, anche molti esuli antifascisti e alcuni ebrei (Alberto Vigevani).\nNegli anni settanta, il Cantone Ticino accolse numerosi rifugiati cileni che fuggirono la repressione seguita al colpo di Stato dell'11 settembre 1973 in Cile.\nSempre in quegli anni, alcuni gruppi extraparlamentari ticinesi come il Movimento Giovanile Progressista-Lotta di Classe, con ramificazioni a Zurigo, l'Organizzazione Anarchica Ticinese e pi\u00f9 tardi Soccorso rosso svilupparono persino una rete di sostegno attivo e verbale nei confronti dei militanti di estrema sinistra italiani. Tale sostegno permise la creazione di una rete di accoglienza e collaborazione militare, specializzata nei furti di armi nei depositi militari dell'Esercito svizzero. L'attivit\u00e0 di appoggio sovversivo port\u00f2 in Ticino numerosi esponenti della lotta armata italiana, tra i quali Valerio Morucci ed Enzo Fontana. Gianluigi Galli, di \u00abLotta di Classe\u00bb, fu arrestato e accusato di favoreggiamento per l'entrata illegale di quattro sovversivi appartenenti al gruppo del Gatto Selvaggio del movimento dell'autonomia.\nSociet\u00e0.\nEvoluzione demografica.\nA fine 2005 la popolazione cantonale ammontava a abitanti, ma circa ticinesi vivevano all'estero, soprattutto in Italia, Germania e Francia. Alla fine del 2006 gli abitanti erano in totale , con un incremento di residenti rispetto al 2005 pari allo 0,8% (leggermente superiore al tasso di crescita nazionale attestatosi allo 0,7%). Su questo tasso d'incremento incide in buona misura il saldo migratorio (695 residenti stranieri in pi\u00f9 fra 2006 e 2005). A fine 2011 la popolazione complessiva del Cantone \u00e8 di abitanti.\nA tale evoluzione hanno probabilmente contribuito sia il rafforzamento e la diversificazione dell'economia cantonale, sia il continuo e variegato afflusso di immigrati. La popolazione straniera nel 2007 rappresentava il 26% della popolazione totale, un tasso leggermente superiore alla media svizzera, che si attesta al 23%. Durante i giorni lavorativi entrano nel territorio cantonale circa \u00abfrontalieri\u00bb (lavoratori italiani, residenti nella fascia di confine, che lavorano in Ticino), i quali rappresentano oltre il 22% della forza lavoro del Cantone.\nLa crescente immigrazione, soprattutto negli ultimi anni, ha portato il Ticino ad avere una popolazione composta per quasi un quinto da persone nate in paesi diversi. I paesi maggiormente rappresentati sono l'Italia, il Kosovo, l\u2019Albania, il Portogallo, la Bosnia e Erzegovina e la Croazia.\nLa citt\u00e0 pi\u00f9 popolosa \u00e8 Lugano. Grazie a una serie di aggregazioni con i Comuni della cintura urbana, la sua popolazione \u00e8 cresciuta all'inizio del XXI secolo fino a quasi abitanti. Le altre citt\u00e0 principali sono Bellinzona, che \u00e8 la capitale in cui ha sede il governo cantonale ( abitanti), Locarno e Mendrisio. Di dimensioni inferiori (sotto i abitanti) ma con una rilevanza regionale non trascurabile sono i borghi di Airolo, Biasca e Faido nel Ticino Settentrionale, e Chiasso nel Ticino Meridionale.\nLingue e dialetti.\nLa lingua ufficiale del Cantone Ticino \u00e8 l'italiano. La lingua lombarda \u00e8 parlata \u2013 in diglossia con l'italiano \u2013 in tutto il Cantone, nelle sue variet\u00e0 ticinese (Sopraceneri) e comasca (Sottoceneri), entrambi appartenenti al ramo occidentale, che non \u00e8 per\u00f2 riconosciuta ufficialmente, tranne che per alcuni comuni. Il Cantone Ticino forma, assieme alle valli Mesolcina, Calanca, Bregaglia e Poschiavo (appartenenti al Cantone dei Grigioni), la cosiddetta \"Svizzera italiana\". Il territorio cantonale rappresenta l'area pi\u00f9 settentrionale della regione storica dell'Insubria e l'amministrazione cantonale \u00e8 membro di diritto dell'Euroregione Regio Insubrica.\nBosco Gurin \u00e8 l'unico comune ticinese in cui, a fianco dell'italiano, \u00e8 riconosciuta ufficialmente anche la lingua tedesca. Una parte dei suoi abitanti, i Walser, parlano, infatti, il \"Guryner Titsch\" (o \"Ditsch\").\nNel corso del XX secolo in Ticino si \u00e8 assistito a un progressivo accrescimento della comunit\u00e0 germanofona. Molte persone si sono infatti spostate dai Cantoni di lingua tedesca al sud delle Alpi. A questi, si aggiungono annualmente durante la stagione estiva un grande numero di turisti. La lingua tedesca gode quindi in Ticino di uno \"status\" particolarmente elevato ed \u00e8 conosciuta da ampi strati della popolazione.\nTale fenomeno \u2013 intensificatosi a partire dal 1950 \u2013 aveva fatto pensare a una progressiva germanizzazione del Cantone, in particolare dei due distretti a maggiore vocazione turistica: Locarno e Lugano. Tali preoccupazioni si sono tuttavia drasticamente ridimensionate a partire dal 1980, da quando si \u00e8 verificata una costante riduzione della quota di persone di lingua madre tedesca. In termini percentuali, la quota \u00e8 passata dall'11,1% del 1980 all'8,3% dell'ultimo censimento (dicembre 2000).\nReligione.\nPer secoli il cattolicesimo \u00e8 rimasta l'unica confessione consentita dalle autorit\u00e0 nei baliaggi che formano il Cantone Ticino, tanto che nel 1555 i membri della comunit\u00e0 riformata di Locarno vennero espulsi e trovarono rifugio a Zurigo. Cos\u00ec nel Cantone, anche nei primi decenni dopo l'indipendenza, la religione cattolica rimase prevalente. La Costituzione cantonale \u2013 non dissimilmente da quanto previsto dalla Costituzione federale svizzera \u2013 assicura piena libert\u00e0 di culto ai fedeli di tutte le confessioni. La Chiesa cattolica romana e la Chiesa evangelica riformata godono di personalit\u00e0 giuridica di diritto pubblico: i loro rapporti con lo Stato sono regolati dalla Legge cantonale sulla Chiesa evangelica del 14 aprile 1997 e dalla legge sulla Chiesa cattolica del 16 dicembre 2002 unitamente al relativo regolamento di applicazione del 7 dicembre 2004.\nLe Chiese dotate di personalit\u00e0 di diritto pubblico si finanziano \u2013 in base a un decreto legislativo del 1992 \u2013 grazie all'imposta di culto, alla quale possono essere assoggettate solo le persone fisiche e giuridiche iscritte in uno speciale catalogo compilato da ciascuna Parrocchia. In forza di tale principio, l'imposta di culto \u00e8 dunque totalmente facoltativa e consente al fedele di autodeterminarsi in piena libert\u00e0 riguardo alla corrispondenza tra status di membro della Parrocchia e dovere di sovvenire alle necessit\u00e0 finanziarie della stessa. I cattolici del Cantone seguono uno dei due riti: romano o ambrosiano.\nNel ventunesimo secolo, anche a causa della forte immigrazione, il quadro confessionale si \u00e8 fatto decisamente pi\u00f9 vario, come emerge dai dati del censimento dell'anno 2000:\nVa rilevato che la piccola comunit\u00e0 ebraica \u00e8 concentrata sostanzialmente a Lugano.\nFormazione, ricerca e sviluppo.\nNel campo dell'educazione e della ricerca, nel Cantone Ticino esistono due poli.\nAltri istituti di ricerca universitaria presenti in Ticino sono:\nDa diversi anni vi \u00e8 stato un fiorire di altre istituzioni culturali, destinate in particolare a italiani in settori universitari dove vige il numero chiuso. Le autorit\u00e0 federali sono intervenute per impedire l'uso di termini come \"universit\u00e0\" o \"ateneo\" per le istituzioni che non abbiano avuto un pubblico riconoscimento a utilizzare tale denominazione.\nOrganizzazione ecclesiastica.\nSino al termine del XIX secolo, precisamente fino agli accordi tra Consiglio federale svizzero e Santa Sede del 1884, il Ticino era ecclesiasticamente soggetto in parte alla Diocesi di Milano e in parte a quella di Como.\nA seguito di tali accordi, il 7 settembre 1888 papa Leone XIII, con la bolla \"Ad universam\", cre\u00f2 la Diocesi di Lugano, costituendo la Chiesa parrocchiale e collegiata di San Lorenzo di Lugano a cattedrale. Al suo vertice, in un primo tempo, non fu posto un vescovo bens\u00ec un Amministratore apostolico. Fu infatti soltanto l'8 marzo 1971, che l'Amministrazione Apostolica del Cantone Ticino fu staccata canonicamente dalla Diocesi di Basilea e si pot\u00e9 parlare per la prima volta, formalmente, di un Vescovo di Lugano.\nCome residuo della secolare divisione del Ticino tra la diocesi di Milano e quella di Como si celebrano sia il rito romano sia il rito ambrosiano.\nPolitica.\nIl Cantone Ticino \u00e8 cantone della Confederazione svizzera con una costituzione e una sovranit\u00e0 limitata soltanto dalla costituzione federale della Confederazione svizzera. La costituzione del Cantone Ticino in vigore \u00e8 del 1997.\nOrdinamento del cantone.\nCostituzione.\nLa prima costituzione della Repubblica e Cantone Ticino \u00e8 del 4 luglio 1830. \u00c8 del 14 dicembre 1997 la nuova costituzione della Repubblica e Cantone Ticino.\nConsiglio di Stato (autorit\u00e0 esecutiva).\nIl potere esecutivo cantonale prende il nome di \"Consiglio di Stato\". \u00c8 composto da cinque membri eletti direttamente dal popolo in un unico circondario, con sistema proporzionale, che restano in carica per una legislatura di 4 anni. All'interno del consesso vengono nominati a rotazione un presidente e un vicepresidente, con funzioni di rappresentanza, che rimangono in carica per un anno. Ogni consigliere assume la direzione di un dipartimento (Dipartimento dell'Educazione, della Cultura e dello Sport - DECS, Dipartimento delle Finanze e dell'Economia - DFE, Dipartimento delle Istituzioni - DI, Dipartimento della Sanit\u00e0 e della Socialit\u00e0 - DSS e Dipartimento del Territorio - DT). Il presidente \u00e8 nominato annualmente; il Presidente del Consiglio di Stato, in carica dal 6 maggio 2020, \u00e8 Norman Gobbi (LdT).\nAnche all'ultima elezione cantonale i 5 seggi sono stati suddivisi tra Leghisti (2), liberali-radicali (1), Popolari democratici (1), Socialisti (1). Da due elezioni i liberali-radicali hanno perso la maggioranza relativa. Nei decenni precedenti \u2013 con l'eccezione della legislatura 1987-1991 con due liberali, due socialisti e un popolare democratico \u2013 la composizione del governo era stata la seguente: due liberali, due popolari democratici e un socialista.\nGran Consiglio (autorit\u00e0 legislativa).\nIl parlamento cantonale \u00e8 il Gran Consiglio, composto di 90 membri, anch'essi eletti in votazione popolare e in carica per quattro anni. All'inizio della legislatura 2019-2023 vi erano 69 granconsiglieri e 31 granconsigliere, il numero pi\u00f9 alto di deputate dalla concessione del diritto di voto alle donne a livello cantonale nel 1969 (prima elezione nel 1971). A causa di avvicendamenti, le granconsigliere sono 32 su 90. A seguito delle elezioni cantonali del 7 aprile 2019, i seggi del parlamento sono cos\u00ec ripartiti:\nDa segnalare che le elezioni cantonali del 2007 hanno confermato la tendenza in atto da circa due decenni all'erosione dei suffragi a favore dei due principali partiti del Cantone che fino al 1987 disponevano di un elettorato stabile di oltre il 70% (38-39 % i Liberali radicali con circa 35 seggi; 33-35 % i Popolari democratici con circa 30 seggi). A tale flessione elettorale ha corrisposto un incremento della sinistra e per la Lega dei Ticinesi e l'Unione Democratica di Centro (ma quest'ultima ha perso un seggio alle ultime elezioni).\nVi \u00e8 anche un parlamento giovanile, il Consiglio Cantonale dei Giovani, organizzato in Assemblea Plenaria, Comitato e Segretariato, la cui funzione \u00e8 solo consultiva e didattica per l'avvicinamento dei giovani alla politica.\nAl vertice del potere giudiziario c'\u00e8 il Tribunale di appello che tramite le sue Corti decide in ultima istanza (di regola in 2. grado) quasi tutte le controversie civili, penali e amministrative.\nElezioni federali.\nOltre a eleggere Governo e Parlamento cantonali, il popolo ticinese nomina ogni quattro anni due deputati al Consiglio degli Stati (la camera alta, in cui ogni cantone \u00e8 rappresentato da due deputati) e otto deputati al Consiglio Nazionale Svizzero (la camera bassa, con deputati proporzionali al numero degli abitanti del cantone).\nSuddivisioni amministrative.\nComuni.\nI comuni sono enti di diritto pubblico che svolgono i compiti pubblici generali che non sono attribuiti al Cantone o alla Confederazione dalla legge. I comuni hanno come organi l'Assemblea comunale, il Municipio (con il sindaco) e possono istituire il consiglio comunale; sono eletti dal popolo nel comune: il consiglio comunale, il municipio e il sindaco. I comuni possono fondersi e riunirsi in associazioni; il Consiglio di Stato pu\u00f2 costituire consorzi di comuni. \nComuni pi\u00f9 popolati.\nI primi dieci comuni ticinesi per numero di abitanti sono:\nDal 1850 al 2017 in Ticino sono avvenute 68 aggregazioni di comuni o separazioni di frazioni dal comune.\nDistretti.\nIl Cantone Ticino \u00e8 suddiviso in 8 distretti.\nPatriziati.\nI patriziati sono enti di diritto pubblico e sono proprietari di beni di uso comune.\nSimboli.\nStemma e bandiera.\nIl significato della bandiera \u00e8 andato perso, per cui sono state formulate diverse teorie:\nParte del problema \u00e8 legata al fatto che i colori erano usati su insegne militari prima della loro adozione per la bandiera. Come curiosit\u00e0, pu\u00f2 essere ricordato che la disposizione dei colori nello stemma e nella bandiera \u00e8 diversa.\nLa bandiera fu scelta dal Gran Consiglio il 26 maggio 1803 e adottata il 27 settembre 1804, due mesi dopo la creazione del Cantone, senza che tale decisione venisse motivata. In questa prima occasione, la disposizione dei colori era orizzontale con il rosso sovrastante il blu.\nNel 1809, poi, il Cantone riorganizz\u00f2 le proprie forze e adott\u00f2 la bandiera con le iscrizioni in oro \u00abPro Patria\u00bb sulla banda superiore e \u00abPagus Ticinensis\u00bb in quella inferiore. Su proposta del Consiglio di Stato, il Gran Consiglio ticinese approv\u00f2 il 20 settembre 1922 un decreto legislativo circa i colori e sigillo del Cantone. L'aspetto della bandiera venne regolamentato definitivamente il 6 ottobre 1930 allo scopo di evitare le interpretazioni erronee del suddetto decreto.\nEconomia.\nNumerose valli del Cantone, in particolare quelle superiori della Vallemaggia, sono state sfruttate intensivamente a partire dagli anni sessanta per la produzione di energia idroelettrica, come nella regione del ghiacciaio del Basodino. L'elettricit\u00e0 prodotta viene sia usata direttamente nel Cantone sia esportata all'estero. Nelle aree settentrionali permangono comunque anche l'allevamento di bestiame, l'agricoltura di montagna e l'industria del granito. La produzione di vino \u2013 qualitativamente molto migliorata negli ultimi decenni \u2013 \u00e8 importante per il Cantone, anche se per il momento la produzione \u00e8 destinata principalmente al mercato interno svizzero. In proposito, va segnalato che nel 2006 sono stati organizzati grandi festeggiamenti per la ricorrenza dei 100 anni dall'introduzione del vitigno Merlot in Ticino. Altre produzioni agricole comprendono mais, patate, e verdure, specialmente nell'area del Piano di Magadino.\nIl paesaggio, i laghi e il clima mite del Cantone, in particolare se confrontati con quello dei Cantoni d'Oltralpe, attraggono molti visitatori dal resto della Svizzera e dal nord dell'Europa. Il turismo, dopo le prime esperienze di fine Ottocento, \u00e8 stato a lungo il settore economico pi\u00f9 importante del Cantone; soltanto a partire dal secondo dopoguerra vi \u00e8 stata una progressiva diversificazione dell'economia, con un'accresciuta rilevanza del settore finanziario. Il turismo ha permesso la costruzione e il mantenimento di diverse piccole ferrovie in zone panoramiche delle montagne: un esempio \u00e8 la Centovallina, che collega Locarno con Domodossola. Un intenso dibattito, negli ultimi anni, ha riguardato la sorte delle stazioni invernali, a causa della frequente mancanza di neve. Dopo una riduzione degli aiuti statali per gli impianti situati a bassa quota, l'attivit\u00e0 resiste in particolare a Bosco Gurin e ad Airolo, e in misura minore a Car\u00ec, Nara, e in alcune piccole stazioni sciistiche presenti sul territorio.\nPer quanto riguarda il settore secondario, nel Cantone Ticino \u00e8 presente un'industria leggera, concentrata principalmente nelle aree circostanti le tre citt\u00e0 principali: Lugano, Locarno e Bellinzona. Il Mendrisiotto, grazie alla vicinanza con l'Italia, sta sviluppando negli ultimi anni una vocazione ad attrarre centri logistici, per lo smistamento di merci in partenza verso i mercati del Nord, oltre a un robusto settore manifatturiero (in cui sono impiegati addetti). Sul Piano di Magadino e nell'area a nord di Lugano si segnalano inoltre diverse imprese a carattere innovativo. A partire dagli anni novanta il Cantone Ticino ha saputo sviluppare l'industria: facendo crescere imprese sul suo territorio o attraendole dall'estero con incentivi di vario genere. Secondo il censimento del 2009, in tutti e otto i distretti, gli occupati nel settore manifatturiero () superano quelli impiegati nei settori bancario e assicurativo messi insieme ().\nTre delle pi\u00f9 grandi raffinerie d'oro del mondo hanno sede in Ticino, tra cui la raffineria di Pamp a Castel San Pietro, leader nella produzione di lingotti d'oro. Lugano \u00e8 la terza piazza finanziaria svizzera dopo Zurigo e Ginevra. La capitale del cantone, Bellinzona, ospita un importante sito e un sito industriale delle Ferrovie Federali Svizzere, nonch\u00e9 il Tribunale penale federale. Manno \u00e8 diventato un importante centro servizi, sede del Centro nazionale svizzero di supercalcolo dal 1992.\nIl Cantone Ticino, in particolare nelle zone rurali, \u00e8 relativamente dipendente dal turismo, con il 12% della forza lavoro che lavora in questo settore nel 2012. Nel 2017, nel Cantone a sud delle Alpi erano in funzione 1802 ristoranti e 425 alberghi. Il Lago Maggiore, il Lago di Lugano, le citt\u00e0 di Bellinzona, Locarno, Ascona e Lugano sono tra i centri turistici pi\u00f9 importanti. La diga della Verzasca, nota per la scena d'apertura del film GoldenEye del 1995, \u00e8 popolare tra i \"bungee jumping\". Swissminiatur a Melide \u00e8 un parco in miniatura con modelli di oltre 120 attrazioni svizzere. Le Isole di Brissago sul Lago Maggiore sono le uniche isole svizzere a sud delle Alpi e ospitano giardini botanici con 1.600 specie di piante diverse provenienti da tutti e cinque i continenti.\nFoxtown, un centro commerciale con 160 negozi e 250 marche, aperto sette giorni su sette e situato a nord di Mendrisio, attira turisti dello shopping da vicino e da lontano. L'area attira le multinazionali, in particolare nel settore della moda, grazie alla vicinanza a Milano. Hugo Boss, Gucci, VF Corporation e altri famosi marchi hanno sede qui. Poich\u00e9 l'industria internazionale della moda \u00e8 diventata un importante datore di lavoro sia per gli svizzeri che per gli italiani, la regione \u00e8 stata anche soprannominata la \"Fashion Valley\".\nMolte aziende italiane si trasferiscono in Ticino, temporaneamente o definitivamente, alla ricerca di sgravi fiscali e di una burocrazia efficiente. I Frontalieri, lavoratori transfrontalieri residenti in Italia (soprattutto nelle province di Varese e Como) ma che lavorano regolarmente in Ticino, costituiscono una parte consistente (oltre il 20%) della forza lavoro.\nTrasporto.\nIl Cantone \u00e8 attraversato per tutta la sua lunghezza dalla Autostrada A2 (chiamata anche \"Autostrada del Gottardo\") che, in prossimit\u00e0 dell'omonimo traforo, collega Airolo con G\u00f6schenen (Canton Uri). A Bellinzona ha inoltre inizio la Autostrada A13 del \"San Bernardino\", che unisce il terriotorio al Canton Grigioni. L'unica strada che collega il Cantone Ticino col Canton Vallese, attraverso il Passo della Novena, \u00e8 la strada cantonale \"Nufenestrasse\".\nTrasporto ferroviario.\nLa rete ferroviaria ticinese \u00e8 di vitale importanza, garantendo i collegamenti fra l'Italia settentrionale (Milano) e l'Europa centrale (Zurigo, Basilea e la Germania) nel cosiddetto \"Corridoio Reno-Alpi\", atto a collegare le citt\u00e0 marine di Genova e Rotterdam. Il Ticino \u00e8 attraversato dalle Ferrovie Federali Svizzere, che, tramite la Ferrovia del Gottardo, uniscono il Cantone con la Lombardia (a Sud) e il Canton Uri (a Nord). Un altro tratto internazionale \u00e8 rappresentato dalla Ferrovia Mendrisio-Varese.\nA ovest, le Ferrovie Autolinee Regionali Ticinesi collegano Locarno a Domodossola tramite la Ferrovia Domodossola-Locarno.\nTrasporto aereo.\nL'unico aeroporto civile, adibito al trasporto passeggeri, presente sul territorio \u00e8 l'Aeroporto di Lugano-Agno, ormai attivo solo durante la stagione estiva con voli turistici, dopo l'abbandono delle rotte domestiche per Zurigo e Ginevra del 2019. Di conseguenza, la popolazione ticinese fa riferimento all'Aeroporto di Milano-Malpensa, distante circa 50 km dal confine nazionale, o all'aeroporto di Zurigo.\nIn Ticino sono inoltre presenti altri 3 aeroporti che presentano attivit\u00e0 aviatorie di tipo privato. Si tratta dell'aeroporto cantonale di Locarno (o di Magadino), l'aeroporto di Lodrino (situato nel territorio comunale di Riviera) e l'aeroporto di Ambr\u00ec. Tutti e tre hanno avuto un utilizzo militare, che convive con attivit\u00e0 private. All'aeroporto di Magadino sono presente la base aerea dedicata alla scuola-base per i piloti e i paracadutisti, cos\u00ec come la base della REGA. All'aeroporto di Lodrino \u00e9 invece presente un polo tecnologico della RUAG. L'aeroporto di Ambr\u00ec \u00e8 stato rilevato dal comune di Quinto ed \u00e8 utilizzato essenzialmente per il volo sportivo o per manifestazioni e vi si trova una base di Heli Rezia.\nIn passato era pure presente un aeroporto ad Ascona dove \u00e8 visibile la pista inutilizzata.\nSport.\nIn Ticino si praticano diversi sport ad alti livelli. Uno degli sport pi\u00f9 sentiti \u00e8 l\u2019hockey su ghiaccio."}
{"id": "1243", "revid": "124586303", "url": "https://it.wikipedia.org/wiki?curid=1243", "title": "Canton Uri", "text": "Il Canton Uri \u00e8 un cantone della Svizzera centrale, e uno dei quattro \"Waldst\u00e4tte\" (\"cantoni forestali\"). Uri \u00e8 una regione alpina ricca di ghiacciai e alpeggi formata dal bacino del fiume Reuss, che scende dal Massiccio del San Gottardo e sbocca nel Lago dei Quattro Cantoni a Fl\u00fcelen. Il tedesco \u00e8 la lingua principale del cantone e la popolazione \u00e8 di circa 36 700 abitanti.\nGeografia fisica.\nIl cantone si trova al centro della Svizzera. Il territorio cantonale \u00e8 costituito dalla valle della Reuss e da quelle dei suoi principali affluenti. L'area totale del cantone \u00e8 di 1077\u00a0km\u00b2, di cui circa la met\u00e0 \u00e8 considerata terra produttiva. Le foreste coprono una parte significativa del cantone e i ghiacciai ammontano a circa il 20% della terra improduttiva.\nIl territorio del cantone confina con il Canton Svitto (distretto di Svitto) a nord, con il Canton Glarona a nord-est, con il Canton Grigioni (distretto di Surselva) a est, con il Cantone Ticino (distretto di Leventina) a sud, con il Canton Vallese (distretto di Goms) a sud-ovest e con il Canton Berna (distretto di Oberhasli), il Canton Obvaldo e il Canton Nidvaldo a ovest.\nMontagne.\nLa vetta pi\u00f9 alta \u00e8 il Dammastock con i suoi 3630\u00a0m. Il Dammastock si trova poco pi\u00f9 a nord del passo del Furka.\nIl Cantone \u00e8 interessato dalle seguenti sezioni e sottosezioni alpine:\nStoria.\nIl Canton Uri viene menzionato per la prima volta nel 732 come propriet\u00e0 dell'abbazia di Reichenau. Nell'853, per concessione di Ludovico il Germanico, divenne un feudo del convento zurighese di Fraum\u00fcnster.\nSi pensa che il nome \"Uri\" derivi dal termine tedesco antico \"Auerochs\" che significa \"toro selvatico\". Ci\u00f2 \u00e8 supportato dal fatto che lo stemma della regione, reca tradizionalmente una testa di toro.\nNel 1231, sotto Federico II, divent\u00f2 una dipendenza diretta dell'imperatore. Nel 1243 la regione aveva un sigillo comune. Per il 1274 il potente Rodolfo di Asburgo riconobbe questi privilegi. Nel 1291, insieme a Canton Svitto e Untervaldo form\u00f2 la lega che costitu\u00ec il nucleo della Confederazione Svizzera, avendo firmato la Lettera di Alleanza (\"Bundesbrief\" o Patto del Gr\u00fctli). Nel 1386 Uri partecip\u00f2 alla vittoria sugli austriaci nella battaglia di Sempach. Come risultato il Canton Uri si annesse i territori di \"Urseren\" nel 1410. In seguito si epanse a sud (Valle di Orsera e Valle Leventina) e a est verso Glarona (Urnerboden). La Valle di Orsera e l'Urnerboden fanno ancora parte di Uri.\nLa regione resistette alla Riforma e rimase Cattolica Romana. Durante la Repubblica Elvetica Uri era parte del \"Canton Waldst\u00e4tten\". Dopodich\u00e9, nel 1803, il Canton Uri riacquist\u00f2 la sua indipendenza, ma gli abitanti della Leventina furono uniti al nuovo Cantone Ticino. Uri resistette a tutti i tentativi di riforma religiosa o costituzionale. Per questa ragione, nel 1815, si un\u00ec alla Lega di Sarnen. Nel 1845 entr\u00f2 nel Sonderbund. Il \"Sonderbund\" fu una lega cattolica separatista, ma venne rovesciata dalla Confederazione Svizzera.\nPolitica.\nL'attuale costituzione risale al 1888. Venne rivista nel 1929 quando l'assemblea cantonale (\"Landsgemeinde\") venne abolita. La capitale del cantone \u00e8 Altdorf.\nEconomia.\nI campi coltivati del cantone sono situati nella valle del Reuss. Ci sono pascoli sui pendii di bassa montagna. Poich\u00e9 gran parte del terreno \u00e8 estremamente collinare, non \u00e8 adatto alla coltivazione. La generazione di energia idroelettrica riveste grande importanza. La silvicoltura \u00e8 uno dei settori pi\u00f9 importanti dell'agricoltura. Ad Altdorf si trovano fabbriche di cavi e gomma.\nIl turismo \u00e8 un'importante fonte di entrate del Canton Uri. Un'eccellente rete viaria facilita il turismo nelle aree pi\u00f9 remote e sulle montagne.\nNel corso del 2008 si \u00e8 prevista l'entrata in vigore di una riforma fiscale che ha introdotto una flat tax del 7,2%.\nSociet\u00e0.\nEvoluzione demografica.\nLa popolazione storica del Canton Uri \u00e8 data dal seguente cartello:\nSuddivisione amministrativa.\nIl Canton Uri \u00e8 suddiviso in 19 comuni.\nIn genere le municipalit\u00e0 della Svizzera sono raggruppate in distretti o entit\u00e0 simili, ma questo non vale per questo cantone, dove non ci sono entit\u00e0 intermedie tra il governo cantonale e quello municipale.\nFusione di comuni.\nNella costituzione cantonale, prima del 2013, erano menzionati i 20 comuni del Canton Uri e qualsiasi fusione doveva essere approvata da un referendum cantonale che modificasse di conseguenza la costituzione. Un referendum del 2013 ha approvato con il 57% la cancellazione dei nomi dei 19 comuni dalla costituzione, consentendo cos\u00ec le fusioni dei comuni senza la necessit\u00e0 di un referendum cantonale. I comuni di Seedorf e Bauen furono i primi a decidere di unirsi. La fusione \u00e8 avvenuta il 1\u00ba gennaio 2021, previa approvazione da parte della popolazione di entrambi i comuni con referendum nell'ottobre 2019; la popolazione di Seedorf e Bauen ha votato a favore della fusione, rispettivamente con l'80% e il 69%"}
{"id": "1250", "revid": "155634", "url": "https://it.wikipedia.org/wiki?curid=1250", "title": "Cesare Salvarezza", "text": "Biografia.\nSpostato, padre di due figli, il 19 settembre del 1899 fu nominato Direttore generale dell'Amministrazione civile del Ministero dell'interno, e il 30 agosto del 1900 Consigliere di Stato.\nCommissario per la disciolta amministrazione comunale di Torino nel 1905, e quindi Commissario per la disciolta amministrazione comunale di Roma dal 6 agosto del 1907 al 25 novembre del 1907. Fu quindi eletto consigliere comunale di Roma due volte; dal novembre del 1907 al dicembre del 1913, secondo degli eletti e Assessore nella Giunta comunale, e dal luglio del 1914 al novembre del 1915.\nIl 3 giugno del 1908 fu nominato Senatore del Regno per la XXII legislatura."}
{"id": "1254", "revid": "124578316", "url": "https://it.wikipedia.org/wiki?curid=1254", "title": "Charles-Valentin Alkan", "text": "Le sue composizioni per pianoforte solo includono alcune opere tra le pi\u00f9 difficili dell'intera letteratura pianistica e gli interpreti che possono padroneggiarle sono molto pochi. Il suo attaccamento alle proprie origini ebraiche \u00e8 dimostrato sia dalla sua vita che dal suo lavoro.\nBiografia.\nAlkan Charles-Valentin Morhange nacque da una famiglia ebraica a Parigi, dove suo padre viveva come insegnante di musica. Charles-Valentin e i suoi fratelli, anch'essi musicisti, usarono il nome del padre, Alkan, come cognome. Charles-Valentin Alkan trascorse tutta la sua vita a Parigi e nei suoi dintorni. Gli unici viaggi conosciuti sono un ciclo di concerti tenuti in Inghilterra nel 1833-34, e una breve visita a Metz per questioni famigliari negli anni '40.\nAlkan fu un bambino prodigio. All'et\u00e0 di sei anni entr\u00f2 al Conservatoire de Paris, dove studi\u00f2 pianoforte e organo. Alcuni dei suo insegnanti furono Victor Dourlen e Pierre-Joseph-Guillaume Zimmermann, che fu maestro anche di Georges Bizet, C\u00e9sar Franck, Charles Gounod e Ambroise Thomas. A sette anni vinse un primo premio in solfeggio, mentre a nove anni Luigi Cherubini descrisse la sua tecnica e abilit\u00e0 come straordinarie. La sua prima opus (\"Variations sur un th\u00e8me de Steibelt\", una serie di 6 variazioni su un tema del pianista e compositore tedesco Daniel Steibelt) \u00e8 datata 1826, risale dunque a quando Alkan aveva tredici anni. Si diplom\u00f2 al conservatorio a diciotto anni con menzione speciale.\nDopo i vent'anni suonava in eleganti circoli sociali e insegnava pianoforte. Tra i suoi amici vi furono Franz Liszt, Fryderyk Chopin, George Sand e Victor Hugo. Gi\u00e0 all'et\u00e0 di 24 anni si era costruito una reputazione come uno dei pi\u00f9 grandi virtuosi del suo tempo, rivaleggiando con altri pianisti-compositori itineranti dell'epoca come Liszt, Sigismund Thalberg e Friedrich Kalkbrenner. Liszt una volta dichiar\u00f2 che Alkan aveva la tecnica pi\u00f9 perfetta che lui avesse mai visto. Da questo momento, a causa di vari problemi personali e contrattempi, si ritir\u00f2 nello studio privato e nella composizione per il resto della sua vita, con solamente qualche rara incursione alle luci della ribalta. Malgrado la sua precoce fama, il talento e le doti tecniche, spese la maggior parte della propria vita dopo il 1850 nell'oscurit\u00e0, suonando in pubblico solo occasionalmente. Nell'ultimo decennio emerse per dare una serie di \"Petit Concerts\" alle sale espositive \u00c9rard; non suon\u00f2 solo musiche proprie, ma interpret\u00f2 anche i suoi compositori preferiti da Bach in poi. Durante questi concerti era a volte assistito dai suoi fratelli. Tra i presenti vi era fra gli altri Vincent d'Indy il quale descrive con queste parole una sua esecuzione della sonata per pianoforte n.31 (op.110) di Beethoven: \n\"Non so da dove iniziare nel descrivere ci\u00f2 che \u00e8 successo al grande poema beethoveniano - soprattutto durante l'Arioso e la Fuga, quando la melodia, addentrandosi nel mistero della morte, cresce fino a raggiungere un tripudio di luci, mi ha colpito per il grandissimo entusiasmo, come non ho pi\u00f9 sperimentato da allora. La sua esecuzione aveva una maggiore intimit\u00e0 ed era pi\u00f9 umanamente commovente di quella di Liszt ... \".\nCi sono periodi della vita di Alkan di cui poco si conosce, a parte la sua immersione nello studio della Bibbia e del Talmud. Appare dalla sua corrispondenza con Ferdinand Hiller che Alkan complet\u00f2 una traduzione integrale in francese sia del Vecchio che del Nuovo Testamento, dai loro linguaggi originari. Tutto ci\u00f2 \u00e8 andato completamente perduto, insieme a svariate composizioni di Alkan. Tra i lavori mancanti vi sono alcuni sestetti d'archi ed una sinfonia orchestrale, descritta in un articolo del 1846 da L\u00e9on Kreutzer, a cui Alkan aveva mostrato la partitura. Questa sinfonia \u00e8 abbastanza diversa da quella per pianoforte solo, inserita nel ciclo di studi dell'op. 39.\nIl pianista Elie-Miriam Delaborde (1839-1913) \u00e8 ritenuto generalmente essere un figlio illegittimo di Alkan. Ebbe Alkan come maestro nella sua giovinezza e suon\u00f2 e fece pubblicare molte opere di Alkan; come suo padre fu un notevole interprete del pianoforte con pedaliera.\nAlkan mor\u00ec a Parigi a 74 anni. Per molti anni si \u00e8 creduto che la sua morte fosse stata causata dalla caduta di una libreria su di lui nella propria casa, fatta cadere mentre cercava di raggiungere un volume del Talmud da un alto scaffale. Questo racconto apocrifo, che sembra essere stato fatto circolare dal figlio Elie-Miriam Delaborde, \u00e8 stato effettivamente confutato da Hugh Macdonald in un articolo del Musical Times (vol. 129, 1978 \u2013 \"More on Alkan's Death\"), nel quale \u00e8 riportata una lettera contemporanea di uno degli allievi di Alkan in cui viene spiegato che Alkan mor\u00ec in seguito all'essere rimasto intrappolato sotto un \"porte-parapluie\" (un pesante appendiabito/portaombrelli). La storia della libreria potrebbe avere le sue radici\nin una leggenda raccontata dal rabbino Aryeh Leib ben Asher Gunzberg, conosciuto come 'Shaagat Aryeh', rabbino di Metz, citt\u00e0 d'origine della famiglia di Alkan. \u00c8 sepolto a Parigi nel Cimitero di Montmartre.\nCircola un mito su un presunto necrologio di Alkan, addotto come fatto nella biografia del compositore di Ronald Smith e per questo largamente citato, accreditato al giornale 'Le M\u00e9n\u00e9strel', che comincia con le seguenti parole: \"Alkan \u00e8 morto. Ha dovuto morire per provare la sua esistenza\". Nessun necrologio del genere \u00e8 mai apparso su 'Le M\u00e9n\u00e9strel' e nessun altro \u00e8 stato individuato, fino ad oggi, in alcun altro giornale dell'epoca.\nMusica.\nCome Chopin, Alkan scrisse quasi solamente per tastiera, bench\u00e9 nel suo caso ci\u00f2 includa anche l'organo e il p\u00e9dalier (un pianoforte con pedaliera), di cui fu un celebre esponente. Alcune sue musiche richiedono un abbagliante virtuosismo, grandi velocit\u00e0 di esecuzione, enormi balzi in rapidit\u00e0, lunghi sforzi per le note veloci ribattute e il mantenimento di linee di contrappunto largamente spaziate. Per la potenza espressiva e la sua capacit\u00e0 di riprodurre ed utilizzare una grande variet\u00e0 di timbri simili a quelli che si possono trovare in un'orchestra tramite l'uso del solo pianoforte, Hans von B\u00fclow lo defin\u00ec \"il Berlioz del pianoforte\".Tra le composizioni degne di nota vi sono i Preludi (opus 31), la Grande Sonata \"Les Quatre Ages\" (opus 33), che descrive le quattro et\u00e0 dell'uomo, e i due libri di Studi in tutte le tonalit\u00e0 maggiori e minori (opus 35 maggiori e opus 39 minori). Questi sono ritenuti da alcuni sorpassare anche gli Studi trascendentali di Liszt in scala e difficolt\u00e0. La raccolta dell'opera 39 contiene la \"Sinfonia per Piano Solo\" (numeri quattro, cinque, sei e sette), e il \"Concerto per Piano Solo\" (numeri otto, nove e dieci). Solo il concerto richiede quasi un'ora nel suonarlo, e si presenta come una grande sfida per l'interprete. Marc-Andr\u00e9 Hamelin disse della musica di Alkan: \nIl numero dodici dell'opera 39 \u00e8 un set di 25 variazioni su un tema, \"Le festin d'Esope\" (La festa di Esopo). Compose inoltre altri pezzi a programma come \"Le chemin de fer\" (1844) che pu\u00f2 essere considerato come il primo esempio di ritratto musicale sulla ferrovia.\nLe sue composizioni cameristiche comprendono una sonata per violino, una sonata per violoncello ed un trio per pianoforte. Uno dei suoi pezzi pi\u00f9 bizzarri \u00e8 la \"Marcia funebre sulla morte d'un pappagallo\", per tre oboi, fagotto e voci.\nMusicalmente, molte delle sue idee sono non convenzionali, ancora innovative. Alcune delle sue composizioni in pi\u00f9 movimenti mostrano una \"tonalit\u00e0 progressiva\" che sarebbe divenuta familiare\nal pi\u00f9 tardo compositore danese Carl Nielsen (ad esempio, il primo concerto da camera di Alkan inizia in la minore e termina in Mi maggiore). \u00c8 rigoroso nell'evitare modulazioni enarmoniche, modulando in qualche caso verso tonalit\u00e0 contenenti doppi diesis o doppi bemolli, cos\u00ec che ai pianisti \u00e8 a volte richiesto di venire a capo di tonalit\u00e0 distanti come Mi diesis maggiore e dell'occasionale triplo diesis.\nAlkan sembra avere avuto pochi seguaci, bench\u00e9 tra i suoi ammiratori vi fossero Ferruccio Busoni e Anton Rubinstein. Il secondo gli dedic\u00f2 un concerto. Sia Debussy che Ravel studiarono la sua musica con maestri che lo conoscevano personalmente e notarono il loro debito nei suoi confronti. Il compositore Kaikhosru Shapurji Sorabji promosse la musica di Alkan nei suoi saggi e critiche; compose inoltre un lavoro con un movimento intitolato \"Quasi Alkan\". Le composizioni organistiche di Alkan erano note a C\u00e9sar Franck, Camille Saint-Sa\u00ebns e altri e la loro influenza pu\u00f2 essere rintracciata nella storia dell'organo francese fino ai giorni nostri.\nPer molti anni dopo la sua morte, il lavoro di Alkan fu quasi totalmente dimenticato. Tuttavia vi \u00e8 stata una costante rinascita di interesse nei confronti delle sue composizioni durante tutto il corso del XX secolo. Lavori di Alkan sono stati incisi tra gli altri da Egon Petri, John Ogdon, Raymond Lewenthal, Ronald Smith, Jack Gibbons, Mark Latimer, Stephanie McCallum, St\u00e9phanie Elbaz,Pierre R\u00e9ach, Marc-Andr\u00e9 Hamelin, Trevor Parks, Dmitrij Feofanov, Vincenzo Maltempo, Costantino Mastroprimiano e Emanuele Delucchi."}
{"id": "1258", "revid": "1632387", "url": "https://it.wikipedia.org/wiki?curid=1258", "title": "Calusco d'Adda", "text": "Calusco d'Adda (\"Cal\u00f6sch\" in dialetto bergamasco, \"Calusch\" in dialetto brianzolo) \u00e8 un comune italiano di abitanti della provincia di Bergamo in Lombardia.\nSituato ai margini occidentali della provincia bergamasca, sulle rive del fiume Adda e compreso nella zona chiamata isola bergamasca, dista circa 16 chilometri a ovest dal capoluogo orobico, 22 da Lecco e 45 da Milano.\nStoria.\nI primi insediamenti risalgono all'epoca romana, come testimoniato da recenti studi e ritrovamenti, vista la vicinanza a un'importante strada di collegamento tra le citt\u00e0 di Bergamo e Milano. A tal riguardo anche la tradizione tramanda la storia di Fedele, militare romano in fuga a causa della propria conversione al cristianesimo, che pass\u00f2 in questa zona nel III secolo evangelizzando la popolazione. Si narra che mise una croce al posto di una divinit\u00e0 pagana, nel luogo in cui poi sorse una chiesa che venne a lui intitolata dopo la sua santificazione.\nI secoli successivi videro alternarsi la dominazione longobarda a quella dei Franchi, che istituirono il Sacro Romano Impero. Ed \u00e8 a questo periodo che risale il primo documento in cui si attesta l'esistenza del nome del paese, precisamente in un atto redatto nell'871.\nIn quegli anni il borgo si trov\u00f2 al centro delle dispute tra le opposte fazioni dei guelfi e ghibellini, che qui raggiunsero un livello di recrudescenza tale da rendere obbligatoria la costruzione di numerose fortificazioni a scopo difensivo.\nIn tal senso i documenti dell'epoca citano gi\u00e0 nell'XI secolo un castello sito in localit\u00e0 \"Baccanello\", uno a \"Monte Giglio\" (demolito nella seconda met\u00e0 del XX secolo) e un altro sito a \"Vanzone\" (detto il \"Castellazzo\"). Erano presenti anche alcune torri, tra le quali una sita nella \"Ca' de' Anz\u00f9\" e un'altra attigua alla \"villa Colleoni\".\nErano tempi in cui il dominio sul paese era esercitato dalla diocesi di Milano che, ricevuto l'incarico dall'imperatore, lo aveva poi girato al monastero milanese di Sant'Ambrogio.\nSuccessivamente il paese pass\u00f2 alla famiglia dei \"Da Carvico-Calusco\" che entr\u00f2 in possesso dei territori di \"Calusco superiore\" (l'attuale capoluogo), di \"Calusco inferiore\" (la frazione Baccanello) e del vicino Carvico. Un'ulteriore cessione sanc\u00ec il passaggio dei territori alla diocesi di Bergamo.\nLa situazione parve stabilizzarsi e acquietarsi con l'arrivo della Repubblica di Venezia che, a partire dal 1428, pose termine alle dispute tra guelfi e ghibellini. Tuttavia, essendo posto sul confine con il vicino Ducato di Milano, il paese di Calusco fu soggetto alle scorribande degli eserciti milanesi, che saccheggiarono il paese a pi\u00f9 riprese.\nNel 1797 si verific\u00f2 la fine della dominazione veneta e l'arrivo della Repubblica Cisalpina che tuttavia non dur\u00f2 molto, dato che nel 1815 subentrarono gli austriaci che instaurarono il Regno Lombardo-Veneto.\nDopo la successiva unit\u00e0 d'Italia, Calusco visse un'intensa fase d'industrializzazione, culminata con la costruzione della centrale idroelettrica sull'Adda (la centrale \"Semenza\") e di grosse industrie, il tutto favorito dalla presenza della ferrovia che favoriva gli scambi. Questa comunicava con il vicino comune di Paderno tramite un imponente ponte sul fiume Adda, tanto importante da essere considerato bersaglio di primo piano durante la seconda guerra mondiale.\nLuoghi d'interesse.\nUno dei luoghi pi\u00f9 importanti \u00e8 la vecchia chiesa parrocchiale di San Fedele. Di antichissima origine e ampliata molte volte tra l'XI e il XVII secolo, \u00e8 ora sconsacrata e utilizzata come edificio civile, ma conserva ancora numerosi affreschi, tra i quali spiccano quelli eseguiti da Antonio Cifrondi.\nLa nuova parrocchiale \u00e8 stata costruita nel XIX secolo e annovera opere precedentemente custodite nella vecchia parrocchiale come le sculture di Anton Maria Pirovano, ma anche affreschi di Luigi Galizzi e un monumentale organo di Adeodato Bossi del 1885, con due tastiere. L'interno ha un aspetto imponente, ha una struttura a croce greca sormontata da una grande cupola.\n\u00c8 presente anche la chiesa di San Giuliano e Santa Maria Bambina in localit\u00e0 \"Vanzone\", risalente al XIII secolo. Al proprio interno si possono ammirare opere pittoriche di buon pregio, tra cui spiccano quelle di Gaetano Peverada.\nDegno di nota \u00e8 anche il convento di Santa Maria Assunta, in localit\u00e0 Baccanello. Costruito nel XVI secolo, \u00e8 ornato da numerose opere, tra cui spiccano i dipinti di Francesco Zucco Conserva anche un antico organo Bossi del 1780.\nNumerosi sono infine i resti della vita medievale: tra tutti spicca la torre sita alla \"Ca' de' Anz\u00f9\", un'altra che faceva parte di un vecchio castello e quella inserita nella \"Villa Colleoni\", edificio che conserva statue e numerosi dipinti di pregevole fattura, tra cui gli affreschi di Carlo Innocenzo Carloni di Scaria.\nDa vedere il ponte misto ferroviario-stradale a campata d'arco detto Ponte San Michele, tutto in ferro, alto 85 metri sul livello delle acque del fiume Adda.\nFamose sono tutte le centrali idroelettriche lungo il corso del fiume, di cui la Semenza \u00e8 l'unica sul territorio comunale e tutto il sistema delle chiuse progettate da Leonardo da Vinci.\nPer cercare di salvaguardare il territorio il comune di Calusco, che si divide in varie contrade (Centro, Vanzone, Capora, Montello, Torre, Baccanello e Luprita), \u00e8 stato inserito nel Parco Adda Nord.\nAltri luoghi di interesse:\nMonastero dei Verghi, Adda dei Verghi, Adda della Capora, Centrale Idroelettrica Edison Semenza, presa del canale Adda-Cherio, Cava Italcementi.\nLa cementeria dell'Italcementi ha sempre dominato il panorama caluschese nel quale ha svolto negli anni un ruolo controverso: se da un lato ha fornito per decenni lavoro agli abitanti, dall'altro il prezzo ambientale che ha comportato non \u00e8 stato trascurabile.\nDa pochi anni \u00e8 entrato in servizio un nuovo impianto innovativo sia per quanto riguarda il processo produttivo sia per la riduzione degli impatti ambientali che, tuttavia, restano significativi soprattutto se comparati con le realt\u00e0 produttive circostanti.\nIl 15/10/2014 Italcementi Spa ha fatto pervenire alla Provincia di Bergamo l'istanza di modifica sostanziale dell'Autorizzazione Integrata Ambientale rilasciata per lo stabilimento di Calusco d'Adda corredata dalla contestuale richiesta di revisione della Valutazione di impatto ambientale.\nIl progetto avanzato dal cementificio concerne: \nGeografia antropica.\nContrade.\nEcco l'elenco completo delle contrade:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 i cittadini stranieri residenti erano 926 persone (l'11,10% della popolazione).\nLe nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "1260", "revid": "652266", "url": "https://it.wikipedia.org/wiki?curid=1260", "title": "Aeroporto di Catania-Fontanarossa", "text": "L'aeroporto di Catania-Fontanarossa \"Vincenzo Bellini\" (IATA: CTA, ICAO: LICC) \u00e8 il principale scalo aereo del Mezzogiorno, terzo in Italia (al 2021) per traffico passeggeri e secondo in Italia per traffico nazionale. Inoltre, la tratta Catania-Roma \u00e8 la pi\u00f9 trafficata a livello nazionale e la quarta in Europa.\nIl 5 maggio 2007, alla presenza dell'allora Ministro dei Trasporti Alessandro Bianchi, \u00e8 stata inaugurata la nuova aerostazione intitolata a Vincenzo Bellini, nella quale accogliere, con elevati standard di qualit\u00e0 di servizio, l'incremento del traffico aereo previsto per lo scalo etneo. Il vecchio terminal \"Filippo Eredia\" \u00e8 rimasto in funzione fino alla sera del 7 maggio 2007, in concomitanza con l'apertura al pubblico del nuovo terminal (all'alba dell'8 maggio 2007) denominato Terminal A. Inoltre, il 14 luglio 2018 \u00e8 stato aperto al pubblico anche il nuovo Terminal C riservato ai voli EasyJet verso destinazioni in area Schengen.\nInformazioni generali.\n\u00c8 il principale aeroporto del Mezzogiorno e nel 2019 ha superato la quota di 10 milioni di passeggeri annui, divenendo cos\u00ec il quinto d'Italia e il primo del Mezzogiorno. Il traffico dello scalo resta in continua espansione, con numerosi voli di linea e charter favoriti dalla posizione geografica e dai collegamenti stradali.\nVista l'inadeguatezza del precedente impianto, progettato negli anni settanta per accogliere un traffico massimo di un milione di passeggeri annui, in anni recenti \u00e8 stata realizzata poco distante un'aerostazione pi\u00f9 capiente. \u00c8 stata, inoltre, ampliata l'area di sosta per i velivoli e realizzata una nuova pista di rullaggio che collega il piazzale di sosta aeromobili con la testata pista 08. La consegna dei lavori del nuovo impianto e delle opere connesse \u00e8 avvenuta il 21 dicembre 2006, con un ritardo di quasi due anni rispetto alle previsioni iniziali (inverno 2005) ed \u00e8 stato aperto al pubblico l'8 maggio 2007. Inoltre, nel 2018 \u00e8 stato aperto al pubblico anche il Terminal C.\nLo scalo \u00e8, talvolta, soggetto a limitazioni operative o temporanee chiusure a causa delle ceneri vulcaniche emesse durante le eruzioni dell'Etna che possono invadere lo spazio aereo e le piste obbligando, per motivi di sicurezza, a dirottare i voli sugli altri aeroporti della regione. Per gestire tale fenomeno, nel gennaio 2010 il Dipartimento della Protezione Civile ha installato nell'air-side dell'aeroporto un radar in banda X in doppia polarizzazione per il monitoraggio delle nubi di cenere vulcanica emesse dall'Etna, a supporto delle autorit\u00e0 preposte alla regolamentazione e al controllo del traffico aereo.\nL'aeroporto di Comiso \u00e8 stato acquisito dall'aeroporto di Catania nel 2019.\nBase militare.\nNell'aeroporto \u00e8 presente la Marina Militare con la base di MARISTAELI Catania-Fontanarossa \"Mario Calderara\", con il 2\u00ba e il 3\u00ba Gruppo elicotteri e la 2\u00aa Sezione Volo Elicotteri della Guardia costiera.\n\u00c8 inoltre sede del 12\u00ba Nucleo elicotteri carabinieri e di una Sezione aerea della Guardia di Finanza.\nStoria.\nL'aerostazione civile venne ufficialmente inaugurata nel maggio 1924 dall'allora Presidente del Consiglio Benito Mussolini.\nDall'ottobre 1935 vi oper\u00f2 il 17\u00ba Gruppo caccia fino all'agosto 1936. Nel gennaio 1936 arriv\u00f2 anche il 1\u00ba Stormo caccia (poi 1\u00ba Stormo caccia Ogni Tempo). Dal 15 giugno 1941 vi oper\u00f2 il 10\u00ba Gruppo fino al 6 ottobre. Nel maggio 1943 torna il 17\u00ba Gruppo caccia fino a luglio 1943.\nIl 5 maggio 1947 atterr\u00f2 il volo inaugurale delle Linee Aeree Italiane Internazionali (che poi diverr\u00e0 l'Alitalia) proveniente da Torino (Aeroporto di Collegno). Alle fine degli anni quaranta il governo stanzi\u00f2 diversi fondi per la costruzione di un'aerostazione pi\u00f9 grande, che venne quindi realizzata e dedicata all'illustre meteorologo catanese Filippo Eredia, ed inaugurata dal Ministro Mario Scelba nel 1950. Tuttavia il traffico passeggeri stent\u00f2 fino a tutti gli anni cinquanta.\nNel 1962, parte proprio dall'aeroporto di Catania il Morane-Saulnier MS.760 Paris per l'ultimo viaggio del fondatore e presidente dell'ENI Enrico Mattei, che si concluder\u00e0 tragicamente a seguito di un presunto attentato nei pressi di Bascap\u00e8 a pochi km dallo scalo di Linate.\nNegli anni sessanta si ebbe un notevole incremento dei viaggiatori, che gi\u00e0 nel 1966 superarono quota 260.000. Questo rese l'infrastruttura nuovamente inadeguata e la pista si rivel\u00f2 troppo corta per aerei sempre pi\u00f9 grandi e veloci. Negli anni settanta, con un traffico passeggeri in continuo aumento (500.000 in media) si realizz\u00f2 una nuova Aerostazione unitamente alla Torre di Controllo, Scalo Merci, Caserma dei Vigili del Fuoco e un allungamento della pista su progetto dell'architetto Manfredi Nicoletti.\nL'impianto, inaugurato il 5 agosto 1981 per una capacit\u00e0 di 800.000 passeggeri annui, risult\u00f2 ben presto inadeguato ai nuovi sorprendenti tassi di crescita del traffico passeggeri ed aeromobili. All'inizio del XXI secolo, quindi, si dedic\u00f2 tutta la vecchia struttura alle sole partenze realizzando, contestualmente, un piccolo terminal arrivi a fianco. Successivamente si \u00e8 realizzato un nuovo terminal di 44.460 m\u00b2 (di cui oltre 20.000 a disposizione del pubblico), articolato su due livelli (arrivi e partenze), dotato di 6 pontili d'imbarco (\"loading bridges\"), 20 \"gate\" d'imbarco ed una torre alta circa 30 metri (destinata ad accogliere uffici ed un ristorante panoramico). Tale struttura pu\u00f2 assorbire un traffico annuo di circa 6.500.000 passeggeri.\nIl 5 maggio 2007 l'aerostazione \u00e8 stata intitolata a Vincenzo Bellini. La scelta ha fatto discutere, in quanto molti avrebbero voluto che l'aeroporto fosse intitolato ad Angelo D'Arrigo, aviatore originario di Catania, autore di numerosi record del mondo, quali il volo sopra l'Everest e l'Antartide in deltaplano e molti altri.\nImportanti opere sono state realizzate sull\"'air-side\". La nuova via di rullaggio per la testata pista 08 (in uso dal 2006) ha elevato la capacit\u00e0 oraria a 16 movimenti. Nel gennaio 2007 sono stati aggiudicati i lavori per la realizzazione di una nuova via di rullaggio (che collegher\u00e0 il piazzale di sosta aeromobili alla testata della pista 26) e di una bretella che consentir\u00e0 agli aeromobili in atterraggio di liberare rapidamente la pista 08 elevandone la capacit\u00e0 oraria a 20 movimenti. Questo raccordo \u00e8 stato ultimato ed \u00e8 diventato operativo dal 15 gennaio 2009. Il piazzale di sosta (apron) misura 179.900 m\u00b2, con una capacit\u00e0 di 26 aeromobili in configurazione standard. Dal 12 aprile 2013 \u00e8 operativo un sentiero di avvicinamento luminoso \"ALS CAT I\" di metri 279 per la pista 08 e di uno semplificato \"SALS\" di metri 300 per la pista 26.\nA partire dal 5 novembre 2012 l'aeroporto \u00e8 stato chiuso per lavori sulla pista. Tutti i voli sono stati dirottati nella vicina base NATO di Sigonella. I lavori sull\"'air-side\" di Fontanarossa, costati poco meno di 20 milioni di euro, hanno riguardato la riqualifica strutturale e funzionale della pavimentazione e del relativo sottofondo della pista, oltre alla riqualifica delle strip laterali di sicurezza e della pavimentazione delle testate, strutture queste usurate da 50 anni di attivit\u00e0. I lavori si sono resi necessari anche in considerazione dell'attuale traffico aereo nel aeroporto, per numeri di passeggeri il primo nel mezzogiorno, e in previsione del futuro incremento.\nIl 5 dicembre 2012, dopo 30 giorni di lavori, con il volo Catania-Napoli effettuato da un MD-80 della Meridiana Fly, lo scalo \u00e8 stato riaperto.\nIl 22 dicembre 2017 \u00e8 stata raggiunta la cifra, record per lo scalo, di 9.000.000 di passeggeri, mentre i 10.000.000 sono stati superati nel 2019.\nIl 14 luglio 2018 \u00e8 stato aperto il Terminal C, inizialmente adibito solamente per i voli in area Schengen della compagnia aerea EasyJet, ma durante la pandemia del Covid-19 nel 2020 e 2021 \u00e8 stato utilizzato come presidio sanitario per il rilevamento di infezioni dal virus SARS-CoV-2.\nDal 13 marzo 2021 lo scalo \u00e8 servito anche dalla nuova fermata ferroviaria delle Ferrovie dello Stato di Catania Fontanarossa - Aeroporto.\nDati di traffico passeggeri.\nGrafico.\nFonte: Assaeroporti\nTrasporti.\nAutobus.\nL'aeroporto \u00e8 raggiungibile mediante autobus grazie alle seguenti autolinee:\nMetropolitana.\nSi prevede che entro il 2026 l'aeroporto sia servito da una fermata apposita della metropolitana di Catania, situata in corrispondenza del Terminal B. Ad aprile 2019 \u00e8 stato erogato il finanziamento europeo per la realizzazione della tratta Stesicoro-Aeroporto, comprendente dunque la fermata di fronte all'aerostazione, che costituir\u00e0 il capolinea. L'inizio dei lavori \u00e8 previsto entro il 2021."}
{"id": "1262", "revid": "104913979", "url": "https://it.wikipedia.org/wiki?curid=1262", "title": "Cycadophytina", "text": "Cycadophytina \u00e8 una sottodivisione delle gimnosperme con foglie pennate.\nLa sottodivisione Cycadophytina \u00e8 composta da due classi:"}
{"id": "1263", "revid": "6923", "url": "https://it.wikipedia.org/wiki?curid=1263", "title": "Crittografia simmetrica", "text": "Con crittografia simmetrica (o crittografia a chiave privata) si intende una tecnica di cifratura. Rappresenta un metodo semplice per cifrare testo in chiaro dove la chiave di crittazione \u00e8 la stessa chiave di decrittazione, rendendo l'algoritmo di cifratura molto performante e semplice da implementare. Tuttavia presuppone che le due parti siano gi\u00e0 in possesso delle chiavi, richiesta che non rende possibile uno scambio di chiavi con questo genere di algoritmi. Lo scambio avviene attraverso algoritmi a chiave asimmetrica o pubblica, generalmente pi\u00f9 complessi sia da implementare che da eseguire, ma che permettono questo scambio in modo sicuro. Dopodich\u00e9 la comunicazione verr\u00e0 crittata usando solo algoritmi a chiave simmetrica per garantire una comunicazione sicura, ma veloce.\nFunzionamento.\nIn questo genere di algoritmi si suppone che entrambe le parti conoscano gi\u00e0 la chiave con cui crittare e decrittare il messaggio. Il mittente ha un messaggio formula_1 (PlainText o testo in chiaro). Il mittente critta il messaggio formula_1 con la chiave formula_3 usando un algoritmo di crittografia simmetrica chiamato formula_4. Il messaggio risultante sar\u00e0 formula_5 (CypherText o messaggio cifrato). In formule diventa:\nA questo punto al destinatario arriva un messaggio cifrato che riesce a decrittare poich\u00e9 \u00e8 in possesso della chiave privata. Ora il ricevente applica l'algoritmo di decrittazione formula_7 con la stessa chiave che ha usato il mittente per crittare il testo. Diventa:\nSe un attaccante ha intercettato il messaggio lungo il mezzo di comunicazione, avr\u00e0 il messaggio crittato ma non la chiave che \u00e8 stata scambiata in modo sicuro dai due interlocutori. Se l'attaccante vorr\u00e0 leggere il messaggio crittato potr\u00e0 solo usare metodi di decrittazione che richiedono elevate capacit\u00e0 di calcolo.\nNel caso di una comunicazione reale, questo colloquio viene criptato tramite un algoritmo a chiave pubblica, pi\u00f9 complesso ma che non richiede nessuna trasmissione della chiave sul mezzo di comunicazione.\nComponenti comuni nelle varie implementazioni.\nTra i vari algoritmi di crittazione possiamo trovare alcune operazioni comuni, poich\u00e9 aggiungono generalmente maggior sicurezza nel testo cifrato e sono operazioni rapide per la macchina.\nSpesso una stessa operazione viene ripetuta pi\u00f9 volte, riferendosi a questi passaggi come cicli o round. Ad esempio in AES la stessa routine viene ripetuta 10 volte. In DES il testo in chiaro subisce 16 volte la crittazione insieme alla chiave prima di terminare. Una volta disegnato l'algoritmo viene molto facile ripeterlo, rendendo pi\u00f9 complesso un lavoro di decrittazione forzata tramite brute force. Se l'algoritmo di decrittazione \u00e8 ben disegnato e non si riescono ad avere informazioni sulla chiave, questo \u00e8 l'unico metodo attraverso cui \u00e8 possibile la decrittazione del messaggio cifrato.\nTra i vari algoritmi simmetrici possiamo riconoscere alcuni parametri standard come la lunghezza della chiave e la dimensione del blocco.\nLa lunghezza della chiave \u00e8 misurata in bit e ha valori che oscillano tra 32 bit e 512 bit. Generalmente la lunghezza della chiave \u00e8 un valore fisso nonostante esistano alcuni algoritmi come AES che impiegano lunghezze variabili.\nOgni algoritmo generalmente cerca di crittare una stringa di bit attraverso una chiave in un'altra stringa di bit della medesima lunghezza. La lunghezza di questa stringa \u00e8 uguale alla dimensione del blocco. Algoritmi pi\u00f9 datati avevano questo valore pari a 64 bit in media. Oggi si preferisce adottare dimensioni di 128 bit.\nUn problema che affligge la dimensione del blocco \u00e8 il paradosso del compleanno che rilascia informazioni sulla chiave ogni volta che avviene una collisione. Possiamo ritenere sicura solo la radice quadrata di tutte le combinazioni possibili. Per esempio con una dimensione di 64 bit, che genererebbe formula_9 possibili combinazioni, potremo impiegarne solo formula_10 prima di cominciare a rivelare informazioni sulla chiave.\nMetodi di cifratura a blocchi di cifre.\nGeneralmente la dimensione del blocco scelta \u00e8 della medesima lunghezza della chiave perch\u00e9 risulta semplice per l'implementazione di un algoritmo. Tuttavia \u00e8 bene fare attenzione ad alcuni metodi che possono compromettere la sicurezza dell'algoritmo. Nei seguenti algoritmi individuiamo:\nCon formula_17 dove formula_18 indica la dimensione del blocco e la lunghezza della chiave.\nElectronic Code Book (ECB).\n\u00c8 l'implementazione pi\u00f9 semplice, in cui l'unica cosa che nasconde il testo in chiaro \u00e8 una cifra della chiave. Questo metodo risulta essere tanto semplice quanto insicuro. Infatti \u00e8 sufficiente per l'attaccante raccogliere un numero sufficiente di campioni per scoprire la chiave. Su questo metodo si basa il cifrario di Cesare.\nCipher Block Chaining (CBC).\nIn questo metodo si aggiunge un fattore di casualit\u00e0 inserendo nell'algoritmo anche la cifra precedentemente crittata, pi\u00f9 precisamentre, si effettua uno XOR, indicato con il simbolo formula_22 prima di crittare il testo. In questo modo non vi \u00e8 una associazione univoca tra chiave e testo in chiaro ma si aggiunge la dipendenza dalla cifra precedente. Inserendo la dipendenza dalla cifra precedente, si crea la necessit\u00e0 di aggiungere un elemento per crittare la prima cifra del blocco, chiamato vettore di inizializzazione (IV nelle formule).\nCipher Feed-Back (CFB).\nMolto simile al CBC ma l'operazione di XOR con il testo in chiaro viene eseguita dopo la crittazione. Si critta prima la chiave con la cifra precedente o il vettore di inizializzazione nel caso della prima cifra. Rispetto a CBC \u00e8 sempre presente la dipendenza dalla cifra precedente, ma soffre ancora del problema di malleabilit\u00e0, anche se solo localmente alla singola cifra.\nMetodi di crittazione a flusso di cifre.\nAnzich\u00e9 lavorare su un blocco di cifre con una chiave delle stesse dimensioni, la chiave viene combinata all'intero messaggio, di solito attraverso operazioni XOR. RC4 si basa su questo metodo.\nEsistono due tipi di algoritmi:\nAlgoritmi.\nDES (Data Encryption Standard).\nDES \u00e8 uno degli algoritmi a chiave simmetrica pi\u00f9 famoso, pubblicato nel 1976 da IBM e scelto come standard per la Federal Information Processing Standard. \u00c8 diventato in seguito lo standard fino a quando non fu decrittato nel 1997 in 3 giorni di calcolo. Nell'anno successivo fu sufficiente un giorno soltanto impiegando un cluster di computer e con l'avanzare i tempi si riducono ulteriormente. Il suo successore fu 3DES. Impiega una chiave di 56 bit e opera su blocchi di 64 bit.\n3DES (Triple DES).\nQuando DES non fu pi\u00f9 sicuro, si cerc\u00f2 un metodo che mantenesse le meccaniche del DES ma che permettesse di avere una chiave pi\u00f9 lunga. In questo algoritmo si esegue una tripla crittazione impiegando 3 chiavi DES standard, a 56 bit, ottenendo una chiave a 168 bit. \u00c8 possibile anche invertire il secondo passaggio, ovvero eseguire una crittazione e una decrittazione. Tuttavia non modifica la sicurezza generale dell'algoritmo.\nAnche questo algoritmo oggi non viene pi\u00f9 impiegato poich\u00e9 le tecnologie si stanno evolvendo e molti algoritmi di crittazione non risultano abbastanza forti da sopportare le elevate capacit\u00e0 di calcolo dei computer moderni, soprattutto con l'avvento delle GPGPU. 3DES ha lasciato il posto a AES, il nuovo standard ormai.\nAES (Advanced Encryption Standard).\nNel 1999 si presentarono vari algoritmi candidati a diventare lo standard di crittografia simmetrica. Questi candidati furono MARS proposto dalla IBM, RC6, Serpent, Twofish e Rijndael. Tutti questi algoritmi furono testati per efficienza e sicurezza su varie architetture, sia hardware che software. Tra questi ricevette un feedback positivo Rijndael che nel 2000 divenne il nuovo standard con il nome di AES. Fu dapprima impiegato dal governo degli USA e dopodich\u00e9 il suo successo divenne globale.\nAES lavora su blocchi a dimensione fissa di 128 bit. Ha una chiave di 128 bit, ma possono essere impiegate chiavi pi\u00f9 lunghe da 192 e 256 bit per crittare documenti di particolare importanza."}
{"id": "1268", "revid": "2039709", "url": "https://it.wikipedia.org/wiki?curid=1268", "title": "Combustione", "text": "La combustione \u00e8 una reazione chimica che comporta l'ossidazione di un combustibile da parte di un comburente (che in genere \u00e8 rappresentato dall'ossigeno presente nell'aria), con sviluppo di calore e radiazioni elettromagnetiche, tra cui spesso anche radiazioni luminose. Spesso la combustione \u00e8 accompagnata anche dalla presenza di una fiamma e gas ad alta temperatura prodotti dalla combustione, che disperdendo al loro interno polveri ottenuti dalla combustione (in genere particelle carboniose), danno origine al fumo. La combustione in assenza di fiamma \u00e8 detta \"combustione con brace\".\nIn altri termini, la combustione \u00e8 un'ossidoriduzione esotermica, in quanto un composto si ossida mentre un altro si riduce (ad esempio nel caso della combustione degli idrocarburi, il carbonio si ossida mentre l'ossigeno si riduce), con rilascio di energia e formazione di nuovi composti (generalmente anidride carbonica e acqua).\nIl triangolo del fuoco.\nIl \"triangolo del fuoco\" consiste nei tre elementi che sono necessari allo svolgersi della reazione di combustione. Questi tre elementi sono:\nIl combustibile pu\u00f2 essere di vario tipo (solido, liquido o gassoso), per esempio: idrocarburi, legname o carbone.\nIl comburente per eccellenza \u00e8 l'ossigeno presente nell'aria.\nIl combustibile e il comburente devono essere in proporzioni adeguate perch\u00e9 la combustione abbia luogo, delimitate dal cosiddetto \"campo d'infiammabilit\u00e0\".\nLa reazione tra il combustibile e il comburente non \u00e8 spontanea, ma avviene a opera del livello energetico della sostanza combustibile che degrada emettendo atomi di carbonio, idrogeno e altro capace di combinarsi con l'ossigeno emettendo ulteriore calore capace di mantenere il livello termico grazie al quale avviene la piroscissione del combustibile.\nL'innesco pu\u00f2 essere rappresentato per esempio da una fonte di calore o da una scintilla. L'innesco rappresenta l'energia di attivazione necessaria alle molecole di reagenti per iniziare la reazione e deve essere fornita dall'esterno. In seguito l'energia rilasciata dalla reazione stessa ne rende possibile l'autosostentamento, senza ulteriori apporti energetici esterni.\nPer poter accelerare la combustione si pu\u00f2 adoperare una turbolenza, la quale aumenta il mescolamento tra combustibile e comburente, velocizzando la combustione.\nMancando uno degli elementi del triangolo la combustione non si sviluppa o si estingue. Spegnere un incendio \u00e8 infatti possibile per sottrazione (esaurimento o allontanamento) del combustibile, per soffocamento (separazione dell'ossigeno/comburente per mezzo di una sostanza coprente) o per raffreddamento (fermando la reazione a catena di autosostentamento dell'innesco).\nCinetica di combustione.\nLa reazione di combustione \u00e8 un processo complesso, composto da pi\u00f9 reazioni a catena:\nSe le specie attive che si vanno a formare con le prime fasi della reazione a catena sono numericamente pari a quelle disattivate nella fase di terminazione, la combustione risulter\u00e0 lenta e controllata; se al contrario le formazione di radicali sono superiori alle ricombinazioni si ottiene una combustione incontrollata: un'esplosione.\nSi pu\u00f2 notare nella fase iniziale la necessit\u00e0 di energia per far attivare la reazione che \u00e8 endotermica, chiarendo la necessit\u00e0 di un'energia di innesco rappresentata sopra nel triangolo del fuoco.\nL'accensione di una miscela combustibile comburente pu\u00f2 avvenire in due modi:\nProdotti della combustione.\nI prodotti della combustione dipendono dalla natura del combustibile e dalle condizioni di reazione. Per esempio, nella combustione del carbone (esente da impurit\u00e0 e quindi contenente solo carbonio) si produce esclusivamente anidride carbonica se vi \u00e8 ossigeno in eccesso; in questo caso si parla di combustione completa. In difetto di ossigeno \u00e8 invece favorita la produzione di monossido di carbonio accompagnata da fumi, nerofumo, in caso di forte carenza di ossigeno.\nL'azoto \u00e8 un inerte, e pertanto non reagisce con nessun elemento o sostanza durante la combustione. Tuttavia, sotto determinate condizioni (alte temperature, grande eccesso d'aria, presenza di azoto nel combustibile), pu\u00f2 reagire e creare gli NOx.\nAlcune reazioni di ossidazione dell'azoto e del carbonio sono le seguenti:\nAnche il tipo di radiazione emessa dipende fortemente dalle specie chimiche in gioco nelle reazioni e in particolare dagli intermedi presenti nella fiamma in stati eccitati. Per esempio, la combustione dell'idrogeno, che produce acqua, presenta una fievole luce azzurrina a causa delle transizioni dell'idrogeno monoatomico, mentre la combustione di composti che contengono importanti quantit\u00e0 di carbonio comporta una fiamma spesso di colorazione giallo-arancio per via della specie C2. Il fatto sperimentale che composti diversi siano associati a una diversa colorazione della fiamma viene sfruttato nell'ambito della chimica analitica per effettuare un particolare tipo di analisi qualitativa, chiamata saggio alla fiamma.\nLe reazioni di combustione hanno una dinamica molecolare estremamente complessa, ma in genere si pu\u00f2 dire che si tratta di reazioni radicaliche a catena.\nPer estensione ci si pu\u00f2 riferire a reazioni di combustione anche quando l'ossidante non \u00e8 l'ossigeno, per esempio si pu\u00f2 dire che l'idrogeno brucia in presenza di cloro. O addirittura si parla di combustione anche quando non sono in gioco reazioni chimiche ma reazioni nucleari, vedi combustibile nucleare.\nCombustione del metano.\nLa combustione completa del metano, CH4, produce anidride carbonica e acqua, mentre in difetto di ossigeno possono avvenire numerose reazioni conducendo a diversi prodotti, tra i quali, oltre al monossido di carbonio, anche metanolo.\nVolendo analizzare nel particolare la combustione del metano si ha che la reazione stechiometrica di combustione \u00e8:\nci\u00f2 vuol dire che per bruciare 1 mole (o, in modo equivalente 22,414L) di metano servono 2 moli di ossigeno. In uscita si avranno 1 mole di anidride carbonica e 2 di acqua allo stato di vapore o, in alcuni casi, liquido (quest'ultimo caso si ha se si utilizza il calore latente di vaporizzazione che condensa l'acqua, come avviene nelle caldaie a condensazione).\nQuesto processo ha un potere calorifico che pu\u00f2 raggiungere i 9520Kcal/Nm\u00b3.\nNella combustione del metano, lo stato di ossidazione del carbonio passa da -4 a +4, mentre per l'ossigeno la variazione \u00e8 da 0 (ossigeno molecolare) a -2 (nell'acqua).\nDato che spesso si utilizza l'aria anzich\u00e9 l'ossigeno puro, bisogna tenere conto anche della presenza dell'azoto. L'aria \u00e8 teoricamente formata (in volume) da 21% di ossigeno e da 79% da azoto; ci\u00f2 vuol dire che il rapporto ossigeno/azoto \u00e8 di 1:3,76. Pertanto la reazione di combustione diventa:\nNella pratica non si brucia mai secondo la reazione stechiometrica. Questo perch\u00e9 rispettando le giuste quantit\u00e0 si rischia di avere incombusti; ecco perch\u00e9 generalmente si cerca sempre di bruciare in eccesso d'aria (o di ossigeno). Dato che stechiometricamente per 1 volume di metano servono 9,52 volumi di aria, nella realt\u00e0 si ha che il rapporto metano/aria \u00e8 di circa 1:10."}
{"id": "1270", "revid": "125622924", "url": "https://it.wikipedia.org/wiki?curid=1270", "title": "Campogalliano", "text": "Campogalliano (\"Campgaj\u00e0n\" in dialetto modenese) \u00e8 un comune italiano di abitanti della provincia di Modena in Emilia-Romagna. Fa parte dei comuni dell'Unione delle Terre d'Argine. \u00c8 situato ad ovest del capoluogo provinciale, con cui confina.\nStoria.\nFondazione.\nI primi insediamenti a Campogalliano risalgono alla discesa dei Galli nella Pianura Padana e il nome della localit\u00e0 \u00e8 infatti un adattamento di \"Campo dei Galli\". Questa popolazione si stanzi\u00f2 nei pressi del fiume Secchia, importante via fluviale che scorre nelle vicinanze. Dopo la sottomissione della popolazione locale celtica del territorio reggiano e modenese da parte dei romani, il territorio dei Galli Boi (trib\u00f9 celtica che abitava il territorio) fu annesso alla provincia romana della Gallia Cisalpina, di cui divenne il fulcro.\nDominazione estense.\nIl primo vero insediamento sotto forma di nucleo abitato si ebbe attorno al XVI secolo con la creazione del \"Castrum\", castello costruito per volont\u00e0 del ramo cadetto degli Este di San Martino che \u00e8 completamente scomparso. Il sito di questo antico castello corrisponde al parco \"Le Montagnole\". e la morfologia del terreno presuppone l'esistenza di una sorta di fossato, ancora visibile. Questo canale serviva principalmente a scopo difensivo ed esisteva un ponte che collegava il palazzo con il primo vero nucleo abitativo, piazza Castello. Qui fu costruito l'oratorio di San Rocco, che ci \u00e8 pervenuto. Nello stesso periodo venne costruita la chiesa di Sant'Orsola, patrona di Campogalliano, sopra l'area di un'antica cappella dedicata alla santa.\nCampogalliano fu giurisdizione amministrata dagli Este di San Martino dal 1501 all'estinzione del Casato nel 1752.\nIl 12 aprile 1753, con rogito Ferrari, i territori di San Martino in Rio e Campogalliano vennero ceduti dalla Camera Ducale d'Este alla marchesa Teresa Sfondrati, vedova dell'ultimo principe d'Este di San Martino, Carlo Filiberto II d'Este, per la durata di tre anni. Nel 1756 il contratto si rinnov\u00f2 in favore della figlia Anna Ricciarda, che l'anno precedente aveva sposato il principe Alberico Barbiano di Belgiojoso. Il contratto stipulato verr\u00e0 rinnovato, sempre con rogito Ferrari, nel 1758 e prolungato fino alla fine del 1767. Dopo il territorio torn\u00f2 definitivamente alla Camera Ducale.\nXX secolo.\nNegli anni della seconda guerra mondiale la popolazione partecip\u00f2 alla Resistenza ed essendo un'importante via di comunicazione tra le linee partigiane in montagna e quelle in pianura svolse un ruolo importante. Vengono ricordati i caduti negli scontri ed \u00e8 stato costruito il monumento alla Resistenza, opera di Ettore de Conciliis.\nNegli anni ottanta a Campogalliano fu annessa la parte del territorio oltre l'oratorio di Sant'Orsola e vennero realizzate le casse d'espansione del fiume Secchia in collaborazione con i comuni di Rubiera e Modena. \nNel 1987, su un terreno vicino all'autostrada del Brennero, fu costruito lo stabilimento \"Bugatti Automobili S.p.A.\", poi chiuso e in tempi recenti aperto alle visite con guida.\nXXI secolo.\nNel 2000 inizi\u00f2 la costruzione della linea ferroviaria ad alta velocit\u00e0 che attraversa il territorio comunale.\nSimboli.\nLo stemma del Comune di Campogalliano fu approvato con regio decreto del 16 marzo 1862.\nCultura.\nMusei.\nIl museo della bilancia \u00e8 un museo tecnologico-industriale che espone numerosi oggetti di misurazione e ripercorre la storia di Campogalliano quale \"citt\u00e0 della bilancia\", in cui si producono tali strumenti fin dal 1860.\nBiblioteche.\nCampogalliano \u00e8 sede della Biblioteca Enigmistica Italiana, fondata da Giuseppe Panini; la biblioteca \u00e8 dedicata all'Enigmistica e riservata ai soci iscritti.\nEconomia.\nDal 1840 Campogalliano \u00e8 conosciuta nel mondo per la fabbricazione della bilancia.&lt;br&gt;Nel 1949 nacque la COOP Bilanciai.\nInfrastrutture e trasporti.\nLe principali vie di comunicazioni che attraversano Campogalliano sono:\nSport.\nDal 1984 esiste la \"Polisportiva Campogalliano\", ampliata e rinnovata negli ultimi anni anche grazie alla ristrutturazione dello stadio. Essa \u00e8 impegnata su molti fronti nello sport a livello provinciale e nazionale, soprattutto nel calcio dove il Campogalliano milita in Seconda Categoria.\nNel 2012 nasce la \"Virtus Campogalliano Calcio\", impegnata nello sport del calcio e nel calcio a 7. Nata da un gruppo tutto locale, di dirigenti e giocatori, che in passato hanno militato nella polisportiva presente in paese. Promossa in Seconda Categoria, vincendo il proprio campionato alla prima stagione."}
{"id": "1271", "revid": "2128848", "url": "https://it.wikipedia.org/wiki?curid=1271", "title": "Carpi", "text": "Carpi (\"Ch\u00e8rp\" in dialetto carpigiano) \u00e8 un comune italiano di abitanti della provincia di Modena in Emilia-Romagna.\nIl comune, il pi\u00f9 popoloso della provincia dopo il capoluogo, \u00e8 sede principale dell'Unione delle Terre d'Argine, insieme ai comuni di Soliera, Novi di Modena e Campogalliano. Nella frazione di Fossoli \u00e8 situato il campo di concentramento utilizzato durante il periodo nazifascista.\nGeografia fisica.\nIl territorio di Carpi appartiene alla bassa pianura modenese. Il capoluogo \u00e8 situato a circa 20\u00a0chilometri a nord-ovest da Modena.\nSecondo i dati della stazione meteorologica di Modena gode del tipico clima temperato continentale della pianura padana e delle medie latitudini, con inverno moderatamente rigido, con poche precipitazioni e con frequenti giornate di nebbia; mentre l'estate \u00e8 calda ed afosa, specialmente nei mesi di luglio e agosto, con temperature che possono salire oltre i 35\u00a0\u00b0C e con precipitazioni a carattere temporalesco. La primavera e l'autunno sono generalmente piovosi e umidi, con clima pi\u00f9 mite.\nStoria.\nFondazione.\nSembra del tutto priva di fondamento la leggenda che vorrebbe la fondazione di Carpi legata al re dei longobardi Astolfo. Questi avrebbe infatti fondato sia la citt\u00e0 sia la pieve per onorare un suo voto dopo aver ritrovato un suo falcone. E allo stesso modo sembra infondata l'origine della citt\u00e0 legata ad un esodo di popolazioni dai balcani. L'unico punto che sembra confermato storicamente \u00e8 quello relativo al carpino sul quale il re avrebbe ritrovato il falcone, ma solo per il nome, perch\u00e9 il toponimo \"Carpi\" deve essere in realt\u00e0 collegato alla situazione del paesaggio padano, all'epoca ricco di boschi caratterizzati da alberi di alto fusto, e tra questi moltissimi esemplari di carpino.\nCarpi quindi fu un borgo medievale di origine preistorica (civilt\u00e0 villanoviana) rifondato, probabilmente come roccaforte (\"castrum Carpi\"), nell'Alto Medioevo.\nSignoria di Carpi.\nA partire dal XIV secolo, dal 1336 al 1527 fu sede della Signoria di Carpi e poi contea dei Pio, quando l'imperatore Carlo V la tolse ad Alberto III. Nel 1530 la contea, divenuta principato nel 1535, viene infeudata ai domini estensi. Nel 1779 fu eretta a sede diocesana.\nXX secolo.\nDurante la seconda guerra mondiale, a partire dal 1942, nella frazione di Fossoli fu attivo un campo di prigionia e concentramento. Da qui numerosi internati furono deportati verso i campi di sterminio in Germania. In seguito \u00e8 divenuto memoriale e museo della seconda guerra mondiale. Il Comune di Carpi ha inoltre allestito il Museo-monumento al deportato politico e razziale per ricordare quel periodo storico ed organizza regolarmente numerose manifestazioni in memoria dell'olocausto.\nDurante la guerra di Liberazione la citt\u00e0 ed il territorio comunale furono teatro di alcune sanguinose stragi compiute dai fascisti contro i partigiani e la popolazione civile, come l'eccidio di Piazza dei Martiri (16 vittime) e l'eccidio di Quartirolo (32 vittime).\nCarpi venne decorata per i sacrifici delle sue popolazioni e per l'attivit\u00e0 nella lotta partigiana durante il conflitto, che procur\u00f2 molti lutti nella popolazione. Nell'opera di soccorso ai perseguitati e agli ebrei si distinse ad esempio Odoardo Focherini che venne deportato a sua volta nel campo di concentramento di Hersbruck dove mor\u00ec.. Medaglia d'oro dell'Unione delle Comunit\u00e0 Israelitiche Italiane nel 1955, Giusto tra le nazioni a Yad Vashem nel 1969, Focherini \u00e8 stato ricordato nel 2006, nel centenario della sua nascita, con importanti manifestazioni con ospiti internazionali Fu beatificato dalla Chiesa il 15 giugno 2013.\nIl campo di Fossoli fu la prima sede dell'iniziativa di don Zeno Saltini a favore degli orfani di guerra e dei diseredati che poi portarono alla comunit\u00e0 di Nomadelfia.\nCarpi \u00e8 stata colpita dal terremoto dell'Emilia del 2012, con seri danni in tutto il centro storico, in particolare al patrimonio artistico. Sono state lesionate seriamente numerose chiese tra le quali il Duomo, San Nicol\u00f2, San Francesco, la chiesa della Sagra, e poi la curia vescovile ed il teatro comunale. I danni alle abitazioni sono invece risultati abbastanza limitati.\nLa citt\u00e0 \u00e8 stata visitata da tre Presidenti della Repubblica Italiana durante il loro mandato (Giovanni Leone nel 1973, Carlo Azeglio Ciampi nel 2003 e Sergio Mattarella nel 2017) e da sei pontefici, ultimi tra i quali papa Giovanni Paolo II nel 1988, papa Benedetto XVI nel 2012 (nella frazione di San Marino) e papa Francesco nel 2017.\nOnorificenze.\nLa citt\u00e0 di Carpi \u00e8 tra le citt\u00e0 decorate al valor militare per la guerra di liberazione, insignita della medaglia d'oro al merito civile e della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nNobilt\u00e0 civica.\nLa citt\u00e0 godette di una propria nobilt\u00e0 civica documentata da un libro d'oro della nobilt\u00e0 conservato negli archivi comunali. La Consulta araldica del Regno d'Italia riconobbe la nobilt\u00e0 civica della citt\u00e0 di Carpi inserendone diverse famiglie nel libro d'oro della nobilt\u00e0 italiana col titolo di \"Nobile di Carpi\". Non sembrano aver fondamento le asserzioni relative ad una nobilt\u00e0 civica carpigiana antecedente l'arrivo degli Este ma secondo le conclusioni di un congresso italo-spagnolo tenutosi a Roma nel 1958 e che approfond\u00ec i temi attimenti la storia comunale i titoli di \"patrizio\" riferiti in particolare a Mirandola, Carpi, Finale Emilia e Correggio vennero per un certo periodo usati impropriamente, dedotti per analogia, mentre, a partire dal 1738, la situazione mut\u00f2 e tale nobilt\u00e0 civica venne riconosciuta.\nMonumenti e luoghi d'interesse.\nArchitetture religiose.\nSinagoghe.\nSinagoga di Carpi, in via Rovighi, un tempo zona del ghetto, chiusa al culto agli inizi del XX secolo che \u00e8 divenuta sede della Fondazione Fossoli. Al suo interno si conservano pregevoli architetture e alcuni arredi.\nArchitetture civili.\nNel 2008, a cent'anni dalla squalifica di Dorando Pietri nella maratona delle olimpiadi londinesi del 1908, \u00e8 stata inaugurata una statua dedicata all'atleta.\nSociet\u00e0.\nEvoluzione demografica.\nIl comune di Carpi ha raggiunto i abitanti ( all'aprile 2019 secondo i dati dell'anagrafe cittadina), anche grazie all'immigrazione, proveniente in particolare dai paesi dell'est Europa, dal Nordafrica e dal Subcontinente indiano.\nL'evoluzione demografica ha comportato una intensa espansione edilizia, che ha da poco portato i confini abitati di Carpi (escluse le frazioni) oltre la tangenziale Bruno Losi e la ferrovia.\nEtnie e minoranze straniere.\nAl 31 dicembre 2018 gli stranieri residenti nel comune erano , ovvero il 14,32% della popolazione. Di seguito sono riportati i gruppi pi\u00f9 consistenti:\nCultura.\nIstruzione.\nBiblioteche.\nLa Biblioteca multimediale \"Arturo Loria\" \u00e8 stata inaugurata il 10 novembre 2007 accanto al Palazzo dei Pio, dove un tempo sorgeva la \"Manifattura di cappelli di paglia\" di Aristide Loria; nasce dalla fusione di tre edifici antestanti, la Biblioteca comunale, la Videoteca e la Fonoteca. Al suo interno vi \u00e8 un auditorium per conferenze, seminari, esposizioni e riunioni.\nScuole.\nCarpi \u00e8 sede di quattro scuole secondarie di secondo grado statali e di un centro di formazione professionale accreditato per l'obbligo formativo.\nGeografia antropica.\nQuartieri.\nIl territorio della citt\u00e0 non \u00e8 suddiviso ufficialmente in quartieri, tuttavia alcune zone sono storicamente definite.\nLa zona del centro storico all'interno delle mura viene considerata unitaria ma \u00e8 suddivisa dai toponimi ancora in vigore. Le zone di espansione residenziale prendono invece il nome da frazioni e localit\u00e0 inglobate nel tessuto urbano (Quartirolo, Due Ponti, Cibeno) oppure dai nomi delle vie principali all'interno di essi.\nFrazioni.\nBudrione, Cortile, Fossoli, Gargallo, Migliarina, Santa Croce, San Marino e San Martino Secchia\nEconomia.\nL'economia del territorio almeno sino alla met\u00e0 del XIX secolo \u00e8 rimasta legata all'agricoltura che si \u00e8 poco a poco integrata con una fiorente attivit\u00e0 manifatturiera. In particolare, in questo secondo caso, si \u00e8 trattato sia dell'artigianato artistico della lavorazione della scagliola sia del trattamento del truciolo per ricavarne cappelli. Tali caratteristiche resero a lungo importante la zona carpigiana in tutta la provincia di Modena.\nGi\u00e0 a partire dall'inizio del XX secolo Carpi inizi\u00f2 a farsi conoscere in alcuni settori particolari della produzione agroalimentare, come il lattiero-caseario e il vitivinicolo. \nNel secondo dopoguerra la citt\u00e0 entr\u00f2 in un settore nel quale sino ad allora era rimasta assente, quello del tessile e dell'abbigliamento, e divenne nota per le sue numerosissime piccole attivit\u00e0 legate alla maglieria.\nCome Biella, Treviso e Prato divenne parte dell'industria dell'abbigliamento made in Italy e pioniera di queste attivit\u00e0 fu l'imprenditrice Maria Bigarelli. Le aziende pi\u00f9 note nel settore sono Blumarine, Liu Jo, Gaud\u00ec, Denny Rose e Twin-Set.\nIn anni pi\u00f9 recenti il settore tessile entr\u00f2 in crisi a causa della concorrenza dei paesi dell'est europeo e dell'Asia.\nA Migliarina di Carpi ha sede la Goldoni spa, importante azienda di macchine agricole. Rivestono ancora una certa importanza i laboratori di intrecciatori di vimini, di giunchi e di lavorazione del truciolo.\nInfrastrutture e trasporti.\nFerrovie.\nA Carpi c'\u00e8 la stazione ferroviaria, sulla ferrovia Mantova-Modena, situata in piazza della Stazione, nella zona est della citt\u00e0.\nMobilit\u00e0 urbana.\nIl trasporto pubblico urbano del comune di Carpi \u00e8 gestito dalla SETA.\nIl territorio urbano \u00e8 servito da 4 linee (blu, gialla, verde e rossa) che circolano dalle 6.30 alle 19.30 circa con frequenza di 30 minuti i giorni feriali e 60 minuti il sabato pomeriggio. Il servizio non \u00e8 attivo nei giorni festivi. Vicino al polo scolastico di via Peruzzi \u00e8 presente l'autostazione, terminal delle linee che servono le frazioni, l'area della Bassa modenese, Soliera e Modena e la provincia di Reggio Emilia.\nAutostrade.\nIl comune \u00e8 servito dall'autostrada A22 Modena-Brennero dove dispone di una propria uscita, localizzata a sud della citt\u00e0.\nAeroporti.\nNella frazione di Budrione \u00e8 presente un piccolo aeroporto.\nSport.\nIl Giro d'Italia ha fatto tappa a Carpi tre volte.\nOgni anno, la terza domenica di ottobre, a Carpi \u00e8 allestito il traguardo della \"Maratona d'Italia \u2013 Memorial Enzo Ferrari\".\nLa squadra calcistica cittadina \u00e8 il Carpi Football Club 1909, che nella stagione 2015-16 ha militato in Serie A.\nLa Pallamano Carpi, la squadra di pallamano, milita in Serie B.\nL'Universal Volley Femminile Carpi \u00e8 stata una societ\u00e0 pallavolistica femminile di Modena fondata a Carpi.\nL'Universal Pallavolo Carpi, \u00e8 una societ\u00e0 di pallavolo maschile, che disputa il campionato di serie B1.\nLa squadra di pallacanestro cittadina \u00e8 la Polisportiva Nazareno, con la prima squadra maschile che milita in Promozione, mentre la prima squadra femminile milita in Serie C. La Polisportiva dispone anche di un ampio settore giovanile. \u0400 inoltre presente anche il Carpine Basket 2015 militante anch'esso in Promozione.\nIl Rugby Carpi partecipa al campionato di rugby federale, serie C2.\nIl baseball Carpi A.S.D. partecipa al campionato di baseball federale, serie C1.\nL'ASD Velosport Carpi partecipa al campionato di tennistavolo in serie C1."}
{"id": "1272", "revid": "1718925", "url": "https://it.wikipedia.org/wiki?curid=1272", "title": "Costantinopoli", "text": "Costantinopoli (; in greco , \"Konstantinoupolis\"), o Nuova Roma (in latino \"Nova Roma\", in greco , \"Nea Rh\u014dm\u012b\"), o ancora la Citt\u00e0 d'Oro, sono alcuni dei nomi e degli epiteti dell'odierna citt\u00e0 di Istanbul, sulle rive del Bosforo, maggior centro urbano della Turchia. Il nome Costantinopoli fu in particolare tenuto dalla citt\u00e0 nel periodo intercorrente tra la rifondazione a opera dell'imperatore romano Costantino I e la conquista da parte del sultano ottomano Maometto II, vale a dire dal 330 al 1453.\nDurante tale periodo la citt\u00e0 fu una delle capitali dell'impero romano (anni 330-395), capitale dell'impero romano d'Oriente (anni 395-1204 e 1261-1453) e dell'impero latino (anni 1204-1261). Il nome rimase comunque in uso anche durante l'Impero ottomano, quando era nota ufficialmente come \"Kostant\u00eeniyye\" (\u0642\u0633\u0637\u0646\u0637\u064a\u0646\u064a\u0647 in lingua turca ottomana) e come Costantinopoli presso gli occidentali, sino al 1930, quando il nome \"Istanbul\" in lingua turca venne ufficializzato e reso esclusivo dalle autorit\u00e0 turche.\nCapitol\u00f2 due volte: la prima durante il saccheggio dei crociati nel 1204 e la seconda quando fu definitivamente conquistata dagli ottomani nel 1453.\nToponimo.\nCostantinopoli \u00e8 la traslitterazione in lingua italiana di \"Constantinoupolis\", che in greco significa \"Citt\u00e0 di Costantino\". Il nome le fu dato in onore dell'imperatore romano Costantino I che la riedific\u00f2, ovvero rifond\u00f2 con rito etrusco, come nuova sede del potere imperiale, chiamandola Nova Roma. Il termine non entr\u00f2 per\u00f2 mai nell'uso comune, preferendo gli abitanti della citt\u00e0 e dell'impero romano riferirsi a essa come, appunto, alla citt\u00e0 di Costantino.\nLa citt\u00e0 fu chiamata, nel corso dei secoli, con molti altri nomi, a testimonianza della sua natura di ponte fra diverse culture e della sua storia vissuta a cavallo fra mondi diversi e come capitale di pi\u00f9 imperi:\nOltre a ci\u00f2 ricevette epiteti, quali:\n\"Istanbul\" divenne il nome ufficiale solo nel 1930, quando il toponimo d'origine greca-latina fu abolito ufficialmente da Atat\u00fcrk in favore di quello turco che gli occidentali \u2013 nella forma di \"Stamboul\" \u2013 attribuivano invece alla sola parte sita sulla riva destra del Corno d'Oro.\nIl nome Costantinopoli \u2013 Nuova Roma viene invece ancora oggi usato ufficialmente dalla Chiesa ortodossa. Nelle fonti medioevali norreno-islandesi \u00e8, infine, chiamata Miklagar\u00f0ur (\"La grande citt\u00e0\").\nTerritorio.\nQuando l'imperatore Costantino I decise la costruzione di una nuova capitale per l'impero, il sito ideale venne individuato in quello di Bisanzio, al centro di eccellenti vie di comunicazione sia terrestri che marine verso i principali centri dell'impero, che dominava gli stretti strategici del Bosforo e dei Dardanelli e che, per la sua dislocazione tra due mari impossibili da presidiare contemporaneamente, era eccezionalmente sicura.\nL'imperatore aveva avuto modo di conoscere la zona nell'anno 324, quando vi aveva combattuto e sconfitto il rivale Licinio, Augusto d'Oriente, nella battaglia di Crisopoli. Apprezzando la strategica posizione della citt\u00e0 di Bisanzio, Costantino, da poco divenuto imperatore unico, decise di farne la nuova Roma.\nL'opera colossale di ricostruzione vide un allargamento dell'area urbana da 200 a 700 ettari, la costruzione di nuove mura, di un nuovo porto nel Corno d'Oro e di un nuovo impianto urbano, con la creazione di nuovi edifici, templi, strutture pubbliche atti a fare della citt\u00e0 la nuova Roma.\nL'antica Bisanzio greca e romana.\nL'antica citt\u00e0 greca venne fondata da coloni di Megara nel 667 a.C. e chiamata \"Byzantion\" (\"\u0392\u03c5\u03b6\u03b1\u03bd\u03c4\u03b9\u03bf\u03bd\") in onore del re Byzas. La tradizione leggendaria vuole che il sito fosse stato scelto consultando l'Oracolo di Delfi, che consigli\u00f2 di creare la nuova citt\u00e0 facendo \"l'opposto del cieco\": il significato venne trovato ponendo la fondazione sulla riva opposta di Calcedonia, citt\u00e0 greca sul Bosforo, che \"ciecamente\" non aveva colto l'opportunit\u00e0 di essere costruita sull'alto sperone su cui Byzas fond\u00f2 la propria colonia.\nLa posizione particolarmente strategica dal punto di vista commerciale e geografico, ma periferico rispetto al mondo greco, permise alla citt\u00e0 di prosperare economicamente, pur senza eccessivi coinvolgimenti nelle vicende politiche e militari del resto dell'universo ellenico. Entrata a fare parte dell'impero di Alessandro Magno, pass\u00f2 quindi nell'orbita del Regno di Pergamo, entrando assieme a questo nell'orbita romana grazie al testamento di Attalo III.\nNel corso della prima guerra mitridatica (86 a.C.) il nuovo console Flacco si rec\u00f2 in Asia, per resistere a Lucio Cornelio Silla e porre fine alla guerra contro Mitridate VI del Ponto. Gaio Flavio Fimbria accompagn\u00f2 Flacco in questa spedizione. I rapporti tra Flacco e Fimbria degenerarono quando il primo, in occasione di un contrasto tra Fimbria e un questore in cui era stato chiamato a fare da arbitro, decise in favore del questore: Fimbria minacci\u00f2 di tornare a Roma, e Flacco lo conged\u00f2 dal servizio.\nMentre Flacco era in viaggio via mare per Calcedonia Fimbria agit\u00f2 le truppe presenti a \"Bisanzio\" e le convinse a ribellarsi a Flacco. Il console torn\u00f2 a Bisanzio, con l'intenzione di punire il rivoltoso, ma fu costretto a fuggire dalla citt\u00e0 e a rinchiudersi a Nicomedia. Questo non lo salv\u00f2: Fimbria lo fece prendere e decapitare, gett\u00f2 la sua testa in mare e lasci\u00f2 il corpo senza sepoltura.\nLa duratura pace che cal\u00f2 sulla citt\u00e0, vitale per le sue attivit\u00e0 commerciali, non pu\u00f2 certo essere oscurata da un episodio di tradimento che la vide schierata con Pescennio Nigro contro Settimio Severo. La citt\u00e0 nella quale Nigro si era rifugiato dopo la cocente sconfitta navale subita nei pressi del Corno d'Oro fu assediata e distrutta per vendetta fra il 193 e il 195 d.C. per ordine di Settimio Severo, con l'ulteriore disposizione di passare i diritti di citt\u00e0 alla vicina Perinto.\nGrazie all'intercessione del figlio Caracalla, Bisanzio fu ricostruita (circa 196 d.C.) dallo stesso Settimio Severo, divenuto Imperatore anche sull'Oriente, ottenendo nuovamente gli antichi privilegi e la sua precedente prosperit\u00e0 grazie all'ampliamento a 200 ettari rispetto all'estensione precedente.\nLa Historia Augusta racconta che al tempo dell'Imperatore Gallieno (nel 262):\nPoco dopo lo stesso Gallieno mosse contro i soldati che avevano compiuto un tale eccidio, e ne fece grande strage, come esempio per tutti coloro che si fossero macchiati di un simile delitto.\nStoria.\nFondazione di Costantinopoli \u2013 Nuova Roma (330).\nLa cerimonia di fondazione.\nL'atto ufficiale di fondazione della nuova capitale si tenne l'11 maggio 330 d.C. L'evento vide l'esplicazione di un complesso cerimoniale di origini latine e pagane atto a ripercorrere la nascita di Roma e ad assicurare la prosperit\u00e0 alla nuova citt\u00e0.\nLa tradizione vuole che fosse lo stesso Costantino, \"Pontifex Maximus\", a tracciare con la propria lancia il perimetro sacro delle mura, il \"pomerium\", assegnando alla citt\u00e0 lo stesso nome sacrale di Roma, probabilmente \"Flora\", e battezzandola ufficialmente \"Nova Roma\".\nNella nuova capitale venne forse trasportato anche il Palladio, la statua gi\u00e0 protettrice di Troia e poi di Roma, tradizionalmente portatavi da Enea, che venne seppellita al centro del foro della nuova citt\u00e0, sotto la Colonna di Costantino. Vennero individuate sette alture a ricalcare i sette colli dell'antica capitale e la citt\u00e0 venne divisa come Roma in quattordici \"regiones\". Come per Roma venne posto un cippo per indicare il centro dell'Impero, la prima pietra miliare da cui misurare tutte le distanze, il \"Milion\". Il grandioso complesso dei Palazzi Imperiali venne eretto all'estremit\u00e0 della penisola, accanto al grande circo e al foro dell\"Augustaion\", ricalcando il modello romano del Foro-Palatino-Circo Massimo. Nel foro venne edificata l'aula destinata al Senato. Il nuovo elemento venne introdotto dalla presenza di una chiesa, la basilica di Santa Sofia, cio\u00e8 della Divina Sapienza, mentre non fu costruito alcun Colosseo poich\u00e9 gli spettacoli tra gladiatori erano considerati contrari alla mentalit\u00e0 cristiana.\nIn ossequio invece alla tradizionale leggenda riguardante la fondazione della vecchia Bisanzio, vennero traslati dal santuario di Delfi, il massimo centro religioso greco, la bronzea \"colonna serpentiforme\", dedicata a Pitone e ad Apollo, che venne posta nella \"spina\" del grande ippodromo, assieme al tripode celebrativo della vittoria greca nella battaglia di Platea e all'Ercole di Lisippo, simbolo di forza.\nIl trasferimento della capitale.\nSebbene l'Imperatore continuasse a risiedere nella vicina Nicomedia, la citt\u00e0 di Costantino, nella quale i lavori procedevano febbrilmente divenne dunque nuova capitale dell'Impero romano, assieme alla vecchia Roma. E speciali monete commemorative vennero coniate per celebrare l'evento.\nLa nuova citt\u00e0 si distingueva per\u00f2 dalla vecchia capitale per la mancanza di molte delle antiche cariche repubblicane che distinguevano il governo di Roma. Non vi erano n\u00e9 pretori, n\u00e9 tribuni o questori. Gli stessi senatori, portavano il titolo di \"clarus\" (\"illustre\"), al posto del romano \"clarissimus\" (\"illustrissimo\").\nLa classe senatoria era costituita dai numerosi patrizi trasferiti da Roma alla nuova citt\u00e0, anche sull'onda delle numerose elargizioni promesse da Costantino, che cercava di stimolare l'edilizia privata garantendo donativi di terre tratte tra i possedimenti del demanio imperiale nelle provincie Asiana e Pontica.\nAllo stesso modo, per incentivare la crescita della popolazione urbana, il 18 maggio 332 egli annunci\u00f2 l'inizio di pubbliche distribuzioni di grano ai cittadini, allo stesso modo di quanto da secoli accadeva a Roma con la plebe. Sembra che all'epoca si arrivasse all'elargizione di 80.000 razioni quotidiane attraverso una rete di 117 punti di distribuzione.\nAlla morte di Costantino, nel 337, molto era ancora in costruzione, anche se gi\u00e0 da tre anni le strutture principali erano in funzione e si contavano ormai novantamila abitanti.\nLa Costantinopoli \"romana\" (337-395).\nDivenuta capitale, Costantinopoli fu sede di un \"Praefectus urbi\", al pari di Roma: il primo conosciuto \u00e8 Onorato (359-361). Il 15 febbraio 360 venne finalmente inaugurata dal successore di Costantino, Costanzo II, la cattedrale di Santa Sofia, alla presenza del vescovo di Costantinopoli Eudossio.\nSotto gli altri imperatori della dinastia costantiniana la citt\u00e0 continu\u00f2 a crescere e a prosperare. L'ultimo esponente della dinastia, Giuliano, detto l'Apostata, lasci\u00f2 alla citt\u00e0 un nuovo grande porto, realizzato sul lato meridionale e affacciato sul Mar di Marmara. Sul piano politico, l'Imperatore tent\u00f2 di limitare il crescente sviluppo del Cristianesimo e restaurare l'antica religione romana e i culti pagani, restaurando i templi ed edificandone di nuovi. La sua morte, nel 363, segn\u00f2 per\u00f2 la fine della rinascita pagana.\nL'imperatore Valente costru\u00ec a Costantinopoli il nuovo palazzo extraurbano di Hebdomon, sulle rive della Propontide, nei pressi del Corno d'Oro, che divenne il luogo di acclamazione degli imperatori militari. L'imperatore provvide anche all'approvvigionamento idrico della citt\u00e0 con la costruzione dell'Acquedotto di Valente. Dopo la scioccante sconfitta dell'Imperatore nella battaglia di Adrianopoli, nel 378 contro i Goti, la citt\u00e0 si sent\u00ec per la prima volta vulnerabile alle invasioni dei Barbari, che avrebbero in futuro devastato l'Impero. Nel 381 la diocesi urbana, venne innalzata al rango di Patriarcato di Costantinopoli, nel corso del primo concilio costantinopolitano.\nTeodosio.\nIl regno di Teodosio fu cruciale per la storia di Costantinopoli. L'imperatore svolse importanti opere edilizie, realizzando una colonna commemorativa nel Foro Boario, la Colonna di Teodosio, trasformando il vecchio tempio di Afrodite nella nuova sede prefettizia e soprattutto creando l'importante Monastero di San Giovanni di Studion, futuro cuore della cristianit\u00e0 ortodossa.\nSoprattutto, per\u00f2, Teodosio trasform\u00f2 radicalmente l'Impero, rendendolo ufficialmente cristiano, con l'Editto di Tessalonica del 380, e gettando quindi le basi del futuro mondo cristiano-bizantino.\nAlla morte dell'Imperatore, il 17 gennaio 395, le esequie si svolsero, cos\u00ec, seguendo per la prima volta il rito cristiano, venendo celebrate a Milano dal vescovo Ambrogio, il 27 febbraio. L'8 novembre la salma venne definitivamente tumulata nella basilica dei Santi Apostoli di Costantinopoli.\nLa Costantinopoli \"romana d'Oriente\".\nAlla morte di Teodosio, l'Impero venne definitivamente diviso nelle due met\u00e0: Impero Romano d'Occidente, con capitale prima Milano poi Ravenna, e Impero Romano d'Oriente, con capitale Costantinopoli. Il nuovo giovane Imperatore d'Oriente, Arcadio, protetto prima dal prefetto Flavio Rufino, poi da Eutropio, realizz\u00f2 in citt\u00e0 un nuovo foro, il Foro di Arcadio, lungo la via Mese, avviando la costruzione delle nuove mura.\nDurante il regno del successore, Teodosio II, venne portata a termine la cerchia muraria, che da lui venne detta \"Teodosiana\".\nLo stesso Teodosio II riedific\u00f2 Santa Sofia, distrutta in un incendio e riconsacrata nel 415, e costru\u00ec il primo nucleo dell'Universit\u00e0 di Costantinopoli, inaugurato il 27 febbraio 425 nei pressi del Foro Boario.\nLa minaccia costituita dagli Unni per la sicurezza della capitale spinse al contempo l'imperatore a prevenire un attacco attraverso il pagamento di un tributo annuale. Tuttavia, nel 441 il nuovo re unno Attila sconfisse l'esercito romano in Tracia, effettuando poi una nuova invasione nel 447. In quello stesso anno un tremendo terremoto devast\u00f2 la citt\u00e0, ma le mura furono riparate per opera del prefetto del pretorio d'Oriente, Costantino, impedendo cos\u00ec agli Unni di poterne approfittare per espugnare la citt\u00e0.\nIl successore di Teodosio II, Marciano decise nel 450 di sospendere il pagamento del tributo ad Attila, che mosse quindi all'invasione dell'Occidente.\nLa Costantinopoli \"bizantina\".\nNel 476 la deposizione dell'ultimo imperatore d'Occidente Romolo Augusto pose fine per sempre alla diarchia tra le due \"Rome\". L'imperatore Zenone ricevette da Odoacre le insegne imperiali d'Occidente, rimanendo cos\u00ec l'unico imperatore \"romano\".\nSebbene Costantinopoli continuasse sempre a sentirsi e definirsi \"romana\", cos\u00ec come i suoi abitanti, che si definivano appunto Romei, dal momento della caduta dell'Occidente, la citt\u00e0 e il suo impero seguirono uno sviluppo sempre pi\u00f9 autonomo da quello dell'occidente latino, assumendo caratteri sempre pi\u00f9 peculiari e marcatamente \"greci\" e \"orientali\", che vengono comunemente definiti come bizantini, dall'antico nome della citt\u00e0 greca.\nGiustiniano.\nL'imperatore Giustiniano, salito al trono nel 527, fu un sovrano che avrebbe lasciato a lungo impresso il proprio marchio sulla citt\u00e0 di Costantinopoli e sull'Impero bizantino. Promosse grandi opere ed ebbe la tenacia e la buona sorte di vedere realizzati gran parte dei suoi progetti, sia in ambito politico-militare, sia negli ambiti religioso, giuridico e architettonico.\nLe grandi imprese architettoniche per lui, secondo lo storico coevo Procopio di Cesarea, rivestivano la stessa importanza della riconquista della parte occidentale dell'impero, della restaurazione dell'ortodossia religiosa e della codificazione del diritto. La sua politica universale trov\u00f2 un valido strumento di propaganda nelle grandi opere che abbellirono Costantinopoli.\nIl malcontento per alcuni aspetti delle riforme giudiziarie introdotte dal suo \"Corpus Iuris Civilis\", la diffusione del monofisismo, le lotte politiche che coinvolgevano l'imperatore e gli eredi di Anastasio I, congiuntamente al crescente potere acquisito sin dagli inizi del suo regno dai \"demoi\" degli \"Azzurri\" e dei \"Verdi\", i due partiti politici espressi dalle tifoserie dell'Ippodromo, si condensarono in una miscela esplosiva l'11 gennaio 532, quando nel circo esplose la famosa rivolta di Nika, in breve estesasi all'intera citt\u00e0. Sei giorni di devastazioni colpirono Costantinopoli, fino a che la rivolta venne brutalmente repressa nel sangue dai generali Mundo e Belisario (Narsete ebbe anch'egli un ruolo dividendo le due fazioni corrompendole con il denaro).\nAl termine della rivolta il danno pi\u00f9 evidente era la distruzione della basilica di Santa Sofia, della quale l'imperatore ordin\u00f2 l'immediata ricostruzione, con massicci lavori di ampliamento che terminarono solo con la consacrazione del 27 novembre 537.\nGiustiniano fece ricostruire la chiesa dei Santi Apostoli e edificare la Santa Irene e quella dei Santi Sergio e Bacco, nella quale, sebbene trasformata in moschea, restano dei pregevoli capitelli e architravi decorati con un fitto traforo a elementi vegetali (VI secolo).\nCon questa serie di opere le costruzioni a pianta centrale divennero dominanti e influenzarono l'arte bizantina nei secoli avvenire, tanto che ancora oggi una tipica chiesa ortodossa \u00e8 a croce greca (\"greca\" appunto perch\u00e9 tipica dell'Impero romano d'Oriente). Gli edifici a pianta centrale con Giustiniano per la prima volta trovano una scala monumentale con grandiose dimensioni unite allo splendore dei materiale e alla profusione di decorazioni fastose.\nNel 541-542 il regno di Giustiniano venne segnato da un'altra calamit\u00e0: la citt\u00e0 e l'impero vennero devastati da una violenta epidemia di peste bubbonica. Pochi anni dopo l'imperatore presiedette un nuovo concilio a Costantinopoli.\nNel 553 e 557 due terremoti arrecarono gravi danni alla struttura della nuova Santa Sofia, la cui cupola cedette il 7 maggio 558 in occasione di nuove scosse. La chiesa venne riaperta al culto solo nel 563.\nEraclio e la dinastia eracliana.\nEraclio prese il potere il 3 ottobre 610, dopo avere assediato Costantinopoli e rovesciato, con l'aiuto della popolazione, l'impopolare predecessore Foca, giustiziato il 5 ottobre. Il nuovo sovrano riform\u00f2 l'organizzazione dell'Impero, imponendo l'uso del Greco nella Cancelleria imperiale e riformando la stessa titolatura imperiale, con l'introduzione del titolo di \"Basileus\".\nPresto l'Imperatore dovette fronteggiare l'invasione dell'impero da parte delle armate di Cosroe II. Nel luglio 626 i Persiani, appoggiati da Slavi, Bulgari e Gepidi, posero l'assedio a Costantinopoli. Il 10 agosto 626, alla guida del patriarca Sergio I, le truppe persiane vennero sconfitte ponendo fine all'assedio. In questa occasione per la prima volta venne innalzato l'inno \"Akathistos\" quale ringraziamento alla Vergine \"Theotokos\", il cui tempio alle Blacherne era rimasto miracolosamente intatto.\nIl 14 settembre 628 l'imperatore celebr\u00f2 il trionfo per la conquista di Gerusalemme. Alla fine del regno di Eraclio, per\u00f2, Gerusalemme era nuovamente perduta, questa volta in favore degli Arabi, mentre l'impero e la stessa Costantinopoli erano scosse dalle controversie monotelite provocate dagli editti \"Ekthesis\" (638) e \"Typos\" (649, quest'ultimo promulgato da Costante II).\nGli Arabi giunsero ad assediare Costantinopoli durante il regno di Costantino IV, che indisse nel 680 un concilio di condanna del monotelismo. Un nuovo concilio si tenne nel 692 presso la sala del Trullo del Gran Palazzo.\nL'ultimo discendente della dinastia di Eraclio, Giustiniano II Rinotmeto, fu famoso per il bagno di sangue che rivers\u00f2 tra il 704 e il 711 sulla citt\u00e0, durante il suo secondo regno. Deposto infatti una prima volta nel 695 da Leonzio, riusc\u00ec a riprendere il potere nove anni dopo, presentandosi sotto le mura di Costantinopoli a fianco di un'armata di Bulgari e lasciandosi poi andare a una campagna di vendette e massacri che fece rabbrividire la citt\u00e0 e l'impero, fino alla sua seconda e definitiva deposizione, a opera di Filippico. La testa mozzata di Giustiniano venne esposta al nuovo imperatore, mentre il figlio ed erede Tiberio IV veniva massacrato sull'altare di Santa Maria delle Blacherne.\nIl periodo iconoclasta.\nLa seconda met\u00e0 dell'VIII secolo e la prima del IX furono caratterizzati dalle lotte iconoclaste avviate da Leone III l'Isaurico con il decreto del 730 contro le immagini. L'imperatore ordin\u00f2 come primo atto la distruzione della venerata immagine del Cristo sulla porta della Chalke nel Palazzo Imperiale, ma venne fermato dalla ribellione dei cittadini di Costantinopoli.\nNel 754 il Concilio di Hieria convocato da Costantino V nel Palazzo di Hieria, sul lato asiatico del Bosforo, diede il crisma ecclesiastico alla politica iconoclasta.\nIl secondo Concilio di Nicea ristabil\u00ec il culto delle immagini nel 787, ma solo verso l'843 l'iconodulia pot\u00e9 dirsi pienamente ripristinata.\nL'et\u00e0 della dinastia macedone.\nDurante il regno di Basilio I Macedone e Leone VI Sophos la citt\u00e0 fu scossa dalle trame politiche e religiose ruotanti attorno alle figure dei patriarchi Ignazio e Fozio, che si estesero in breve ai rapporti con la chiesa romana. A tali fatti tentarono di porre rimedio i Concili di Costantinopoli dell'869-870 e dell'879-880.\nLa crescente minaccia costituita dai Bulgari, a nord, si materializz\u00f2 sulla citt\u00e0 nel 907, quando Costantinopoli si vide stretta d'assedio.\nNel 977 la citt\u00e0 sub\u00ec l'attacco del ribelle Barda Sclero, che venne per\u00f2 respinto dalla flotta fedele all'imperatore Basilio II Bulgaroctono. Durante il suo regno giunsero a Costantinopoli gli emissari di Vladimir I di Kiev, intenzionati a stringere un fruttuoso rapporto di alleanza, che forn\u00ec per la prima volta agli imperatori bizantini il prezioso contributo dei guerrieri variaghi. Fatto non secondario fu che gli ambasciatori, colpiti dalle maestose cerimonie religiose nella basilica di Santa Sofia, convinsero il loro signore a convertirsi al rito cristiano orientale.\nDurante l'et\u00e0 della dinastia macedone Costantinopoli si presentava ormai come la pi\u00f9 grande e ricca citt\u00e0 d'Europa e del Medioriente: attorno al X secolo si pensa arrivasse a contare un milione di abitanti. Nonostante questo, per\u00f2, in breve tempo l'impero parve sul punto di crollare.\nNel 1044 la citt\u00e0 venne nuovamente stretta d'assedio da un usurpatore, Giorgio Maniace, ucciso nei combattimenti contro le truppe fedeli a Costantino IX Monomaco. Sempre durante il regno di Costantino si consum\u00f2 il Grande Scisma del 1054 tra la Chiesa ortodossa e la Chiesa cattolica, segnato dalle reciproche scomuniche lanciate nella basilica di Santa Sofia dai legati pontifici e dal patriarca Michele I Cerulario.\nL'et\u00e0 comnena.\nIl nuovo periodo si apriva per Costantinopoli con la disastrosa sconfitta nella battaglia di Manzicerta del 1071. Questa segnava l'apice della crisi strutturale vissuta in quell'epoca dall'impero: la perdita dell'intera Asia Minore portava per la prima volta Costantinopoli a fissare, sulla riva opposta del Bosforo, una terra non pi\u00f9 bizantina.\nCon la \"Crisobolla\" emanata nel 1082 da Alessio I Comneno, inoltre, iniziava la colonizzazione latina della stessa citt\u00e0 di Costantinopoli. L'imperatore concedeva infatti ai Veneziani, in cambio dell'aiuto prestato nei conflitti contro i Normanni di Roberto il Guiscardo, di possedere un quartiere commerciale nella citt\u00e0, esente da dazi e dal controllo imperiale. Si trattava solamente della prima di numerose concessioni alle repubbliche marinare italiane, che avrebbero portato alla creazione di vere e proprie citt\u00e0 nella citt\u00e0, spesso in conflitto tra loro.\nNonostante un simile evento l'impero non solo sopravvisse, ma seppe trovare una nuova stagione di rinascita, segnata dall'arrivo degli eserciti della prima crociata, che, alleati dei bizantini, consentirono la riconquista della riva asiatica, strumento fondamentale per l'avvio dalla ripresa economica e sociale garantito dal nuovo sistema feudale della \"Pronoia\".\nIl primo gruppo di crociati, guidato da Pietro l'Eremita, arriv\u00f2 a Costantinopoli il 1\u00ba agosto del 1096, destando la costernazione e l'imbarazzo dell'imperatore Alessio: egli infatti pensava a un aiuto da parte dell'occidente nella sua guerra contro i selgiuchidi, e non all'immenso stuolo di gente comune che si era invece riversato sulle sue terre, creando non poco scompiglio fin dal suo apparire nei Balcani. L'imperatore reag\u00ec accelerando il passaggio della prima ondata di crociati sulla costa asiatica, dove vennero presto sconfitti.\nIl secondo e assai pi\u00f9 serio stuolo di cavalieri, guidato da Goffredo di Buglione, arriv\u00f2 invece a Costantinopoli nel dicembre dello stesso anno. Questa volta l'imperatore garant\u00ec la fornitura di sostegno e vettovaglie in cambio di un giuramento di fedelt\u00e0 feudale e della promessa che le vittorie da esso conseguite avrebbero fatto recuperare all'impero bizantino numerosi territori caduti in mano ai Selgiuchidi.\nUno degli effetti non secondari della riconquista e feudalizzazione dell'Asia Minore fu la riduzione del numero di aristocratici bizantini presenti nella capitale, con una conseguente riduzione della conflittualit\u00e0 all'interno della citt\u00e0.\nNel 1118 un nuovo quartiere commerciale venne concesso ai mercanti latini, con la creazione di un settore commerciale esclusivo concesso in uso ai Pisani. Esso si affiancava al quartiere veneziano e alla cittadella di Galata, ceduta alla Repubblica di Genova. La presenza dei Latini divenne sempre pi\u00f9 pressante e invasiva.\nAltri latini arrivarono presto a Costantinopoli, dopo avere razziato e devastato i territori attraversati, il 10 settembre 1147 arrivarono sotto le Mura Teodosiane le avanguardie della seconda crociata: i tedeschi dell'imperatore Corrado III. Seguite il 4 ottobre dai francesi di Luigi VII. Entrambi i sovrani fecero giuramento di fedelt\u00e0 all'imperatore Manuele Comneno, ma nonostante questo l'imperatore bizantino venne a sapere da alcuni suoi fidati informatori che gli esagitati soldati francesi e tedeschi pensavano di unire le loro forze e attaccare Costantinopoli. Per risolvere questa situazione l'imperatore fece spargere la voce che in Anatolia un enorme esercito turco si stava mobilitando e che, se i crociati non fossero subito sbarcati in Asia minore, i cristiani sarebbero stati annientati dai Turchi: i crociati si affrettarono quindi a lasciare la citt\u00e0, che si salv\u00f2 in tale modo da un possibile assedio.\nA Costantinopoli ormai vivevano per\u00f2 80.000 latini che godevano di grandi privilegi, e di questi i Veneziani erano la comunit\u00e0 pi\u00f9 numerosa e la pi\u00f9 ricca, infatti il commercio bizantino era ormai un monopolio dei mercanti delle tre grandi repubbliche marinare che si stavano contendendo il monopolio del Mediterraneo Orientale.\nL'imperatore, che mal sopportava questa presenza, decise, all'inizio del 1171, di passare all'azione. L'occasione propizia si ebbe quando il quartiere genovese di Galata fu attaccato e in gran parte incendiato. L'evento venne imputato ad alcuni cittadini veneziani, probabilmente alleati con la malavita di Costantinopoli: l'imperatore ordin\u00f2 quindi di imprigionare tutti i 10.000 veneziani presenti.\nLa dominazione latina.\nDotata di un notevole impianto di fortificazioni, la citt\u00e0 rimase per secoli inespugnata, fino al 1204, quando venne saccheggiata dagli eserciti della quarta crociata al comando di Enrico Dandolo e Bonifacio I del Monferrato.\nLa conquista latina fu devastante per la citt\u00e0. Un gran numero di tesori e reliquie venne depredato. Gravi danni furono apportati al complesso dei Palazzi Imperiali e ai monumenti.\nI conquistatori resero la citt\u00e0 capitale del nuovo impero latino, organizzato su base feudale, che sopravvisse per poco pi\u00f9 di mezzo secolo, fino a quando nel 1261 la citt\u00e0 venne riconquistata dai bizantini niceni, scacciandone Baldovino II.\nL'ultimo periodo bizantino.\nRiconquistata dai bizantini di Michele VIII Paleologo, ci fu parziale ripresa della citt\u00e0 dalle devastazioni dei crociati, anche se il processo di decadenza era oramai inarrestabile.\nIl complesso del Gran Palazzo venne definitivamente abbandonato, con il trasferimento della corte nel palazzo delle Blacherne, cui venne aggiunta la nuova ala nota come palazzo del Porfirogenito.\nDurante il periodo della dinastia dei Paleologi la citt\u00e0 dovette subire numerosi assedi e attacchi, sia dai Latini, che se ne contendevano il controllo commerciale, sia dai Turchi, desiderosi di conquistarla. Nel decennio 1341-1351 si tennero poi in citt\u00e0 i concili sull'esicasmo.\nI bizantini riuscirono a tenere la citt\u00e0 per ancora un secolo fino a Costantino XI, quando, il 29 maggio 1453, divenuta \"una testa senza corpo\", capitale di un impero inesistente, ospitava solamente 50.000 abitanti, cadde in mano ai turchi ottomani guidati da Maometto II il Conquistatore, che ne fece la capitale dell'Impero ottomano.\nLa caduta di Costantinopoli, e quindi la fine dell'impero romano d'oriente, \u00e8 indicata talvolta come l'evento che convenzionalmente chiude il Medioevo e inizia l'evo moderno.\nLa Costantinopoli cristiana.\nReliquie e icone.\nUno degli elementi centrali di Costantinopoli era il culto delle reliquie. In epoca pi\u00f9 o meno tarda in questa citt\u00e0 si concentrarono molti resti cristiani, salme di santi, e svariati altri oggetti legati a vicende bibliche o agiografiche. La citt\u00e0 vide grandi contrapposizioni teologiche e vide la diatriba sulle immagini sacre (iconoclastia), tuttavia il loro culto alla fine prevalse ed era tenuto in grande considerazione.\nTra le reliquie pi\u00f9 venerate vi erano dunque varie \"icone\" ritenute miracolose, tra cui l'immagine della \"Vergine Odigitria\", che si pensava dipinta da San Luca evangelista (a cui era dedicata una basilica), la famosa \"Vera Croce\", il \"Maphorion\" (manto della Vergine o, secondo alcuni, il velo), e poi \"la veste\" di San Giovanni Battista, i \"sandali di Cristo\", la \"Corona di spine\" usata durante la passione di Ges\u00f9, e molte altre. Tanto per intendere di quale considerazione godevano, il manto della Madonna veniva portato in processione lungo le mura per difendere la citt\u00e0 dagli assalti, e perfino nei trionfi (cerimonia tipicamente romana) alcuni imperatori mettevano al posto d'onore, come protagonista del trionfo sul carro del vincitore, l'icona miracolosa della Madonna.\nUna vicenda curiosa riguarda la corona di spine, che nel 1239 fu data in pegno al re francese Luigi IX in cambio di una somma che serviva per fare andare avanti la citt\u00e0 sempre meno dotata di territorio circostante. Alla fine questa reliquia e altre acquistate successivamente, rest\u00f2 in Francia, e per loro venne costruita appositamente la Sainte-Chapelle edificio che rappresenta un gioiello del gotico.\nA Costantinopoli fu portato anche il \"Mandylion\", un telo sulla cui natura si discute: secondo alcuni era il telo usato dalla Veronica per asciugare il volto di Cristo durante la sua ascesa al Calvario (l'episodio \u00e8 una delle stazioni della via Crucis) su cui sarebbe rimasto impresso il volto di Cristo, secondo altri il panno usato da Cristo per detergersi il sudore nell'orto del Getsemani, secondo altri ancora la Sindone di Torino, e infine secondo una leggenda che attraversa i millenni sarebbe un volto miracolosamente impresso da Cristo su un telo da inviare al re Abgar V di Edessa, intorno al IV secolo e che l'avrebbe guarito miracolosamente. Al Mandylion veniva attribuito il potere (se esposto sulle mura) di difendere la citt\u00e0 da ogni assalto. Era inizialmente a Edessa e trasportato poi a Costantinopoli nel 944, dove si narra del suo potere taumaturgico.\nTra le reliquie vi era anche il pozzo dove si svolse l'episodio evangelico di Cristo e della Samaritana, le reliquie di San Pietro e Paolo, il cinto di Maria, la lancia con cui venne trafitto il costato di Cristo, la pietra dove il corpo di Ges\u00f9 venne preparato per la sepoltura, la spugna con cui i soldati romani diedero da bere a Cristo in croce, l'elmo di Costantino I contenente un chiodo della croce, il trono di Salomone, la verga di Mos\u00e8, i resti degli \"innocenti\", ovvero dei bambini fatti uccidere da Erode il Grande, e innumerevoli altre.\nL'Istanbul ottomana e turca.\nLa conquista ottomana port\u00f2 un radicale mutamento per la citt\u00e0. Le distruzioni portate dall'assedio del 1453, unitamente al grave stato di declino in cui versavano la citt\u00e0 e i suoi edifici, portarono a una radicale ricostruzione del centro urbano. La gran parte degli edifici religiosi venne convertita in moschea, mentre il trasferimento della capitale ottomana nell'antica citt\u00e0 bizantina port\u00f2 alla costruzione del grandioso complesso del Topkapi nell'area precedentemente occupata dal foro e dai palazzi imperiali.\nSotto i sultani ottomani Costantinopoli ritrov\u00f2 un nuovo periodo di splendore, diventando sede del califfato nel 1517, ma mantenendo la sede del patriarcato greco-ortodosso e in generale il carattere cosmopolita che l'aveva caratterizzata nei secoli precedenti. Il XVI secolo segn\u00f2 l'apice del potere ottomano. A questo secolo risale la costruzione delle pi\u00f9 importanti moschee della citt\u00e0: Beyazit, Suleymaniye (la pi\u00f9 grande moschea di Istanbul), Sultan Ahmed e Fatih (lett. \"il Conquistatore\", riferito al sultano Maometto II, ossia Mehmet II). L'impero ottomano, sconfitto durante la prima guerra mondiale, fin\u00ec ufficialmente il 1\u00ba novembre 1922. Quando nel 1923 fu fondata la Repubblica di Turchia, la capitale venne spostata da Istanbul ad Ankara.\nL'istruzione nella Costantinopoli Ottomana.\nNella societ\u00e0 ottomana la prima educazione avveniva all'interno delle mura domestiche: era la madre a occuparsi del figlio fino all'et\u00e0 di sette anni, preoccupandosi d\u2019insegnargli il rispetto per la famiglia, le buone maniere e i primi rudimenti di religione \u2013 quali le preghiere, a partire dai cinque anni. I maschi ricevevano maggiori opportunit\u00e0 di proseguire la propria istruzione, mentre le figlie femmine erano destinate in maniera coercitiva, gi\u00e0 all'et\u00e0 di nove o dieci anni, a indossare il velo al pari delle donne e a essere introdotte alla vita adulta. Una seconda distinzione era determinata dall'agiatezza della famiglia: se nelle pi\u00f9 povere solitamente l\u2019insegnamento femminile non andava oltre la recitazione delle preghiere, in quelle pi\u00f9 ricche le bambine erano introdotte al canto e alla recitazione dei poemi; assai di rado, tuttavia, si potevano trovare donne musulmane d\u2019eccezionale cultura nella societ\u00e0 stamboulita, e il fatto stesso di sapere leggere e scrivere era considerata una cosa fuori dalla norma. Proseguendo nella distinzione di ceto fra i figli maschi, se il padre fosse stato artigiano, egli lo avrebbe aiutato nel mestiere, mentre se avesse fatto parte della borghesia stamboulita, avrebbe avuto accesso a una cultura pi\u00f9 approfondita. Nel caso in cui non ci si fosse potuti avvalere d\u2019un precettore privato, la famiglia avrebbe mandato il figlio alla scuola di base nel suo quartiere, situata nei pressi della moschea.\nIl modello d'insegnamento tradizionale era per lo pi\u00f9 rivolto a sviluppare la memoria anzich\u00e9 l'intelligenza: il maestro faceva imparare a memoria i versetti del Corano, scrivere in lettere arabe e, dopo che gli allievi le avevano apprese, a riscrivere i versetti in precedenza memorizzati. Il maestro stesso non andava oltre l\u2019abilit\u00e0 di leggere e scrivere il gi\u00e0 menzionato testo sacro, e non gli veniva richiesto d'insegnare altro. L'educazione, dunque, era principalmente di carattere religioso, e terminava con le preghiere e i gesti di prosternazione che le accompagnavano. Se il maestro era pi\u00f9 colto, insegnava ai suoi allievi anche qualche rudimento di grammatica, di letteratura popolare e di calcolo. \u00c8 da notare il fatto che il sapere scrivere il Corano aveva in s\u00e9 uno scarso valore pratico, in quanto l'arabo, cui i giovani erano introdotti tramite i versi, non era adatto alla scrittura del turco che, bench\u00e9 avesse gli stessi caratteri grafici di quello, possedeva diversi fonemi e diversa grammatica. Le lezioni si tenevano di mattino, salvo il venerd\u00ec, ma il calendario contava anche varie festivit\u00e0 laiche e religiose.\nOltre alle scuole basilari appena descritte, esistevano le medrese, scuole aperte ad allievi d\u2019ogni estrazione sociale, anche se, spesso, erano frequentate solo dai ragazzi di buona famiglia d\u2019origine iranica. Le medrese servivano anche da dormitori per gli alunni (alla maniera degli odierni collegi), ma spesso alle lezioni potevano partecipare anche membri esterni. Molti sultani fecero costruire varie medrese attorno alle moschee a loro dedicate, e fra questi istituti esisteva una gerarchia: la medrese pi\u00f9 importante, a Costantinopoli, era quella di Bayezid, cui seguiva quella di Santa Sofia, Maometto il Conquistatore e Solimano il Magnifico, per citare le pi\u00f9 importanti; in tutta Costantinopoli se ne contavano circa sessantacinque.\nCronologia riassuntiva e assedi.\nCostantinopoli \u00e8 la citt\u00e0 che ha subito e respinto pi\u00f9 assedi nella storia umana. La citt\u00e0 dovette affrontare nel tempo numerosi assedi, quasi tutti superati vittoriosamente, a esclusione di quelli del 1203, del 1204, del 1261 e dell'ultimo e definitivo assedio del 1453:\nLa sopravvivenza a cos\u00ec tanti assedi fu determinata dalla potenza del sistema difensivo della citt\u00e0, in particolare delle sue mura terrestri, e dal predominio marittimo sul Mar di Marmara e sugli stretti, che garantiva i rifornimenti alla citt\u00e0 anche in caso d'assedio e la protezione delle difese a mare: la posizione favorevole tra due mari separati rendeva estremamente difficoltoso assediare la citt\u00e0 da ambo i lati nord-sud (difesa navale) ed est-ovest. Le due vittorie crociate del 1203-1204 furono infatti determinate proprio dalla perdita del predominio navale, che consent\u00ec alla flotta veneto-crociata di assalire i bastioni marittimi, penetrando in citt\u00e0.\nSimilmente la caduta finale della citt\u00e0 venne determinata dal controllo ottomano sugli stretti, che strangol\u00f2 Costantinopoli e la priv\u00f2 di rinforzi, prima ancora che per l'intervento delle artiglierie, che aprirono le brecce nelle (fino ad allora) inviolate mura teodosiane.\nArcheologia della citt\u00e0 antica.\nImpianto urbano.\nIl cuore della citt\u00e0 si trovava proteso verso il mare, sul sito della vecchia Bisanzio. Da qui si dipartiva la principale arteria della citt\u00e0 la Mese (\"via centrale\"), che, in corrispondenza della piazza del \"Philophation\" si diramava a ipsilon. Un ramo proseguiva verso nord, in direzione della porta di Adrianopoli e della via che conduceva al cuore dei Balcani, l'altro proseguiva invece verso sud-ovest, trasformandosi nella via Trionfale che, raggiungendo la Porta d'Oro, conduceva alla via Egnazia, in direzione della Grecia e di Roma.\nI porti principali si trovavano all'entrata del Corno d'Oro nel Bosforo, sul lato nord-orientale della penisola (\"Prosphorion\", \"Neorion\") e sul Mar di Marmara (\"Kontoskalion/Portus Julianus\", \"Porto di Eleutherios\"), sul lato meridionale-orientale.\nConfronto con le altre citt\u00e0 romane.\nIl nucleo della citt\u00e0 era costituito da un grande complesso imperiale che, come si usava fin dalle et\u00e0 precedenti e in particolare dal periodo della tetrarchia, si articolava in diversi palazzi adibiti a abitazione, rappresentanza, sede della burocrazia. Come \u00e8 tipico anche in altre citt\u00e0, gli edifici davano direttamente sul circo, dove si svolgevano non solo le corse dei cavalli, ma anche le cerimonie e le manifestazioni pubbliche. Non lontano vi era la basilica di Hagia Sophia e altre importanti chiese. Il centro della \"Nuova Roma\" nacque pertanto con l'aggregazione di un elemento \"cristiano\" (la basilica) uno per le \"manifestazioni pubbliche\" civili (il circo) e l'area dedicata al \"potere civile\" (il complesso dei palazzi imperiali). Un po' pi\u00f9 decentrato era il centro tradizionale rispetto a quello delle citt\u00e0 romane pi\u00f9 antiche, ovvero i fori, e invece non seguiva lo schema tipico delle citt\u00e0 e degli accampamenti romani, ovvero l'allineamento a graticola sui due assi ortogonali del cardo e del decumano. Nonostante la magnificenza profusa da Costantino, per lungo tempo la nuova capitale non fu in grado di competere con le altre metropoli dell'Impero: Roma, Antiochia e Alessandria, ricche di vie porticate, palazzi e ville, templi, teatri e altri edifici pubblici e privati.\nSia Costantino che i suoi immediati successori avevano una visione unitaria dell'impero, ma successivamente esso venne diviso definitivamente in due parti (395) e Costantinopoli divenne la capitale della parte Orientale, mentre prima Milano e poi Ravenna assunsero il ruolo di capitali della parte occidentale. Da allora la crescita di Costantinopoli fu costante, mentre il declino delle altre citt\u00e0 divenne inarrestabile: Roma venne saccheggiata nel 410 dai Goti e di nuovo nel 455 dai Vandali, mentre Antiochia fu distrutta da un terremoto nel 525 e conquistata nel 540 dai persiani; anche Alessandria subiva un declino, sebbene pi\u00f9 lento.\nCon gli imperatori Anastasio I Dicoro e Giustino, ma soprattutto con la splendida epoca di Giustiniano, Costantinopoli divenne una grande citt\u00e0, anche se di dimensioni inferiori alla Roma di et\u00e0 imperiale: sebbene a Costantinopoli all'inizio del V secolo si contassero infatti 4.388 domus, il triplo che a Roma, il numero delle \"insulae\" era di gran lunga inferiore alle oltre 46.000 recensite per la Citt\u00e0 eterna. Anche il lusso propendeva ancora verso Roma, dove vi erano 830 terme private (a Costantinopoli 153) e dove i ricchi senatori davano spettacoli molto pi\u00f9 fastosi rispetto a quelli che poteva permettersi la nuova classe dirigente di Costantinopoli.\nMa mentre per Roma, fin dal primo sacco subito a opera dei Visigoti (410), inizi\u00f2 una fase di rapido spopolamento, Costantinopoli visse in quegli stessi anni un'epoca di grande espansione. Nel 413 le mura dovettero essere ampliate e la cinta muraria comprese in totale un'area quasi doppia rispetto a quella precedente. Si presume che gi\u00e0 attorno alla met\u00e0 del V secolo, all'indomani del secondo sacco dell'Urbe (455), l'antica Bisanzio avesse superato per numero di abitanti sia Roma che Alessandria divenendo la pi\u00f9 popolosa citt\u00e0 del mondo romano. Costantinopoli rest\u00f2 a lungo la pi\u00f9 ricca, popolosa e importante realt\u00e0 urbana del Mediterraneo e fu centro di irradiazione artistica e religiosa di primaria importanza.\nIl complesso monumentale dei palazzi imperiali.\nIl palazzo imperiale venne edificato sull'estremit\u00e0 meridionale della penisola, nel sito oggi occupato, tra l'altro, dalla Moschea Blu. Del palazzo restano poche vestigia in uno stato di conservazione precario, che risalgono a periodi successivi all'epoca di Costantino. Dell'epoca del primo imperatore resta solo l'Ippodromo, costruito con priorit\u00e0 assoluta assieme alle mura. Ispirato al Circo Massimo di Roma, era straordinariamente monumentale e capiente, con una lunghezza di circa 450 metri per 120 di larghezza.\nLa sua necessit\u00e0 era dovuta soprattutto quale luogo deputato all'\"epifania\" imperiale, cio\u00e8 all'apparizione del sovrano nella sua tribuna, dalla quale si mostrava al popolo per presenziare ai giochi, circondato da quei segni di regalit\u00e0 e potere che dovevano apparire quasi ultraterreni, nell'accoglienza con l'acclamazione rituale della folla.\nL'Ippodromo era anche il fulcro di collegamento tra la zona imperiale, a sud, e i nuovi quartieri residenziali, a nord.\nIl foro si trovava a occidente, su un'altura. Era a pianta circolare e circondato da colonne a doppio ordine. Al centro del foro si trovava un altro monumento simbolo del potere imperiale, la colonna-santuario.\nSi trattava di una grande colonna sormontata da una statua bronzea dell'Imperatore rappresentato come Elio; la colonna si ergeva su uno zoccolo alto circa cinque metri, che racchiudeva un santuario dove si diceva messa, si bruciavano incensi, si accendevano lampade votive e si pregava, verso l'immagine imperiale, che scongiurasse sciagure proteggendo la citt\u00e0 che aveva fondato. L'identificazione con \"Elio\" risulta connessa ai teologi di corte, che suggerirono l'uso dell'antica simbologia del Sol Invictus assimilata ormai a Cristo, come \"sole di giustizia e salvezza\".\nTra le chiese fondate da Costantino c'erano quella dedicata alla Santa Sapienza (la Santa Sofia, prima della riedificazione al tempo di Giustiniano I (527-565) che ne fece un capolavoro dell'architettura di tutti i tempi), destinata a funzionare da cattedrale, e quella dei Santi Apostoli, a pianta centrale, che divenne il mausoleo imperiale.\nQueste grandi opere costruite in fretta si dimostrarono a volte fragili, e non furono esenti da rovinosi crolli.\nSia la citt\u00e0 che i palazzi videro una grande espansione, e negli anni successivi a Costantino si provvide a elaborare e aggiungere conventi, chiese, palazzi. Oltre ai monumenti citati si pu\u00f2 ricordare il \"milion\", un arco considerato il \"centro\" dell'impero, e dal quale si misuravano le distanze con le altre citt\u00e0, il palazzo della \"Magnaura\" (dal latino \"magna aula\", ovvero \"grande aula\"), salone dove venivano svolti gli atti solenni e ricevute le ambascerie pi\u00f9 importanti, e il Palazzo del Boukoleon, residenza privata degli imperatori.\nIl complesso delle Blacherne.\nVerso la fine del XII secolo gli imperatori iniziarono a realizzare un nuovo complesso palatino, situato lungo le mura di terra all'estremit\u00e0 settentrionale della citt\u00e0, dall'aspetto fortificato. Tale complesso chiamato Palazzo delle Blacherne per la sua vicinanza all'omonimo sobborgo, forniva infatti una maggiore sicurezza rispetto ai palazzi imperiali e godeva di un'atmosfera pi\u00f9 salubre, esposto com'era al Corno d'Oro e alla campagna.\nLe Blacherne divennero il luogo di soggiorno degli imperatori, che per altro conservarono il palazzo in centro per le attivit\u00e0 ufficiali, ovvero di rappresentanza e di governo. Solo dopo la breve parentesi del dominio latino, nel XIII secolo, la corte si trasfer\u00ec definitivamente nella nuova residenza, ampliata con il complesso del Palazzo del Porfirogenito, abbandonando i vecchi palazzi imperiali.\nLe chiese.\nIn quanto centro della Cristianit\u00e0 orientale, fondamento dello stesso ordine imperiale, Costantinopoli era una citt\u00e0 ricca di edifici religiosi.\nLe chiese principali erano quelle originariamente fondate dallo stesso Costantino:\nVi erano poi, tra le altre:\nLe mura.\nAl momento della costruzione della nuova citt\u00e0, Bisanzio disponeva gi\u00e0 di una cinta muraria, le cosiddette \"Mura Severiane\", erette da Settimio Severo nel II secolo d.C. Le mura della nuova capitale, erette da Costantino, dette \"Mura Costantiniane\", si estendevano per 2,8 chilometri (15 stadi) attraverso la penisola, a ovest delle vecchie mura, dal Mar di Marmara al Corno d'Oro, includendo un territorio quasi triplo del precedente. Completate nel 328, a queste mura si aggiungevano le opere difensive che proteggevano la citt\u00e0 dal mare.\nLe mura costantiniane divennero ben presto troppo piccole per la citt\u00e0 in rapida espansione, portando, ottant'anni dopo, alla costruzione di una nuova cerchia terrestre. Le nuove mura, completate durante il regno di Arcadio e dette \"Mura Teodosiane\", furono un capolavoro di architettura militare dovuto al genio di Flavio Antemio. Si dimostrarono infatti per lungo tempo assolutamente imprendibili e persero la propria funzione militare solo con lo sviluppo dell'assedio scientifico. Questa nuova cinta muraria, molto potente, era in realt\u00e0 composta da tre cerchi di fortificazioni. La cerchia interna o \"Grandi Mura\", costituita da uno spesso e alto muro intervallato da potenti torri e numerose porte, aveva un'altezza tale da permettere di proteggere e superare con le armi dal lancio la cerchia esterna o \"Proteichisma\", pi\u00f9 bassa e anch'essa intervallata da torri, alternate rispetto a quelle interne, creando un unico complesso difensivo. Le due cerchie creavano uno spazio, detto \"Perivolos\", attraversato da una strada militare protetta, utilizzabile durante i combattimenti. Oltre la cerchia esterna si trovava un vallo eretto a creare un ulteriore spazio, detto \"Parateichion\", attraversato da un'ulteriore strada militare e allagabile in caso d'assedio, con un sistema a compartimenti che ne impediva il completo svuotamento.\nL'accesso principale alla citt\u00e0 era rappresentato dalla Porta Aurea, aperta sulla via Egnazia, che conduceva, attraverso la rotta Durazzo-Brindisi, alla via Appia e a Roma. La porta era riservata alle cerimonie trionfali e si trovava all'estremit\u00e0 meridionale delle mura. All'estremit\u00e0 settentrionale si apriva invece la Porta delle Blacherne, annessa al complesso palatino addossato alle mura ed eretto nel XII secolo: la porta blacherniota era riservata all'uso esclusivo dell'Imperatore.\nIn corrispondenza di queste due porte si ergevano due complessi fortificati, lo \"Strongylon\" e il \"Kastellion\". Il sistema era completato dalle cosiddette \"Mura Marittime\", in parte di epoca costantiniana, in parte successive, e le \"Mura delle Blacherne\", costruite per proteggere l'omonimo sobborgo, nei pressi del nuovo Palazzo Imperiale. Al di l\u00e0 del Corno d'Oro vi erano poi le fortificazioni del quartiere di Galata, utilizzate come caposaldo per le catene con cui veniva chiuso il porto in caso di pericolo.\nL'Universit\u00e0 Imperiale di Costantinopoli.\nLUniversit\u00e0 Imperiale di Costantinopoli, detta anche \"Universit\u00e0 degli studi della sala del palazzo di Magnaura\", fu riconosciuta nell'Impero bizantino come universit\u00e0 nell'848, anche se gli stati dell'Europa occidentale non la riconobbero inizialmente come universit\u00e0. Come la maggior parte delle universit\u00e0 medievali, era stata un'istituzione accademica per molti anni, prima che fosse riconosciuta come universit\u00e0, la nascita della scuola di Costantinopoli fu sotto il regno di Teodosio II (408-450) il 27 febbraio 425.\nL'universit\u00e0 aveva le facolt\u00e0 di medicina, di filosofia, di legge e di silvicoltura."}
{"id": "1273", "revid": "547034", "url": "https://it.wikipedia.org/wiki?curid=1273", "title": "Campo elettromagnetico", "text": "In fisica il campo elettromagnetico \u00e8 il campo che descrive l'interazione elettromagnetica. \u00c8 costituito dalla combinazione del campo elettrico e del campo magnetico ed \u00e8 generato localmente da qualunque distribuzione di carica elettrica e corrente elettrica variabili nel tempo, propagandosi nello spazio sotto forma di onde elettromagnetiche. \nIn elettrodinamica classica \u00e8 descritto come un campo tensoriale; in elettrodinamica quantistica l'interazione \u00e8 vista come lo scambio di particelle a massa nulla, i fotoni.\nCaratteristiche generali.\nIl campo elettromagnetico interagisce nello spazio con cariche elettriche e pu\u00f2 manifestarsi anche in assenza di esse, trattandosi di un'entit\u00e0 fisica che pu\u00f2 essere definita indipendentemente dalle sorgenti che l'hanno generata. In assenza di sorgenti il campo elettromagnetico \u00e8 detto \"radiazione elettromagnetica\" o \"onda elettromagnetica\", essendo un fenomeno ondulatorio che non richiede alcun supporto materiale per diffondersi nello spazio e che nel vuoto viaggia alla velocit\u00e0 della luce. Secondo il modello standard, il quanto della radiazione elettromagnetica \u00e8 il fotone, mediatore dell'interazione elettromagnetica. Il campo elettrico formula_1 e il campo magnetico formula_2 sono solitamente descritti con vettori in uno spazio a tre dimensioni: il campo elettrico \u00e8 un campo di forze conservativo generato nello spazio dalla presenza di cariche elettriche stazionarie, mentre il campo magnetico \u00e8 un campo vettoriale non conservativo generato da cariche in moto.\nLe equazioni di Maxwell insieme alla forza di Lorentz caratterizzano le propriet\u00e0 del campo elettromagnetico e della sua interazione con oggetti carichi. Le prime due equazioni di Maxwell sono omogenee e valgono sia nel vuoto che nei mezzi materiali:\nEsse rappresentano in forma differenziale, cio\u00e8 valida localmente, la Legge di Faraday e la Legge di Gauss per il campo magnetico. Le altre due equazioni descrivono il modo con cui il materiale in cui avviene la propagazione interagisce, polarizzandosi, con il campo elettrico e magnetico, che nella materia sono denotati con formula_4 (noto come campo Induzione elettrica) e formula_5 (noto come campo magnetizzante). Esse mostrano in forma locale la Legge di Gauss elettrica e la Legge di Amp\u00e8re-Maxwell:\ndove la densit\u00e0 di carica formula_7 e la densit\u00e0 di corrente formula_8 sono dette \"sorgenti del campo\".\nLa forza di Lorentz \u00e8 la forza formula_9 che il campo elettromagnetico genera su una carica formula_10 puntiforme:\ndove formula_12 \u00e8 la velocit\u00e0 della carica.\nL'introduzione di un campo, in particolare di un campo di forze, \u00e8 un modo per descrivere l'interazione reciproca tra cariche, che nel vuoto avviene alla velocit\u00e0 della luce. Nella teoria classica dell'elettromagnetismo tale interazione viene considerata istantanea, dal momento che la velocit\u00e0 della luce \u00e8 approssimativamente di 300000 chilometri al secondo, mentre nella trattazione relativistica si tiene conto del fatto che tale velocit\u00e0 \u00e8 finita e la forza tra cariche si manifesta dopo un certo tempo: in tale contesto \u00e8 corretto affermare che una carica interagisce solamente con il campo e questo interagisce solo successivamente su un'eventuale seconda carica posta nelle vicinanze. In tale contesto il campo elettromagnetico viene descritto dalla teoria dell'elettrodinamica classica in forma covariante, cio\u00e8 invariante sotto trasformazione di Lorentz, e rappresentato dal tensore elettromagnetico, un tensore a due indici di cui i vettori campo elettrico e magnetico sono particolari componenti.\nSe si considera infine anche il ruolo dello spin delle particelle cariche si entra nell'ambito di competenza dell'elettrodinamica quantistica, dove il campo elettromagnetico viene quantizzato.\nPotenziale.\nL'elettrodinamica studia il campo elettromagnetico, che nel caso pi\u00f9 generale \u00e8 generato da una distribuzione di carica elettrica e corrente elettrica, tenendo conto dei principi della teoria della relativit\u00e0, che nella teoria classica dell'elettromagnetismo vengono trascurati.\nGli effetti generati dal comportamento dinamico di cariche e correnti furono studiati da Pierre Simon Laplace, Michael Faraday, Heinrich Lenz e molti altri gi\u00e0 dagli inizi dell'ottocento, tuttavia uno studio coerente e logicamente completo dei fenomeni elettromagnetici pu\u00f2 essere effettuato solamente a partire dalla teoria della relativit\u00e0. L'elettrodinamica classica utilizza il formalismo dei tensori e dei quadrivettori per scrivere le equazioni di Maxwell in forma covariante per le trasformazioni di Lorentz, introducendo un quadripotenziale che estende i potenziali scalare e vettore del caso stazionario: in questo modo cariche e correnti elettriche vengono descritte dal quadrivettore densit\u00e0 di corrente formula_13 dove la parte temporale del quadrivettore \u00e8 data dalla densit\u00e0 di carica, moltiplicata per la velocit\u00e0 della luce formula_14, e la parte spaziale dalla densit\u00e0 di corrente elettrica.\nIl quadripotenziale formula_15 che descrive il campo elettromagnetico \u00e8 costituito da una parte spaziale data dal potenziale vettore formula_16, relativo al campo magnetico, e una parte temporale data dal potenziale scalare formula_17 del campo elettrico:\nA partire dal quadripotenziale si possono definire i campi nel seguente modo:\nInserendo tali espressioni nelle equazioni di Maxwell, la legge di Faraday e la legge di Gauss magnetica si riducono ad identit\u00e0, mentre le restanti due equazioni assumono la forma:\nTali espressioni sono equivalenti alle equazioni di Maxwell.\nTeoria di Gauge.\nAll'interno delle equazioni di Maxwell ogni grado di libert\u00e0 in una data configurazione del campo elettromagnetico ha un proprio effetto misurabile sul moto di eventuali cariche di prova poste nelle vicinanze. Tuttavia, l'espressione dei campi rimane invariata se i potenziali subiscono la seguente trasformazione:\nLe espressioni dei potenziali si possono quindi modificare senza conseguenze in tal modo, infatti in seguito alla trasformazione formula_23 il campo formula_2 rimane invariato:\nessendo nullo il rotore del gradiente, mentre formula_1 si modifica in modo tale che:\nSe si effettua quindi l'ulteriore trasformazione formula_28 la derivata di formula_29 nell'argomento del gradiente scompare e si ottiene anche formula_1.\nUna particolare scelta del potenziale scalare o del potenziale vettore \u00e8 un \"potenziale di gauge\", ed una funzione scalare utilizzata per cambiare il gauge \u00e8 detta \"funzione di gauge\". Tale arbitrariet\u00e0, intrinseca nella definizione, consente ai potenziali di soddisfare un'ulteriore condizione, che determina la scelta del gauge. I gauge pi\u00f9 frequentemente utilizzati sono il Gauge di Coulomb ed il Gauge di Lorenz.\nGauge di Coulomb.\nIl gauge di Coulomb, detto anche \"gauge trasversale\" o \"gauge di radiazione\", \u00e8 scelto in modo tale che:\nIn termini di formula_29 deve pertanto soddisfare la relazione:\ne le equazioni Maxwell nel gauge di Coulomb sono scritte nel seguente modo:\ndove si nota che il potenziale scalare soddisfa l'equazione di Poisson, la cui soluzione \u00e8:\ndove formula_36 \u00e8 il fattore di Lorentz. il termine formula_37 nell'espressione del campo elettrico impone che la direzione del primo termine del campo sia lungo la congiungente con la posizione della carica, mentre il secondo termine, dovuto all'accelerazione della carica, \u00e8 perpendicolare a formula_37.\nL'espressione dei campi \u00e8 in questo modo data dalla somma di due contributi: il primo \u00e8 detto \"campo di Coulomb generalizzato\" e decresce come il reciproco del quadrato della distanza dalla carica, il secondo \u00e8 detto \"campo di radiazione\" e decresce come il reciproco della distanza dalla sorgente, e quindi \u00e8 dominante lontano dalla carica. In entrambi i casi il campo di Coulomb generalizzato \u00e8 relativo alla velocit\u00e0 della carica, mentre il campo di radiazione \u00e8 generato dall'accelerazione.\nEquazione di Larmor.\nSe si trascura il campo di Coulomb generalizzato, la componente radiale del vettore di Poynting, risultante dall'espressione di Li\u00e9nard\u2013Wiechert dei campi, \u00e8 data da:\ndove il secondo membro, a differenza del primo, non \u00e8 valutato al tempo ritardato.\nLa relazione spaziale tra formula_40 e formula_41 determina la distribuzione di potenza angolare, ed il fattore formula_42 al denominatore mostra la presenza degli effetti relativistici nel passaggio dal sistema di riferimento a riposo della particella al sistema di riferimento dell'osservatore.\nL'energia irradiata per angolo solido durante un'accelerazione tra gli istanti formula_43 e formula_44 \u00e8 data da:\nIntegrando tale espressione su tutto l'angolo solido si ottiene la generalizzazione relativistica della formula di Larmor:\nNel limite relativistico per velocit\u00e0 prossime alla velocit\u00e0 della luce, in cui formula_47, la distribuzione angolare pu\u00f2 approssimativamente essere scritta come:\ndove i fattori formula_49 al denominatore restringono la distribuzione angolare in un fascio di luce conico e sempre pi\u00f9 stretto al crescere della velocit\u00e0, distribuito in un piccolo angolo intorno a formula_50.\nTrasformazioni del campo tra sistemi di riferimento inerziali.\nSi considerino due sistemi di riferimento inerziali che si muovono con velocit\u00e0 relativa formula_51 costante l'uno rispetto all'altro. Le componenti del campo parallele alla velocit\u00e0 sono denotate con formula_52 e formula_53, mentre quelle perpendicolari con formula_54 e formula_55. Considerando uno dei due sistemi di riferimento fermo, le variabili primate denotano i campi nell'altro sistema, in moto:\ndove:\n\u00e8 il fattore di Lorentz e formula_14 la velocit\u00e0 della luce. La trasformazione inversa si ottiene cambiando il segno della velocit\u00e0.\nIn modo equivalente, si pu\u00f2 scrivere:\ndove formula_61 \u00e8 un vettore unitario diretto come la velocit\u00e0.\nData una particella di carica formula_10 che si muove con velocit\u00e0 formula_63 rispetto al sistema fermo, la forza di Lorentz agente su di essa \u00e8:\nmentre nel sistema in moto:\nSe i due sistemi hanno i tre assi rispettivamente paralleli, allora:\nPer un moto relativo tra i due sistemi lungo l'asse delle ascisse, si ottiene:\nIn unit\u00e0 CGS:\ndove formula_69.\nConsiderando trasformazioni di Lorentz pi\u00f9 generali si pu\u00f2 ricorrere al formalismo tensoriale. Detto formula_70 il tensore elettromagnetico nel sistema fermo, formula_71 quello nel sistema di riferimento in moto e denotando con formula_72 la generica trasformazione di Lorentz si ha, nella notazione di Einstein:\nQuesta relazione deriva dal fatto che formula_74 \u00e8 un tensore e dunque trasforma per definizione in questo modo.\nCampi nella materia.\nNella materia, il campo elettrico formula_75 ed il campo magnetico formula_76 sono dati da:\ne si trasformano in modo analogo ai campi nel vuoto:\nPotenziali del campo.\nIl potenziale vettore formula_16 relativo al campo magnetico ed il potenziale scalare formula_80 del campo elettrico si trasformano come segue:\ndove formula_82\u00e8 la componente parallela alla velocit\u00e0 relativa e formula_83 e quella perpendicolare. In forma compatta:\nSorgenti del campo.\nPer le densit\u00e0 di carica formula_7 e corrente elettrica formula_8 si ha:\ne raggruppando le componenti:\nApprossimazione non relativistica.\nPer velocit\u00e0 molto inferiori alla velocit\u00e0 della luce formula_36 \u00e8 prossimo ad 1 e pertanto si ha:\nSi tratta dell'approssimazione utilizzata nel caso non relativistico.\nElettrodinamica quantistica.\nL'elettrodinamica quantistica \u00e8 una teoria quantistica del campo elettromagnetico che descrive i fenomeni che coinvolgono particelle elettricamente cariche interagenti per mezzo della forza elettromagnetica, ed ha permesso di ottenere predizioni estremamente accurate di quantit\u00e0 come il momento magnetico anomalo del muone, e lo spostamento di Lamb-Retherford dei livelli energetici dell'idrogeno.\nMatematicamente l'elettrodinamica quantistica ha la struttura di una teoria di gauge abeliana con un gruppo di gauge U(1): fisicamente questo significa che le particelle cariche interagiscono fra loro attraverso lo scambio di particelle a massa nulla dette fotoni. Considerando i potenziali come operatori di campo si ottiene la quantizzazione del campo elettromagnetico, e sostituendo formula_92 nelle equazioni del gauge di Lorenz si ottiene:\nSe si vuole descrivere l'interazione tra campi elettromagnetici con l'equazione di Dirac, le densit\u00e0 di carica e corrente sono:\ndove formula_96 sono le prime tre matrici di Dirac. Si possono cos\u00ec scrivere le equazioni di Maxwell come:\nTale formulazione \u00e8 alla base dell'ettrodinamica quantistica.\nCampi elettromagnetici e salute.\nL'esposizione umana ai campi elettromagnetici \u00e8 una problematica relativamente recente (1972) che assume notevole interesse con l'introduzione massiccia dei sistemi di telecomunicazione e dei sistemi di trasmissione e distribuzione dell'energia elettrica.\nIn realt\u00e0 anche in assenza di tali sistemi siamo costantemente immersi nei campi elettromagnetici per tutti quei fenomeni naturali riconducibili alla natura elettromagnetica, primo su tutti l'irraggiamento solare. Allo scopo di approfondire il legame tra esposizione a campi elettromagnetici e salute umana, sono stati avviati, a partire dalla seconda met\u00e0 degli anni novanta dello scorso secolo, sia in Italia che all'estero, studi epidemiologici specifici.\nLe misure del campo elettromagnetico vengono effettuate con apposite sonde."}
{"id": "1276", "revid": "6923", "url": "https://it.wikipedia.org/wiki?curid=1276", "title": "Cucina (attivit\u00e0)", "text": "La cucina (dal latino \"coquere\", \"cuocere\") \u00e8 un'arte sinestetica, il cui messaggio passa attraverso sapori, profumi, sensazioni tattili (consistenze, temperature), sensazioni visive e, in una certa misura, anche suoni.\nStoria.\nLa storia della cucina riguarda l'insieme di pratiche e tradizioni legate alla produzione di materie prime, alla loro conservazione ed alla preparazione di cibi e bevande destinate all'alimentazione umana, ad esempio utilizzando il metodo della cottura.\nOgni singola regione geografica solitamente si differenzia anche da quelle immediatamente vicine in quanto influenzata dalle materie prime disponibili e dalle tradizioni specifiche, sino ad arrivare a particolari precetti religiosi. Anche l'uso degli accessori per consumare il cibo influisce sulla cucina, come avviene con l'uso delle bacchette, delle posate o con la consuetudine di utilizzare direttamente le mani.\nLo sviluppo delle tecniche di produzione e di conservazione degli alimenti, di immagazzinamento e trasporto, unito all'aumento degli scambi interculturali (favoriti dal turismo e dai flussi migratori), ha portato alla diffusione di cucine etniche accanto alla cucina tradizionale, alla modifica di abitudini secolari portate a conoscere prodotti industriali. A partire dalla fine del XX secolo la riscoperta della tradizione, la moda e la spinta ai consumi in alcuni Paesi ha prodotto una continua ricerca anche di nuove preparazioni e sperimentazioni da parte di numerosi chef. \nLa cucina ha una forte valenza culturale e con l'enologia, ed in generale la gastronomia, \u00e8 un aspetto che caratterizza lo stile di vita delle varie popolazioni.\nL'umanit\u00e0 alle sue origini speriment\u00f2 la cottura esponendo la carne e altri alimenti al calore del fuoco scoprendo la cottura come metodo di preparazione dei cibi, e da allora questo cammino non si \u00e8 mai interrotto.\nCucina italiana.\nLa cucina italiana tradizionale, ancor pi\u00f9 di quella di altri paesi mediterranei, \u00e8 molto ricca e variegata. Tale situazione \u00e8 dovuta anche ai diversi contributi delle culture e dei popoli che sono arrivati sul territorio italiano: greci, etruschi, romani, arabi, normanni, austriaci, spagnoli, francesi e cos\u00ec via.\nQuesti contributi culturali, uniti alla grande variet\u00e0 climatica, ambientale e geopolitica del Paese, hanno portato ad una situazione quasi unica al mondo, in tal modo la cucina italiana viene apprezzata (ed imitata) nel mondo per la sua variet\u00e0 e la sua qualit\u00e0 (legata alle materie prime ed alla loro preparazione). La variet\u00e0 \u00e8 resa evidente dal numero delle cucine regionali e dalle loro molteplici specialit\u00e0.\nDiversi tratti distintivi della cucina italiana comprendono molti elementi considerati tipici della dieta mediterranea.\nA partire dai primi anni novanta si \u00e8 risvegliato nel pubblico un notevole interesse per la gastronomia e l'enologia, e numerose associazioni si occupano della riscoperta e della salvaguardia delle tradizioni regionali italiane (ad esempio Slow Food e l'Accademia italiana della cucina)."}
{"id": "1277", "revid": "1950166", "url": "https://it.wikipedia.org/wiki?curid=1277", "title": "Calendario rivoluzionario francese", "text": "Il calendario rivoluzionario francese o calendario repubblicano francese (\"calendrier r\u00e9volutionnaire fran\u00e7ais\" o \"calendrier r\u00e9publicain fran\u00e7ais\") fu stabilito per commemorare la fine della monarchia e la nascita della repubblica. La sua epoca, cio\u00e8 il capodanno dell'anno I, fu stabilita il 22 settembre 1792, giorno di proclamazione della Repubblica. Rest\u00f2 in vigore sino al 31 dicembre 1805, ma fu riadottato per soli 18 giorni dal Comune di Parigi del 1871.\nElaborazione e adozione del nuovo calendario.\nLa Rivoluzione francese, dopo aver creato il Sistema metrico decimale (\"Sistema metrico provvisorio\", 1\u00ba agosto 1793), intervenne sul calendario, la cui riforma era attesa sin dal 1789. Il progetto fu presentato alla Convenzione nazionale il 20 settembre 1793 e utilizzato in Francia a partire dal 24 ottobre 1793.\nEsso fu elaborato da una commissione scientifica alla quale parteciparono Joseph-Louis Lagrange, Gaspard Monge, Joseph Jer\u00f4me de Lalande, Pierre Simon Laplace e altri, e presieduta da Gilbert Romme, professore di matematica.\nLa riforma fu motivata, come dichiar\u00f2 Gilbert Romme, dal fatto che il tempo nuovo determinato dalla Rivoluzione doveva \u00abincidere con un nuovo bulino gli annali della Francia rigenerata\u00bb, rinnegando \u00abl'era volgare, era della crudelt\u00e0, della menzogna, della perfidia, della schiavit\u00f9; essa \u00e8 finita con la monarchia, fonte di tutti i nostri mali\u00bb.\nCostruito sul sistema decimale, il tempo nuovo si fondava sulla scienza moderna e, decristianizzato - eliminando i cicli settimanali della religione ebraica e cattolica, definita \"complice di tutti i crimini del Re\" dal deputato protestante Fran\u00e7ois-Antoine de Boissy d'Anglas - assumeva valori laici; avendo a base il sistema agricolo, avrebbe mostrato al popolo, disse Fabre d'\u00c9glantine, \u00able ricchezze della natura, per fargli amare i campi e designargli con metodo l'ordine delle influenze del cielo e delle produzioni della terra\u00bb. Associando a ogni giorno il nome di un prodotto della natura, di uno strumento agricolo o di un animale domestico si mostravano \u00abtutti gli oggetti che compongono la vera ricchezza nazionale\u00bb.\nIl calendario repubblicano venne soppresso da Napoleone I con decreto del 22 fruttidoro anno XIII (9 settembre 1805), e il calendario gregoriano rientr\u00f2 in vigore dal 1\u00ba gennaio 1806. Nel 1871, durante la Comune di Parigi fu adottato a partire dal 5 maggio, o 15 fiorile secondo il Calendario rivoluzionario.\nFunzionamento generale.\nUn anno del calendario rivoluzionario era diviso in 12 mesi di 30 giorni ciascuno (360 giorni) pi\u00f9 5 (6 negli anni bisestili) aggiunti alla fine dell'anno per pareggiare il conto con l'anno tropico (365 giorni, 5 ore, 48 minuti e 46 secondi). Ciascun mese era diviso in tre decadi; in ciascuna decade vi erano 8 giorni e mezzo di lavoro e uno e mezzo solo di riposo assicurato (il pomeriggio del quintid\u00ec e il decad\u00ec). Il passaggio da un sistema settimanale a uno decadico aveva come conseguenza per i lavoratori l'aumento da 52 a 54 dei giorni di riposo all'anno (escludendo dal conto le feste religiose da un lato, e le nuove feste rivoluzionarie, tra cui i giorni Sanculottidi, dall'altro).\nOgni giorno \u00e8 composto da 10 ore, divisa ciascuna in 10 decimi o 100 minuti (centesimi); ogni minuto ha 100 secondi e ogni ora corrisponde perci\u00f2 a 2 ore e 24 minuti dell'orologio classico sessagesimale.\nOgni nome di mese richiama un aspetto del clima francese (dicembre, \"nevoso\", la neve) o di momenti importanti della vita contadina francese (settembre, \"vendemmiaio\", vendemmia). Ogni mese era associato a una figura femminile con intento allegorico.\nLa corrispondenza di date \u00e8 appresso riportata a titolo indicativo. In effetti varia leggermente da un anno all'altro, a causa della mancata coincidenza del giorno in pi\u00f9 nell'anno bisestile.\nI dodici mesi del calendario repubblicano.\nI sei giorni supplementari di fine anno, i giorni sanculottidi:\nI dieci giorni delle decadi:\nAllegorie dei mesi.\nQuadri allegorici dei mesi del calendario rivoluzionario francese disegnati nel 1796 da Louis Lafitte:\nGli anni bisestili.\nGli anni bisestili del Calendario rivoluzionario sono un argomento di grande dibattito, a causa delle situazioni contraddittorie che nascono dal far partire l'anno dall'equinozio d'autunno aggiungendo invece un anno bisestile ogni quattro anni come nel calendario gregoriano. Mentre gli anni III, VII e XI furono osservati come bisestili, e gli anni XV e XX fossero stati programmati come tali, non fu mai sviluppato un algoritmo per la determinazione dei bisestili dopo il XX.\nSono ipotizzabili tre metodi di calcolo dei sestili:\nL'abolizione del calendario repubblicano non permette di sapere quale metodo poteva venir preferito, e rende incerta la conversione fra le date gregoriane e le ipotetiche date repubblicane dopo l'anno XX, anche se . Considerando bisestile l'anno solo se lo \u00e8 nel gregoriano, il giorno bisestile cade alla fine, quindi negli anni bisestili la coincidenza dei giorni con il gregoriano slitta a partire dal 29 febbraio fino a met\u00e0 settembre. .\nUso al di fuori della Francia rivoluzionaria.\nIl calendario rivoluzionario, nato con la proclamazione della repubblica in Francia, venne poi adottato anche in Italia negli Stati creati da Napoleone e in Belgio. Dopo la sua abolizione da parte di Napoleone, venne usato solo nel periodo della Comune e poi abbandonato. Nessuno stato al mondo lo ha pi\u00f9 utilizzato."}
{"id": "1280", "revid": "287204", "url": "https://it.wikipedia.org/wiki?curid=1280", "title": "Calendario", "text": "Il calendario \u00e8 un sistema adottato dall'uomo per suddividere, calcolare e identificare precisi periodi di tempo. Questi periodi, suddivisi generalmente in giorni, costituiscono le date del calendario.\nIl termine \"calendario\" identifica inoltre lo strumento materiale utilizzato per illustrare tale sistema di calcolo cronologico (ad esempio, un \"calendario a muro\" o \"da scrivania\").\nPi\u00f9 in generale, il termine \"calendario\" \u00e8 anche usato per denotare una lista di eventi stabiliti o pianificati in maniera dettagliata.\nStruttura.\nQuasi tutti i calendari si basano su alcune unit\u00e0 di tempo fondamentali:\nCiascuna nazione adotta un proprio calendario ufficiale per definire le festivit\u00e0 e identificare le date in modo univoco; quasi tutti i paesi del mondo, nonch\u00e9 le organizzazioni sovranazionali come l'ONU adottano il calendario gregoriano; molti paesi affiancano a questo altri calendari:\nDiversi altri calendari sono stati usati, ufficialmente o no, in passato. Alcuni di essi rimangono in uso soprattutto per motivi religiosi o liturgici; ad esempio le Chiese ortodosse utilizzano il calendario giuliano.\nAstronomia.\nLe unit\u00e0 di tempo fondamentali su cui si basano i calendari sono ricavate dall'osservazione del Sole e della Luna:\nPoich\u00e9 per\u00f2 un anno solare non corrisponde a un numero intero di mesi lunari (13 mesi, il rapporto \u00e8 di circa 12,3683), i calendari seguono in genere o l'uno o l'altro dei due cicli. Essi si distinguono quindi in:\nAnche la durata media di una fase lunare non \u00e8 esattamente di sette giorni (precisamente \u00e8 di circa 7,3826 giorni): per questo motivo le fasi \"non\" cominciano sempre lo stesso giorno della settimana.\nIntercalazione.\nI calendari basati su eventi astronomici necessitano periodicamente di intercalare nell'anno periodi di tempo extra per mantenere la sincronizzazione con l'evento astronomico di riferimento.\nAlcuni tipi di intercalazione calendariale ben noti sono il giorno aggiuntivo introdotto negli anni bisestili, il tredicesimo mese intercalare introdotto periodicamente nei calendari lunisolari (come quelli ebraico e cinese), e il secondo intercalare aggiunto periodicamente al tempo segnato dagli orologi atomici.\nNumerazione degli anni.\nPer distinguere i vari anni tra loro, si usa assegnare a ciascuno di essi un numero progressivo.\nNel calendario gregoriano e in quello giuliano la numerazione attualmente in uso inizia dalla data di nascita di Ges\u00f9 calcolata nel VI secolo dal monaco Dionigi il Piccolo. Gli anni successivi a tale data sono denominati \"dopo Cristo\", in sigla d.C.; gli anni precedenti \"avanti Cristo\", in sigla a.C. Non esiste l'anno zero: l'1 d.C. segue immediatamente l'1 a.C. Gli astronomi usano tuttavia, per semplicit\u00e0 di calcolo, una numerazione che comprende lo zero (corrispondente all'1 a.C.) e in cui gli anni precedenti all'1 a.C. sono indicati da numeri negativi.\nIn tempi passati si sono usati sistemi di numerazione basati su altri eventi storici: i pi\u00f9 diffusi sono stati quelli che facevano riferimento alla fondazione di Roma e all'inizio dell'impero di Diocleziano.\nAltri calendari usano una numerazione loro propria: per esempio quello ebraico inizia dalla creazione del mondo (calcolata in base alla Bibbia), quello islamico dall'Egira.\nPer evitare il riferimento alla religione cristiana, si sta diffondendo, soprattutto nei paesi anglosassoni, l'uso di sostituire le locuzioni \"prima di Cristo\" (a. C.) e \"dopo Cristo\" (d. C.) con le equivalenti: \"ante era volgare\" (a.e.v.) ed \"era volgare\" (e.v.).\nPrimo giorno dell'anno.\nDurante il Medioevo, tutti gli stati e le citt\u00e0 dell'Europa occidentale seguirono il calendario giuliano, ma si differenziarono riguardo al giorno d'inizio dell'anno: tra le differenti date adottate vi furono il 1\u00ba marzo, il 25 marzo, il giorno di Pasqua, il 1\u00ba settembre. La numerazione degli anni variava di conseguenza, per cui lo stesso giorno poteva corrispondere in diversi paesi ad anni diversi.\nIn seguito, a partire dalla promulgazione del calendario gregoriano (1582), progressivamente si ritorn\u00f2 alla data del 1\u00ba gennaio, originariamente fissata da Gaio Giulio Cesare, e oggi adottata universalmente."}
{"id": "1281", "revid": "1372005", "url": "https://it.wikipedia.org/wiki?curid=1281", "title": "Corrado III di Svevia", "text": "Biografia.\nEra figlio di Federico I di Svevia e di Agnese di Waiblingen. Come duca di Franconia alla morte di Enrico V di Franconia nel 1125 sostenne, senza successo, la candidatura del fratello Federico II duca di Svevia per l'elezione a re di Germania. Fu invece eletto Lotario II.\nIn contrapposizione a quest'ultimo fu poi egli stesso eletto re d'Italia nel dicembre 1127 e incoronato a Monza l'anno successivo dall'arcivescovo di Milano Anselmo V Pusterla a sua volta per questo scomunicato da papa Onorio II.\nCorrado si arrese a Lotario II solo nel 1135. Dopo la morte di Lotario (dicembre 1137), Corrado fu eletto re dei Romani a Coblenza nel marzo 1138, e poco dopo concesse diritto di zecca a tre citt\u00e0 del nord Italia, prima a Genova (negli ultimi giorni del medesimo anno) e in seguito ad Asti e a Piacenza.\nNel 1146 Corrado, dopo aver ascoltato Bernardo di Chiaravalle predicare la crociata, part\u00ec con Luigi VII per la Terrasanta. Corrado e il suo esercito viaggiarono via terra attraverso l'Ungheria causando distruzioni nei territori bizantini attraversati. Giunsero a Costantinopoli nel dicembre 1147, alla testa delle armate francesi.\nQuindi, invece di seguire la costa, dove avrebbe incontrato territori abitati da cristiani, e dove fece transitare molti dei suoi non combattenti, Corrado guid\u00f2 il suo esercito attraverso l'Anatolia.\nNell'ottobre del 1148 le armi cristiane vennero sconfitte dai Turchi a Dorylaeum, nei pressi di Eski\u015fehir. Corrado e molti dei suoi cavalieri scamparono, ma molti dei soldati appiedati furono uccisi o catturati. Corrado pi\u00f9 tardi riusc\u00ec a raggiungere il regno crociato via mare da Costantinopoli.\nCorrado non fu mai incoronato imperatore, e continu\u00f2 a fregiarsi del titolo di re dei Romani fino alla morte.\nEgli stesso design\u00f2 a succedergli il nipote Federico Barbarossa (figlio di suo fratello, Federico II duca di Svevia) piuttosto che il proprio figlio, mostrando cos\u00ec che l'ereditariet\u00e0 degli uffici in linea diretta non si era affermata prima della successione familiare.\nMatrimoni e discendenza.\nNel 1136 Corrado spos\u00f2 Gertrude di Sulzbach (verso il 1114 \u2013 1146), figlia di Berengario II di Sulzbach e di Adelaide di Wolfratshausen. Dalla seconda moglie Corrado ebbe due figli:\nFalsa unione.\nVerso il 1115, secondo lo storico Hansmartin Decker-Hauff, Corrado spos\u00f2, prima di Gertrude di Sulzbach, Gertrude di Comburg (\u2020 1130 o 1131), figlia di Enrico, conte di Rothenburg e di Gepa di Mergenthaeim. Questa unione sembra fosse frutto della fantasia dello storico. Essi ebbero:\nNon \u00e8 chiaro se esse furono frutto dell'unione con Gertrude di Sulzbach o se non fossero affatto figlie di Corrado.\nFalsi discendenti.\nPresunti discendenti di Corrado III con una certa nobile Gerberga, non menzionata nei documenti:"}
{"id": "1285", "revid": "2219966", "url": "https://it.wikipedia.org/wiki?curid=1285", "title": "Castrignano del Capo", "text": "Castrignano del Capo (\"Cascignanu\" in dialetto salentino) \u00e8 un comune italiano di abitanti della provincia di Lecce in Puglia.\nSituato nell'estremo lembo della penisola salentina, a 65,4\u00a0km dal capoluogo provinciale, \u00e8 il comune pi\u00f9 a sud della Puglia. Rientrano nel suo territorio le frazioni di Giuliano di Lecce, Salignano e Santa Maria di Leuca, quest'ultima rinomata localit\u00e0 turistica. Fa parte dell'Unione dei comuni Terra di Leuca. Dal 2016 fa parte dell'associazione \"Borghi Autentici d'Italia\"\nGeografia fisica.\nTerritorio.\nIl territorio comunale ha una superficie di 20,27\u00a0km\u00b2, per una densit\u00e0 abitativa di 265,96 abitanti per chilometro quadrato. Sorge a 121 m s.l.m., su un dirupo tufaceo digradante verso il mare.\nL'abitato, dalla planimetria molto confusa, delimitata da un perimetro altrettanto irregolare, si estende tra la Serra di Vereto e la costa adriatica. Appartengono al Comune di Castrignano del Capo piccole frazioni importantissime per le risorse turistiche: Giuliano di Lecce e Salignano (rispettivamente a Nord-Ovest e a Est) e Santa Maria di Leuca, un moderno centro balneare sorto sul sito di un'antica citt\u00e0 messapica, nell'insenatura tra il Capo Santa Maria di Leuca e punta Ristola, la parte pi\u00f9 meridionale della penisola salentina. In qualit\u00e0 di localit\u00e0 balneare, Santa Maria di Leuca \u00e8 stata segnalata con tre vele nella Guida Blu di Legambiente ed \u00e8 stata Bandiera Blu delle Spiagge nell'anno 2005.\nDall'ottobre 2006, parte del suo territorio rientra nel Parco Costa Otranto - Santa Maria di Leuca e Bosco di Tricase istituito dalla Regione Puglia allo scopo di salvaguardare la costa orientale del Salento, ricca di pregiati beni architettonici e di importanti specie animali e vegetali.\nIl territorio, ricoperto di macchia mediterranea, pinete e uliveti, confina a ovest con il comune di Pat\u00f9, a nord con il comune di Morciano di Leuca e Alessano, a est con il comune di Gagliano del Capo, a sud-ovest con il mare Ionio e a sud-est con il mare Adriatico.\nClima.\nDal punto di vista meteorologico Castrignano del Capo rientra nel territorio del basso Salento che presenta un clima prettamente semiarido (BWh) e un regime termico di tipo praticamente tropicale. Gli inverni sono molto caldi per la latitudine (paragonabili a quelli delle coste settentrionali del Golfo Persico) e le estati sono caratterizzate da caldo intenso e umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +16,8\u00a0\u00b0C, mentre quella del mese pi\u00f9 caldo, agosto, si aggira sui +28,5\u00a0\u00b0C. Le precipitazioni medie annue, che si aggirano intorno ai 321\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nLe temperature percepite in inverno non superano quasi mai i 23\u00a0\u00b0C, mentre d'estate sono quasi sempre superiori a 34\u00a0\u00b0C con picchi fino a 40/44\u00a0\u00b0C.\nOrigini del nome.\nCos\u00ec come per Castrignano de' Greci e per Castri di Lecce, anche per Castrignano del Capo si pensa che il nome derivi dalla parola latina \"castrum\" che significa fortezza, accampamento. L'aggiunta della specifica \"del Capo\", in quanto sorge nel \"Capo di Leuca\", \u00e8 per distinguerlo da Castrignano de' Greci.\nStoria.\nLe origini della nascita del paese non sono certe. Il territorio fu certamente insediamento romano anche se la presenza dell'uomo \u00e8 attestata sin dall'et\u00e0 del Bronzo per la presenza del menhir \"di Ussano\" posto nella frazione di Giuliano di Lecce. Pare addirittura che San Pietro stesso, nel suo viaggio verso Roma, si sia fermato a Castrignano del Capo (precisamente a Santa Maria di Leuca) e che, da allora, il tempio pagano dedicato alla dea Minerva sia diventato il Santuario della \"Madonna de finibus terrae\".\nVeri e propri centri urbani cominciarono, comunque a prendere forma solo intorno al X secolo, quando i Saraceni distrussero la vicina Vereto causando la fuga dei suoi abitanti che, a loro volta, diedero vita a nuovi agglomerati come quello di Castrignano del Capo.\nInfeudato ai d'Almeto nel 1280, il paese pass\u00f2 nel corso dei secoli a numerose famiglie feudatarie. Fu feudo dei \"De Caniano\", dei \"Pignatelli\", dei \"Bilitta\", degli \"Ayerbo\", dei \"Della Ratta\", dei \"Della Barliera\", dei \"De Frisis\" e dei \"Guarini\".\nSimboli.\nDescrizione araldica dello stemma:\nDescrizione araldica del Gonfalone:\nMonumenti e luoghi d'interesse.\nArchitetture religiose.\nChiesa di San Michele Arcangelo.\nLa costruzione della chiesa madre di San Michele Arcangelo ebbe inizio il 2 aprile 1743 e sorge sulle rovine di una precedente chiesa rinascimentale, distrutta dal terremoto del 20 febbraio 1743. I lavori furono completati nel 1751 ed il 22 dicembre dello stesso anno venne consacrata alla presenza del vescovo Luigi D'Alessandro. Edificata in stile barocco, conserva ancora alcuni tratti della preesistente struttura rinascimentale costruita tra le due torri dell'antica rocca. Realizzata in carparo, la chiesa misura una lunghezza di 36 metri, una larghezza di 11 metri ed un'altezza di 17 metri. Il prospetto \u00e8 caratterizzato dal portone centrale decorato con bassorilievi, stemmi che ricordano la vecchia chiesa ed una statua di San Michele, in pietra, adagiata al centro di una cornice che poggia su due colonne laterali. Due nicchie con statue si aprono ai lati del portale.\nL'interno, ad unica navata, ha sei altari laterali (tre per lato), dei quali si distinguono per importanza quelli dedicati alla Piet\u00e0, alla Madonna del Rosario e a San Michele. Quadri e tele settecentesche raffigurano Sant'Oronzo, San Michele Arcangelo, San Giovanni Battista, la Madonna delle Grazie e la Visitazione della Beata Vergine Maria. Di particolare pregio artistico \u00e8 la statua in legno datata 1707, opera del napoletano Nicola Fumo, raffigurante San Michele Arcangelo. Una leggenda popolare vuole che questa statua non sia appoggiata su un piedistallo, ma che vi sia un millimetro di spazio fra il piede e la base. Nel 1970, in seguito alla riforma del Concilio Vaticano II che prevedeva il sacerdote celebrante rivolto verso i fedeli, il presbiterio fu privato del raffinatissimo altare maggiore in marmi pregiati e della balaustra. Nella navata di destra, al di sopra del terzo altare, si trova un imponente organo costruito dall'illustre artigiano Sebastiano Kircher nel 1751. Alto circa tre metri e largo due, l'organo \u00e8 formato da una cassa a tre campane e 25 canne.\nArchitetture civili.\nBorgo Terra.\nL'antico centro di Castrignano del Capo, detto \"Borgo Terra\", rappresenta la prima societ\u00e0 rurale del paese e risale al Medioevo, periodo in cui si succedettero svariate famiglie feudatarie.\nIl Borgo, uno dei luoghi pi\u00f9 suggestivi del paese, \u00e8 costituito da una serie di piccoli e contorti vicoli che si snodano tra le pareti bianche delle case a corte con caratteristici balconi. Vi \u00e8 la presenza di numerosi frantoi oleari ipogei. Il piccolo centro medievale venne arricchito nel 1460 dall'interessante Palazzo Fersini. In abbandono per molto tempo, negli ultimi anni ha riacquistato l'importanza che gli compete.\nPalazzo Muzi.\nPalazzo Muzi, edificato tra la fine del XVIII e i primi anni del XIX secolo, \u00e8 ubicato nel nucleo antico di Piazza San Nicola, oggi Piazza Mercato. Si presenta con una facciata elegante e fu costruito lungo le mura di cinta del \"Borgo Terra\". Dell'impianto originario rimangono una cortina in muratura a pendenti e una gettarola dalla quale venivano lanciati pietre ed olio bollente contro gli attacchi dei pirati. Per oltre due secoli fu la dimora della famiglia Trani.\nIl palazzo, oltre ad essere la dimora signorile dei proprietari, aveva le stesse funzioni delle antiche masserie autosufficienti. All'interno, infatti, vi erano un mulino, tre pozzi per la raccolta dell'acqua piovana e un frantoio ipogeo. Si racconta che questa dimora abbia ospitato nel 1807 Giuseppe Bonaparte. Inoltre nel 1943 vi alloggi\u00f2 il re Vittorio Emanuele III accompagnato dal maresciallo Badoglio. Attualmente \u00e8 stato trasformato in Bed &amp; Breakfast.\nMasseria Palamita.\nMasseria Palamita, risalente al XVI secolo, fu edificata sul luogo dove sorgeva una torre di difesa. Il complesso masserizio, trasformato recentemente in dimora stagionale, sorge sulla strada litoranea che conduce al Marina di Leuca.\nAltro.\nColonna dell'Immacolata.\nLa colonna votiva dedicata alla Vergine Immacolata fu innalzata nel 1838 come ricorda l'iscrizione latina riprodotta a pennello sulla facciata est dell'alto piedistallo quadrato, che sorregge la grande colonna. Sulla sommit\u00e0 \u00e8 posizionata una statua della Madonna realizzata dallo scultore Martino Carluccio di Muro Leccese.\nColonna di San Michele.\nLa Colonna di San Michele fu fatta costruire nel 1839. Le analoghe caratteristiche stilistiche con la colonna dell'Immacolata, fanno pensare alla stessa manodopera.\nGiuliano di Lecce.\nDa vedere: \nSalignano.\nDa vedere: \nSanta Maria di Leuca.\nDa vedere: \nSociet\u00e0.\nEtnie e minoranze straniere.\nAl 31 dicembre 2020 a Castrignano del Capo risultano residenti 152 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Castrignano del Capo \u00e8 il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nLe scuole, statalizzate, presenti a Castrignano sono 4:\nCucina.\nI piatti che caratterizzano il paese sono quelli presenti in tutto il Salento:\nEconomia.\nL'economia locale \u00e8 dedita all'agricoltura e al turismo. La frazione di Santa Maria di Leuca \u00e8 una delle principali localit\u00e0 turistiche del Salento.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne: \"SP74 Castrignano del Capo-Santa Maria di Leuca\", \"'SP191 Castrignano del Capo-Marina di Leuca\", \"SP351 Morciano di Leuca-Pat\u00f9-Castrignano del Capo-Gagliano del Capo\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1286", "revid": "125990765", "url": "https://it.wikipedia.org/wiki?curid=1286", "title": "Calendario giuliano", "text": "Il calendario giuliano \u00e8 un calendario solare, cio\u00e8 basato sul ciclo delle stagioni. Fu elaborato dall'astronomo egizio Sosigene di Alessandria e promulgato da Giulio Cesare (da cui prende il nome), nella sua qualit\u00e0 di pontefice massimo, nell'anno 46 a.C.\nFu in vigore anche dopo la caduta dell'Impero romano d'Occidente, rimanendo in uso fino al XVI secolo, quando fu sostituito dal calendario gregoriano tramite la bolla \"Inter gravissimas\" di Papa Gregorio XIII.\nStoria.\nEsso divenne da allora il calendario ufficiale di Roma e dei suoi domini. Nei secoli il suo uso si estese a tutti i Paesi d'Europa e d'America, man mano che venivano cristianizzati o conquistati dagli europei. Rispetto all'anno astronomico, ha accumulato un piccolo ritardo ogni anno fino ad arrivare a circa 10 giorni nel XVI secolo. Per questo nel 1582 \u00e8 stato sostituito dal calendario gregoriano per decreto di papa Gregorio XIII; diverse nazioni tuttavia hanno continuato a utilizzare il calendario giuliano ben oltre tale data, adeguandosi poi in tempi diversi tra il XVIII e il XX secolo.\nAlcune Chiese appartenenti alla Chiesa ortodossa tuttora usano il calendario giuliano come proprio calendario liturgico: da ci\u00f2 deriva che presso alcune Chiese ortodosse il Natale viene festeggiato il 25 dicembre come nella Chiesa cattolica, presso altre il 6 gennaio. Il calendario giuliano \u00e8 anche alla base del calendario berbero, tradizionale del Nordafrica.\nAnni bisestili.\nNel calendario giuliano si utilizzano gli anni bisestili per compensare il fatto che la durata dell'anno tropico (o anno solare) non \u00e8 data da un numero intero di giorni. Il giorno in pi\u00f9 si aggiunge dopo il 24 febbraio (\"sexto die ante Calendas Martias\" nella lingua latina). Va ricordato che i romani avevano l'abitudine di contare i giorni mensili sottraendoli a determinate festivit\u00e0, come le \"Idi\" e le \"Calende\", contando anche il giorno di partenza; quindi tra il 24 febbraio e il 1\u00ba marzo (che coincide con le Calende di marzo) ci sono appunto sei giorni (24-25-26-27-28-1).\nNegli anni bisestili, con febbraio di 29 giorni, il giorno 24, che era \"sexto die\", sarebbe diventato \"septimo die\". Ma dato che \"septimo die\" era il giorno 23, non potendo chiamare il 24 \"septimo die\" lo chiamarono \"bis sexto die\". Di qui il nome di \"anno bisestile\".\nSosigene stabil\u00ec che un anno ogni quattro fosse bisestile: in questo modo la durata media dell'anno giuliano risultava di 365 giorni e un quarto. Ne consegue che il calendario giuliano \u00e8 ciclico ogni 4 anni equivalenti a 365 \u00d7 4 + 1 = 1461 giorni; considerando anche i giorni della settimana, allora il calendario giuliano \u00e8 ciclico ogni 1461 \u00d7 7 = giorni che equivalgono a 4 \u00d7 7 = 28 anni (questo perch\u00e9 1461 non \u00e8 divisibile per 7). La differenza con l'anno tropico risulta cos\u00ec di soli 11 minuti e 14 secondi circa, una precisione molto accurata per l'epoca.\nQuesta differenza, pari a circa un centesimo di giorno, si accumulava per\u00f2 col passare dei secoli, per cui la data d'inizio delle stagioni si spostava man mano all'indietro (si perdeva un giorno ogni 128 anni circa). Questo fenomeno era ben noto agli astronomi medievali; Dante vi accenna nella \"Divina Commedia\":\nPer questo motivo nel 1582 fu introdotto il calendario gregoriano, che riduce l'errore a soli 26 secondi (un giorno ogni 3323 anni circa).\nDopo Ottaviano Augusto sono bisestili gli anni il cui numero \u00e8 divisibile per 4. Prima di lui, invece, non esisteva una regola fissa, dato che l'applicazione della norma era demandata discrezionalmente a decisioni politiche. Fu solo Ottaviano Augusto a imporre definitivamente la cesarea determinazione delle annualit\u00e0 bisestili.\nIl primo anno bisestile fu il 45 a.C., anno in cui il nuovo calendario entr\u00f2 in vigore. Per compensare gli errori accumulati in passato e riportare l'equinozio primaverile al 25 marzo, era per\u00f2 necessario introdurre 85 giorni. Allo scopo furono aggiunti due mesi fra novembre e dicembre all'anno precedente, uno di 33 giorni e l'altro di 34; motivo per cui il 46 a.C., durato 445 giorni, fu soprannominato \"annus confusionis\" (\"l'anno della confusione\").\nQuesta confusione ebbe varie ripercussioni nei successivi 50 anni fino a circa l'8 a.C. Dopo la morte di Giulio Cesare (44 a.C.) si commisero vari errori facendo diventare bisestili alcuni anni che non lo dovevano essere e saltando quelli corretti. Fu poi Augusto nell'8 a.C. a sistemare l'errore ordinando che per un certo numero di anni non ci fossero pi\u00f9 anni bisestili.\nNon vi \u00e8 unanimit\u00e0 di vedute riguardo quali anni siano effettivamente stati bisestili prima del riordino augusteo; un'ipotesi semplice prevede che essi siano stati 45 a.C., 42 a.C., 39 a.C., 36 a.C., 33 a.C., 30 a.C., 27 a.C., 24 a.C., 21 a.C., 18 a.C., 15 a.C., 12 a.C., 9 a.C., 8. Sarebbe cio\u00e8 stata fraintesa l'indicazione di inserire un anno bisestile ogni tre anni \"normali\", inserendolo invece ogni tre anni \"compreso\" quello bisestile (cio\u00e8 uno ogni tre invece che uno ogni quattro).\nMesi e giorni.\nLa riforma giuliana, in sostanza, riprendeva il calendario egizio riformato dal decreto di Canopo e fissava l'inizio dell'anno il 1\u00ba gennaio, mentre prima era il 1\u00ba marzo. Infatti i mesi di quintile (oggi luglio), sestile (agosto), settembre, ottobre, novembre e dicembre derivavano i loro nomi dall'essere rispettivamente il quinto, sesto, settimo, ottavo, nono e decimo mese dell'anno.\nI nomi dei mesi del calendario giuliano sono quelli derivanti dall'antico calendario romano, con alcune modifiche introdotte dagli imperatori:\nIl settimo mese (quinto secondo il calendario di Romolo, che veniva chiamato infatti \"quintilis\") fu dedicato a Giulio Cesare nel 44 a.C. per iniziativa di Marco Antonio, l'ottavo (\"sextilis\", il sesto mese secondo il calendario di Romolo) a Ottaviano Augusto nell'8 a.C. (\"Lex Pacuvia de mense augusto\"). Alcuni testi datano il cambiamento di nome di agosto al 26 o al 23 a.C. ma la data della \"Lex Pacuvia\" \u00e8 certa.\nAlcuni affermano (Sacrobosco nell'opera \"Computus\" del 1235) che originariamente febbraio avesse 29 giorni, e che da marzo in poi si alternassero regolarmente mesi di 31 e 30 giorni; ma come ulteriore atto di omaggio ad Augusto, fu decretato anche di aggiungere un giorno ad agosto (che, secondo questa tesi, aveva 30 giorni) togliendolo a febbraio, e invertendo la durata degli ultimi quattro mesi per non avere tre mesi consecutivi di 31 giorni.\nAltri cambiamenti di nome dei mesi non sopravvissero. Caligola chiam\u00f2 \"germanico\" settembre, Nerone chiam\u00f2 \"claudio\" maggio e \"germanico\" giugno, e Domiziano chiam\u00f2 \"germanico\" settembre e \"domiziano\" ottobre. Bloccata sul nascere la proposta fatta per piaggeria a Tiberio di chiamare novembre, il suo mese natale, col suo nome. La risposta dell'imperatore fu: \"E che farete se Roma avr\u00e0 tredici imperatori?\". Anche Carlo Magno avrebbe tentato di dare nuovi nomi ai mesi: \"wintarmanoth\", \"hornung\", \"lentzinmanoth\", \"ostarmanoth\", \"winemanoth\", \"brachmanoth\", \"heuvimanoth\", \"aranmanoth\", \"witumanoth\", \"wintumanoth\", \"windumemanoth\", \"herbistmanoth\" e \"heilagmanoth\".\nIl modo di contare i giorni continu\u00f2 nella tradizione romana, cio\u00e8 contando i giorni che mancavano ad alcune festivit\u00e0 fisse (Calende, None e Idi), fino a che i Visigoti introdussero l'abitudine di assegnare un numero progressivo ai giorni, metodo che per\u00f2 divenne ufficiale solo con Carlo Magno. Con il Cristianesimo, inoltre, invalse l'abitudine popolare di indicare il giorno con il nome del santo che in esso si venerava: questa usanza si mantenne fino all'et\u00e0 moderna. Le feste dei santi erano chiamate \"feriae\", da cui l'espressione \"giorni feriali\" per i giorni non festivi.\nNel 321 l'Imperatore Costantino introdusse la settimana di sette giorni:\nL'Imperatore Costantino decret\u00f2 che il giorno di riposo, invece del sabato, fosse la domenica (\"dies solis\"), il giorno dedicato al dio Sole e associato alla risurrezione di Cristo perch\u00e9, se Ges\u00f9 era morto il quinto giorno della settimana ebraica, doveva essere resuscitato la domenica. Con la domenica festiva si soddisfaceva anche un'altra religione molto diffusa: il culto di Mitra, dio dei patti e dell'amicizia nella religione persiana del periodo vedico che adorava il sole e il suo derivato \"Sol Invictus\" (Sole invitto), da cui deriva l'associazione tra il sole e Ges\u00f9 adoperata da Costantino per promuovere questa nuova, ma sconosciuta ai pi\u00f9, religione (il cristianesimo).\nNel latino cristiano i giorni della settimana sono chiamati, a partire dalla domenica: \"dominica\", \"feria secunda\", \"feria tertia\", \"feria quarta\", \"feria quinta\", \"feria sexta\", \"sabbatum\". Quest'uso di contare i giorni a partire dalla domenica, considerato quindi primo giorno della settimana, viene dall'Ebraismo, mentre questa particolare denominazione dei giorni persiste ancora oggi in alcune lingue, come il portoghese.\nLa settimana di sette giorni si trovava nei calendari mesopotamici, anch'essi di cultura ed etnia semitica come gli ebrei, la cui matematica era di tipo sessagesimale. Mentre invece non \u00e8 attestata nel calendario egizio che era composto da settimane di dieci giorni, chiamate decadi, e la cui matematica era invece di tipo decimale.\nNumerazione degli anni.\nA partire dalla fine del periodo repubblicano il calendario giuliano enumerava gli anni dalla fondazione della citt\u00e0 di Roma (\"Ab Urbe condita\"), che avvenne nell'anno 753 a.C. secondo i calcoli di Dionigi il Piccolo. Precedentemente il metodo in uso tra i Romani per ordinare gli eventi della storia era quello adottato agli inizi dell'et\u00e0 repubblicana: si indicavano gli anni a partire dai nomi dei due consoli in carica (detti perci\u00f2 eponimi). Dionigi calcol\u00f2 la data della nascita di Ges\u00f9 sulla base di uno dei due censimenti effettuati in Israele dai Romani, ma sbagli\u00f2 probabilmente il riferimento: alcune fonti, confrontate con i quattro \"Vangeli canonici\", ci mostrano come Erode, tetrarca della Galilea, ivi citato per la strage degli innocenti, fosse gi\u00e0 morto quattro anni prima. Alcuni studiosi fanno riferimento anche al passaggio di una cometa.\nIl calendario liturgico ortodosso.\nIn alcuni paesi la Chiesa ortodossa celebra le sue festivit\u00e0 secondo le date del calendario giuliano, per questo motivo in questi paesi il Natale corrisponde al 7 gennaio del calendario gregoriano. Anche la data della Pasqua differisce fra oriente e occidente. Le tredici festivit\u00e0 liturgiche maggiori sono:\nIl calendario giuliano \u00e8 tuttora in uso in Etiopia, sia dallo Stato sia dalla Chiesa. Il calendario giuliano \u00e8 seguito soprattutto dalla Chiesa serba, macedone, russa, georgiana e di Gerusalemme.\nCalendario giuliano prolettico.\nIl \"calendario giuliano prolettico\" (nome usato per analogia con il calendario gregoriano prolettico) si ottiene estendendo nel passato il calendario giuliano a date che precedono il 4 d.C., anno in cui si \u00e8 stabilizzata la convenzione dell'anno bisestile quadriennale: infatti dal 45 a.C. al 4 d.C. gli anni bisestili sono stati irregolari."}
{"id": "1289", "revid": "767487", "url": "https://it.wikipedia.org/wiki?curid=1289", "title": "Compay Segundo", "text": "Biografia.\nNacque a Siboney, presso Santiago. Compose la sua prima canzone (\"Yo vengo aqu\u00ed\") a quindici anni e cominci\u00f2 a suonare il clarinetto a tredici, nel 1920, per poi passare successivamente alla chitarra e all'armonico, uno strumento musicale di sua invenzione a sette corde simile ad una chitarra. Fece parte di varie formazioni ma il grande successo popolare arriv\u00f2 quando, insieme a Lorenzo Hierrezuelo, form\u00f2 il duo Los Compadres. A quel periodo risale il soprannome di \"Compay Segundo\" attribuitogli da un presentatore radiofonico perch\u00e9 nel duo egli faceva la seconda voce, mentre Lorenzo Hierrezuelo fu soprannominato \"Primo Compay\".\nNegli anni cinquanta form\u00f2 i Compay Segundo Y Su Grupo, ma successivamente il suo nome fin\u00ec nell'oblio e Compay Segundo, pur non abbandonando mai la musica, lavor\u00f2 in una fabbrica di sigari. Negli anni novanta, ormai in pensione, il mondo musicale torn\u00f2 ad occuparsi di lui, e cos\u00ec ebbe la possibilit\u00e0 di tenere concerti anche in Europa. Il vero grande successo arriv\u00f2 per\u00f2 nel 1997 con il film \"Buena Vista Social Club\" di Wim Wenders e con l'album della colonna sonora, che vinse numerosi premi Grammy.\nDopo l'uscita del film, nonostante i novantatr\u00e9 anni tenne alcuni concerti in Italia durante i quali restava in piedi per oltre un'ora, a tratti anche ballando. Scherzosamente diceva che avrebbe voluto vivere fino a centosedici anni, l'et\u00e0 della morte di sua nonna, ma un'insufficienza renale ne caus\u00f2 il decesso a novantacinque anni nel 2003. Oggi riposa nel cimitero di Santa Ifigenia a Santiago de Cuba.\nNel 2007 il centenario della sua nascita \u00e8 stato celebrato con un concerto dedicato alle sue composizioni con il gruppo \"Compay Segundo\", composto dai figli ed ex suoi musicisti, assieme all'orchestra sinfonica veneta.\nCompay Segundo y Su Grupo.\nQuesta la formazione del complesso guidato dal musicista cubano:"}
{"id": "1293", "revid": "1632387", "url": "https://it.wikipedia.org/wiki?curid=1293", "title": "Composti dell'azoto", "text": "Tra i pi\u00f9 comuni composti dell'azoto si annoverano:"}
{"id": "1296", "revid": "154893", "url": "https://it.wikipedia.org/wiki?curid=1296", "title": "Cnidaria", "text": "Gli cnidari, o celenterati, costituiscono un phylum di animali a simmetria raggiata, diblasteri ed acquatici.\nAnatomia e fisiologia.\nIl corpo degli Cnidari ha una sola apertura, circondata da tentacoli, \nche funge da bocca ma serve anche per espellere l'anidride carbonica e le sostanze di rifiuto. \nI tentacoli servono per afferrare le prede.\nLa cavit\u00e0 interna, detta \"celenteron\", \n\u00e8 una vera \"cavit\u00e0 gastrovascolare\", che si prolunga in parte anche nei tentacoli.\nIl celenteron svolge due funzioni:\nIl modello strutturale dei Celenterati si concretizza in due forme: \"polipo\" e \"medusa\".\nI \"polipi\" sono di norma sessili, ossia fissati ad un supporto solido, e quindi bentonici, con l'apertura boccale verso l'alto.\nLe \"meduse\" sono invece natanti, con l'apertura boccale verso il basso. Il corpo delle meduse, data la sua forma, \u00e8 detto ombrella; la parte aborale dell'ombrella (normalmente rivolta verso l'alto), convessa, \u00e8 detta esombrella, mentre la parte orale (normalmente rivolta verso il basso), concava, \u00e8 detta subombrella; questa si prolunga al centro in una struttura tubuliforme pi\u00f9 o meno allungata detta manubrio, che termina con la bocca. I tentacoli di norma si dipartono dal margine dell'ombrella (cio\u00e8 al confine fra esombrella e subombrella).\nFanno parte del plancton, in quanto non nuotano attivamente in direzione orizzontale, pur potendo contrarre l'ombrella per muoversi verticalmente.\nNello strato esterno del corpo (epiderma) sono presenti cellule differenziate.\nSulla superficie, soprattutto sui tentacoli, sono presenti cellule urticanti, i \"cnidocisti\", che funzionano una volta sola, per cui devono essere rigenerate. Hanno funzioni difensive e anche offensive, soprattutto quando si tratta di paralizzare la preda. Esse si attivano quando vengono toccate, grazie a un meccanocettore detto \"cnidociglio\", ed estroflettono dei filamenti urticanti detti \"cnidocisti\u00a0\" (dal greco \u03ba\u03bd\u03af\u03b4\u03b1 \"kn\u00ecda\", ortica). Le cnidocisti possono essere di diverso tipo: \"nematocisti\" o \"spirocisti\", e sono collegate agli \"cnidoblasti\" che contengono un liquido urticante. Le cnidocisti, in genere, inoculano una sostanza che uccide la preda per shock anafilattico. Il liquido urticante ha azione neurotossica o emolitica, la cui natura pu\u00f2 variare a seconda della specie, ma di solito \u00e8 costituita da una miscela di tre proteine a effetto sinergico: ipnossina, talassina e congestina. L'ipnossina ha effetto anestetico, quindi paralizzante; la talassina ha un comportamento allergenico che causa una risposta infiammatoria; la congestina paralizza l'apparato circolatorio e respiratorio.\nAnche se non tutte le meduse sono urticanti, alcune, come le cubomeduse, sono particolarmente pericolose per l'uomo: in taluni casi possono causare anche la morte per shock anafilattico.\nNei polipi gli unici sensi presenti sono il tatto e la sensibilit\u00e0 alle sostanze disciolte nell'acqua.\nNelle meduse troviamo due organi di senso veri e propri.\nBiologia.\nAlimentazione.\nLa dieta degli cnidari \u00e8 carnivora: si nutrono di\u00a0copepodi e piccoli pesci, in stadi pi\u00f9 giovanili si alimentano di\u00a0fitoflagellati e\u00a0rotiferi. L'abbondanza di cibo \u00e8 importante per lo sviluppo degli cnidari dato che \u00e8 l'elemento principale affinch\u00e9 la strobilazione degli\u00a0idrozoi e degli\u00a0scifozoi abbia luogo.\nLa preda viene catturata grazie all'inoculazione di veleno attraverso gli cnidocisti, di cui tutte le specie del phylum sono provviste ed in seguito introdotta nella cavit\u00e0 interna per essere digerita. La digestione \u00e8 in parte extracellulare ed in parte intracellulare. La digestione extracellulare avviene per via di enzimi digestivi prodotti nel celenteron. La digestione intracellulare \u00e8 ottenuta dalle cellule stesse che fagocitano e digeriscono al proprio interno piccole particelle di cibo. I residui della digestione vengono poi espulsi dalla bocca nell'ambiente esterno.\nRiproduzione.\nLa riproduzione sessuale \u00e8 presente in tutte le specie; quella asessuale, per lo pi\u00f9 per gemmazione, si ha in genere nei polipi.\nEsistono specie nelle quali si ha alternanza di generazioni tra polipi e meduse. In questi casi, le meduse si riproducono sessualmente, producendo dei gameti che vengono espulsi dalla cavit\u00e0 gastrovascolare. La fecondazione avviene nell'acqua; dall'uovo fecondato si sviluppa la larva cigliata, detta planula, che a un certo punto si adagia in una zona ottimale e incomincia a crescere dando origine all'embrione. Quest'ultimo si riproduce asessualmente per strobilazione dando origine alle meduse.\nSistematica.\nIl phylum Cnidaria viene suddiviso generalmente in 6 classi, ciascuna delle quali comprendente una vasta diversit\u00e0 di organismi accomunati da un simile ciclo vitale e da medesimi elementi di simmetria interna. Secondo Petersen (e successivamente Bouillon), gli Cnidari sono suddivisi in due sub-phylum: gli Anthozoaria che hanno unicamente fase polipoide e i Medusozoa che hanno sia la fase di medusa che di polipo. I Medusozoi sono poi suddivisi in Idrozoi, Cubozoi e Scifozoi."}
{"id": "1297", "revid": "1978433", "url": "https://it.wikipedia.org/wiki?curid=1297", "title": "Cephalopoda", "text": "I cefalopodi (Cephalopoda, dal greco \"kephale\", testa e \"pous\", \"podos\", piede) sono molluschi esclusivamente marini, tra i pi\u00f9 complessi, con conchiglia ridotta internamente o del tutto assente, prettamente nectonici (come le seppie e i calamari) o bentonici (come il polpo e il moscardino). Si svilupparono in una grande moltitudine di forme durante il Mesozoico, colonizzando praticamente tutti gli ambienti marini con i gruppi dei nautiloidi, ammonoidea e belemnoidi, gli ultimi due totalmente estinti.\nIpotesi recenti considerano i cefalopodi derivati direttamente da monoplacofori con conchiglia a spiralizzazione pi\u00f9 accentuata; si suppone che la regione apicale del sacco dei visceri di questi molluschi si ritirasse di tanto in tanto e il mantello che li ricopriva formasse una serie successiva di setti calcarei interni, delimitando cavit\u00e0 ripiene di gas. Ci\u00f2 produsse una sempre maggiore leggerezza, caratteristica questa che permise loro di acquisire un galleggiamento neutro per potersi spostare nel liquido con minor sforzo. Durante questi primi stadi evolutivi, i cefalopodi acquisirono velocit\u00e0 e capacit\u00e0 di predazione, sviluppando un capo dotato di lobi prensili, derivati da tentacoli semplici di monoplacofori ancestrali.\nLe dimensioni sono molto variabili, da pochi millimetri a vari metri nel caso del calamaro gigante, che \u00e8 il secondo mollusco pi\u00f9 grande, oltre ad essere anche il secondo animale pi\u00f9 grande tra tutti gli invertebrati attuali. Nelle dimensioni \u00e8 superato solamente dal calamaro colossale, \"Mesonychoteuthis hamiltoni\", che pu\u00f2 avere un mantello lungo quasi il doppio del suo. Alcuni cefalopodi estinti, come il vampiromorfo cretaceo Tusoteuthis ed il nautiloide ordoviciano Cameroceras, potevano raggiungere dimensioni perfino pi\u00f9 grandi.\nAnatomia.\nIl processo di cefalizzazione ha condotto a specie con capo voluminoso, fornito di appendici periboccali molto caratteristiche: 8 braccia ricche di ventose e, non sempre, 2 tentacoli, il tutto ottenuto dalla lenta modificazione del piede. \u00c8 presente anche una formazione muscolare imbutiforme, situata ventralmente al capo e aperta nella cavit\u00e0 palleale, destinata a permettere l'espulsione violenta dell'acqua e la locomozione \"a reazione\", anch'essa ottenuta dalla modificazione del piede ancestrale.\nI cefalopodi sono predatori efficienti di invertebrati e pesci, capaci di propulsione a getto e dotati di tentacoli per trattenere la preda e di una bocca armata da robuste mascelle a forma di becco. Rispetto agli altri molluschi l'apparato digerente ha migliorato la sua resa affidando gran parte dell'azione alla muscolatura liscia. Lo stomaco \u00e8 costituito da due camere comunicanti e la digestione \u00e8 esclusivamente extracellulare.\nSistema nervoso e organi di senso.\nSi \u00e8 sviluppato un grosso cervello, prodotto dalla fusione di pi\u00f9 gangli nervosi e protetto da una formazione cartilaginea, connesso a grandi globi ottici altamente evoluti, sicuramente i pi\u00f9 complessi fra gli invertebrati, capaci di una risoluzione simile a quella dei vertebrati (per esempio un polpo pu\u00f2 avere mezzo miliardo di cellule nervose). Grosse fibre nervose distribuiscono gli impulsi al corpo, regolando i giochi cromatici dei cromatofori, piccole sacchette elastiche piene di pigmento che, espandendosi o contraendosi, permettono all'organismo di cambiare colore, come \u00e8 evidente nelle seppie e nei polpi.\nNei test possono essere addestrati a discriminare forme e oggetti , e in una certa misura possono venire addomesticati.\nRespirazione e circolazione.\nLa respirazione avviene attraverso gli ctenidi (branchie) situati all'interno della cavit\u00e0 palleale, il cui numero \u00e8 un carattere tassonomico. L'epitelio ciliato degli ctenidi permette uno scambio gassoso controcorrente con il sistema circolatorio chiuso. Quello dei cefalopodi infatti \u00e8 l'unico caso di circolazione chiusa tra tutti i molluschi, quindi l'emolinfa (sangue) non fuoriesce dal sistema di vasi sanguigni: il ciclo inizia negli ctenidi dove il sangue si ossigena, poi grazie anche alla presenza di cuori brachiali fluisce verso il cuore centrale (composto da due atri e un ventricolo), situato nella cavit\u00e0 pericardica (di origine celomatica); viene quindi pompato nell'aorta che si biforca in due rami, e successivamenti nella rete di vasi sanguigni che raggiungono i vari distretti del corpo. Nel sangue dei cefalopodi il pigmento respiratorio principale \u00e8 l'emocianina, simile all'emoglobina ma contenente rame invece che ferro; l'emocianina ha dimensioni maggiori ed \u00e8 presente in grande quantit\u00e0, garantendo molta efficienza nel trasporto, ma aumentandone la viscosit\u00e0 necessitando di maggior lavoro da parte del cuore.\nConchiglia.\nGli unici rappresentanti viventi di cefalopodi provvisti di conchiglia esterna sono i nautiloidi, gruppo di molluschi un tempo assai diffuso e diversificato del quale sopravvivono solo due generi e sette specie. La conchiglia dei Nautilus \u00e8 sottile e liscia, avvolta dorsalmente su uno stesso piano, e ci\u00f2 non implica una torsione dei visceri come nei gasteropodi. Inoltre, il nicchio \u00e8 concamerato, presenta un canale che collega i vari compartimenti e permette al gas azotato ivi contenuto di passare tranquillamente attraverso i setti trasversali che delimitano le camere, favorendo il galleggiamento dell'animale tramite opportune regolazioni di pressione. L'ultima camera, la pi\u00f9 grande, \u00e8 l'unica occupata dalle parti molli dell'organismo, dotato di circa 90 tentacoli privi di ventose. Analogo significato funzionale hanno gli ossi di seppia e la conchiglia delle Spirula, che permettono gli spostamenti verticali. Nei calamari, invece, la conchiglia perde anche tale funzione ed appare ancora pi\u00f9 ridotta. Le femmine del genere Argonauta, invece, secernono all'evenienza un'ooteca calcarea simile ad una conchiglia, che serve solo per trasportare le uova. Gli ottopodi invece sono privi di conchiglia interna.\nApparato riproduttivo.\nI cefalopodi sono sempre dioici, cio\u00e8 a sessi separati, le gonadi sono localizzate all'estremit\u00e0 posteriore del corpo e si aprono direttamente nella cavit\u00e0 celomatica. Da qui, i gameti vengono espulsi attraverso i pori genitali nella cavit\u00e0 palleale. Il maschio non libera gli spermi ma li impacchetta in spermatofore che deposita, tramite un tentacolo apposito detto ectocotile, nella cavit\u00e0 palleale della femmina. Per questo motivo rappresenta un particolare modello di fecondazione interna senza copulazione. La femmina depone grappoli di uova ricche di deutoplasma fissandole a substrati rigidi, dalle quali si originano tipicamente discoblastule che portano alla nascita di progenie simile alle forme adulte, priva di stadi larvali particolari.\nClassificazione.\nLa classe dei cefalopodi \u00e8 normalmente divisa in dibranchiati e tetrabranchiati, a seconda che dispongano per la respirazione di una o due coppie di branchie.\nSi elencano i taxa sottordinati:"}
{"id": "1298", "revid": "2175", "url": "https://it.wikipedia.org/wiki?curid=1298", "title": "Celenterati", "text": ""}
{"id": "1299", "revid": "122752776", "url": "https://it.wikipedia.org/wiki?curid=1299", "title": "Conchifera", "text": "I Conchiferi (\"Conchifera\", Gegenbaur 1878) sono un subphylum del phylum dei molluschi.\nComprende le seguenti classi:\nIn vero, considerare Helcionelloida e Rostroconchia estinti, significherebbe considerarli parafiletici, e ci\u00f2 non \u00e8 scientificamente corretto, dato che filogeneticamente agli Helcionelloida, che SONO particolari monoplacofori, appartengono i Gastropoda, i Cephalopoda, gli Scaphopoda ed i Rostroconchia, i quali, questi ultimi hanno portato ai Bivalvia, che infatti SONO particolari Rostroconchia. \nQuindi, in realt\u00e0, Helcionelloida e Rostroconchia non si sono affatto estinti."}
{"id": "1300", "revid": "1718925", "url": "https://it.wikipedia.org/wiki?curid=1300", "title": "Crustacea", "text": "I crostacei (Crustacea ) costituiscono un subphylum degli Artropodi che comprende principalmente animali acquatici marini, sebbene siano ampiamente presenti anche nelle acque dolci e sia nota qualche specie terrestre. Grazie a vari studi molecolari, \u00e8 adesso bene accettato che il gruppo dei crostacei \u00e8 parafiletico e comprende tutti gli animali nel clade pancrustacea tranne gli esapodi. Alcuni crostacei sono dunque pi\u00f9 vicini agli insetti e altri esapodi che altri crostacei.\nDescrizione.\nQuello dei Crostacei costituisce un gruppo molto eterogeneo i cui membri, a livello morfologico, sono accomunati soprattutto da due caratteri basali:\nNei Crostacei pi\u00f9 primitivi vi sono ancora segni di metameria omonoma nel tronco, unica regione successiva al cephalon: in tal caso tutti i segmenti del tronco recano appendici locomotorie, che si fanno solitamente pi\u00f9 piccole avvicinandosi all'ultimo segmento, che presenta spesso una forcula rigida.\nNei crostacei pi\u00f9 evoluti il tronco \u00e8 suddiviso in torace e addome, detti rispettivamente \"pereion\" e \"pleon\". In questo caso si ha una differenziazione delle appendici in pereiopodi (nel pereion) e pleiopodi (nel pleon): i pereiopodi sono principalmente adibiti alla locomozione terrestre (i pereiopodi pi\u00f9 anteriori possono svolgere la funzione di presa e triturazione del cibo ed in tal caso vengono detti massillipedi), mentre i pleiopodi svolgono altre funzioni (per esempio possono essere foggiati a paletta per il nuoto, possono recare branchie, servire a trattenere le uova).\nA volte i pleiopodi dell'ultimo paio sono appiattiti e si affiancano al telson (segmento post-anale privo di appendici), anch'esso appiattito, formando un ventaglio caudale (ad esempio nelle aragoste).\nIn alcuni Crostacei, i pi\u00f9 noti, il torace e il capo sono fusi assieme a costituire un cefalotorace, ricoperto da un carapace reso pi\u00f9 rigido dalla deposizione di carbonato di calcio.\nGli occhi possono trovarsi all'estremit\u00e0 di appendici modificate o essere peduncolati.\nUn tipico esempio di avanzamento della differenziazione dei segmenti si ha nei granchi. \nIn questi Crostacei evoluti, l'addome non presenta pi\u00f9 appendici: \n\u00e8 anzi ridotto e rivoltato sotto al cefalotorace.\nStadi larvali.\nI crostacei passano generalmente per due fasi larvali, chiamate rispettivamente \"nauplio\" e \"zoea\", ed una fase post-larvale, tutte distinte dal metodo di locomozione utilizzato. Le fasi larvali si dividono ulteriormente in stadi separati da mute e contraddistinte da numeri romani (p.es. nauplio II, nauplio III, zoea I, zoea IV).\nAlcune specie invece passano simili fasi embrionali nell'interno dell'uovo, per poi uscirne con fattezze simili a quelle adulte (oppure come zoea).\nNauplio.\nNello stadio di \"nauplio\" il crostaceo si muove grazie alle proprie antenne. Sono ben sviluppati solo il capo e la coda, mentre il torace e l'addome sono assenti o ridotti, secondo lo stadio.\nI nauplii sono caratterizzati da un unico primitivo occhio, detto \"ocello naupliare\", che consente loro di percepire l'intensit\u00e0 luminosa. Questo occhio generalmente scompare negli stadi successivi con la comparsa degli occhi composti, mentre in alcune specie, come il \"Triops\", rimane anche nella fase adulta.\nZoea.\nLa seconda fase, detta \"zoea\", si muove invece grazie alle appendici sul torace, mentre i pleopodi non sono ancora ben sviluppati.\nLe zoee hanno due occhi composti.\nPost-larva.\nLa \"post-larva\" presenta ormai la maggior parte delle caratteristiche dell'organismo adulto, e si muove con i propri pleopodi. Spesso vengono usati nomi particolari a seconda dei taxa (p.es. \"megalopa\").\nImportanza economica.\nI crostacei pi\u00f9 noti, appartenenti all'ordine dei Decapodi, sono largamente usati per l'alimentazione umana e in qualche caso anche allevati: gamberi, granchi, aragoste, astici, mazzancolle, scampi ecc. Vengono consumate anche poche specie di altri ordini (p.es. \"Squilla\").\nHanno importanza economica per i danni che producono i Cirripedi.\nSistematica.\nIl prospetto seguente rispecchia la classificazione di J.W. Martin e G.E. Davis del 2001.\nClasse Branchiopoda , 1817\nClasse Remipedia , 1981\nClasse Cephalocarida , 1955\nClasse Maxillopoda , 1956\nClasse Ostracoda , 1802\nClasse Malacostraca , 1802"}
{"id": "1301", "revid": "135224", "url": "https://it.wikipedia.org/wiki?curid=1301", "title": "Canottaggio", "text": "Il canottaggio \u00e8 un'attivit\u00e0 sportiva che consiste nel muovere un'imbarcazione dotata di remi sfruttando la forza fisica dei vogatori.\nStoria.\nOggi il canottaggio \u00e8 governato dalla FISA (\"F\u00e9d\u00e9ration Internationale des Soci\u00e9t\u00e9s d'Aviron\"), fondata il 25 giugno 1892 a Torino, presso la Reale Societ\u00e0 Canottieri Cerea, che organizza i Campionati del mondo dal 1962. Tuttavia in Italia \u00e8 pi\u00f9 conosciuta la FIC (\"Federazione Italiana Canottaggio\"), che, fondata nel 1888, oggi organizza e soprattutto gestisce la maggior parte degli avvenimenti sportivi nel territorio. Gare di canottaggio si disputano anche ai Giochi olimpici fin dal 1900 (vennero cancellate nella prima edizione del 1896).\nTra le nazioni pi\u00f9 forti nel canottaggio si trovano Italia, Regno Unito, Stati Uniti, Francia, Germania, Australia e Nuova Zelanda. Tra i pi\u00f9 noti atleti di questo sport troviamo in Italia Daniele Giladoni, Franco Sancassani, Elisabetta Sancassani, Laura Schiavone, Manfredi Marini, Luca Moncada, Simone Raineri, Rossano Galtarossa, Leonardo Pettinari , Elia Luini ed i fratelli Abbagnale, Giuseppe, Carmine, Agostino, Alessio Sartori; tra gli atleti esteri, Sir Steven Redgrave (GB), Thomas Lange (Germania), Rob Waddell, Eric Murray, Hamish Bond e Mah\u00e9 Drysdale (Nuova Zelanda) e Xeno M\u00fcller (Svizzera). Tra le donne Ekaterina Karsten (Bielorussia) e Kathrin Boron (Germania).\nLo sport.\nIl canottaggio \u00e8 uno sport di velocit\u00e0 e resistenza che utilizza delle barche dalla forma estremamente affusolata, nella quale gli atleti siedono su seggiolini mobili (chiamati \"carrelli\"), scorrevoli o fissi orientati verso poppa, e usano dei remi per far muovere l'imbarcazione. Questo sport pu\u00f2 essere praticato su fiumi, laghi o sul mare. Le principali differenze nelle imbarcazioni usate per il canottaggio sono date dal numero di componenti dell'equipaggio, dal numero di remi azionati da ogni vogatore, che possono essere uno (\"di punta\") o due (\"di coppia\") e dalla presenza o meno di un timoniere (si parla quindi di \"con\" e \"senza\"). Nelle barche cosiddette lunghe cio\u00e8 con pi\u00f9 di un vogatore \u00e8 molto importante la figura del capovoga cio\u00e8 colui che siede sul primo carrello partendo da poppa. Il suo compito \u00e8 quello di dare il giusto ritmo (rapporto tra passata e ripresa) alla barca e di scegliere una giusta strategia di gara.\nLe imbarcazioni da canottaggio olimpico sono lunghe e strette, allo scopo di ridurre la resistenza offerta dall'acqua. Questa forma le rende instabili e soggette a rovesciamenti improvvisi, ma con l'esperienza e la pratica si impara a non rovesciarsi pi\u00f9. Essere in grado di tenere in equilibrio la barca, ponendo al tempo stesso il massimo dello sforzo nei remi, \u00e8 una dote essenziale per il canottaggio. Le imbarcazioni, in origine costruite in legno, sono oggi fabbricate in fibra di carbonio, mentre le imbarcazioni da competizione sono ormai quasi tutte in materiali compositi. Questa evoluzione avviene per ottenere barche sempre pi\u00f9 veloci ed idrodinamiche perch\u00e9 in alcune competizioni pochissimi secondi ed anche meno possono essere decisivi per il piazzamento dell'atleta.\nI vogatori praticano questo sport a livello amatoriale o agonistico. Esistono diversi tipi di competizioni nel canottaggio. Le regate si tengono in primavera ed in estate e sono generalmente gare di velocit\u00e0. La distanza regolamentare su cui si svolgono le gare \u00e8 di 2.000 metri, si disputano gare anche sui 1000 e 1500 metri per le categorie giovanili. Esistono inoltre altri tipi di gare, denominate di \"Gran fondo\", la cui distanza varia generalmente tra i 6.000 ed i 7.000 metri. Le imbarcazioni possono effettuare partenze \"volanti\" (se non tenute) o ferme (se tenute per la poppa fino al via), il primo equipaggio a tagliare la linea di arrivo \u00e8 il vincitore. Generalmente il campo di regata permette di gareggiare ad un massimo di otto imbarcazioni (ognuna ha una sua corsia delimitata dalle altre) ma le gare ufficiali internazionali si disputano su sei corsie, per questo motivo la gara viene suddivisa in una serie di batterie (con eventuali recuperi), semifinali e una finale.\nEsiste un altro tipo di regata che si svolge di solito dall'autunno alla primavera (a seconda delle condizioni locali). Le imbarcazioni partono in movimento una alla volta, a intervalli di 10-20 secondi, e gareggiano contro il tempo. Le distanze possono variare dai 2.000 metri a oltre 12.000.\nUn terzo tipo di regata detta \"bumps\", si svolge a Oxford e a Cambridge. In queste gare le imbarcazioni partono allineate lungo il fiume a intervalli regolari, e partono contemporaneamente. Lo scopo della gara \u00e8 quello di raggiungere l'imbarcazione che sta davanti, senza farsi raggiungere da quella posta indietro. Se un equipaggio raggiunge quello che gli sta davanti, ottiene un \"bump\", entrambi gli equipaggi accostano a riva e non prendono pi\u00f9 parte alla gara. Comunque, il giorno seguente, gli equipaggi che hanno ottenuto il \"bump\", partono davanti a quelli che sono stati raggiunti. Questo tipo di gare si svolge su un periodo di diversi giorni, e le posizioni alla fine dell'ultima gara sono usate per stabilire l'ordine di partenza del primo giorno di gara dell'anno seguente. Oxford e Cambridge disputano queste gare due volte all'anno, per gli equipaggi dei rispettivi college. Esistono anche \"bumps\" cittadine, aperte a tutti gli equipaggi. Questo tipo di gara \u00e8 estremamente raro al di fuori del Regno Unito.\nIl canottaggio \u00e8 atipico per quanto riguarda lo sforzo richiesto ai concorrenti. La distanza di gara standard di 2.000\u00a0m \u00e8 abbastanza lunga da richiedere doti di resistenza, ma abbastanza corta (di solito da 6'00\" a 8'00\") da sembrare una gara di velocit\u00e0. Ci\u00f2 significa che i vogatori possiedono una potenza tra le pi\u00f9 alte di tutti gli sport. Al tempo stesso i movimenti richiesti da questo sport comprimono i polmoni degli atleti, limitando la quantit\u00e0 di ossigeno disponibile. Ci\u00f2 richiede che il vogatore adatti la respirazione al ritmo della remata, tipicamente inalando ed esalando due volte per remata, contrariamente ad altri sport, come ad esempio il ciclismo, dove l'atleta pu\u00f2 respirare liberamente.\nIl campo di regata.\nIl campo di regata cambia lunghezza in base alla categoria, ed \u00e8 largo in modo da garantire 15\u00a0m di distanza tra una corsia e l'altra. Per la categoria allievi B (10-12 anni allievi B1, 11-12 anni allievi B2) la distanza di gara \u00e8 di 1000 metri; per gli allievi C (12-13 anni) e per i cadetti (13-14 anni) la distanza di gara \u00e8 di 1500\u00a0m. Il campo di regata \u00e8 per\u00f2 sempre di 2000\u00a0m per permettere le regate over 14 (nelle categorie dei Ragazzi e Junior in su). Esistono tuttavia gare dette \"Sprint\" che si svolgono su una distanza di soli 500 metri, molto spesso questi avvenimenti sono solamente regionali e vengono allestiti direttamente da una societ\u00e0. Il numero delle corsie disponibili varia a seconda della larghezza del bacino o del fiume che ospita l'evento. Le gare di fondo invece si svolgono su una distanza maggiore che dipende da regata a regata possono essere da 2000 metri a 6000 metri tranne per le categorie B1, B1 e cadetti e allievi C 1500 metri. Queste gare servono per la resistenza.\nAllenamento.\nL'allenamento a livello agonistico si svolge sia su uno specchio d'acqua che in palestra. Nel periodo autunnale e invernale si predilige un allenamento basato sul fondo medio lungo, curandone tutti gli aspetti tecnico-fisiologici a un basso numero di colpi in acqua.\nOltre ai pesi e agli attrezzi utilizzati per aumentare massa muscolare e forza, un pezzo dell'equipaggiamento comunemente usato per gli allenamenti a secco \u00e8 il \"remoergometro\", divenuto popolare anche al di fuori di questo sport.\nEsso riproduce piuttosto fedelmente il gesto che il canottiere compie in barca, con la naturale differenza della diversa sensibilit\u00e0: in barca l'atleta poggia su un mezzo liquido, mentre sul remoergometro \u00e8 saldamente poggiato a terra. Questo attrezzo viene molto utilizzato sia dagli atleti professionisti che dalle scuole di voga, perch\u00e9 permette di allenarsi in modo piuttosto verosimile. Il remoergometro \u00e8 sostanzialmente formato da una rotaia, su cui scorre il carrello mobile su cui siede l'atleta, e da una ventola al termine della rotaia stessa: a questa ventola \u00e8 attaccata una catena, il cui fattore di resistenza (drag) pu\u00f2 essere regolato a seconda delle preferenze. Questa catena va tirata verso l'atleta, prendendola con un apposito manubrio, con la forza di (nell'ordine) gambe-schiena-braccia.\nI remoergometri pi\u00f9 moderni e tecnologici presentano anche uno schermo su cui compaiono tutti i fattori rilevati dai sensori della ventola, tra cui tempo medio sulla distanza di 500 metri, numero di colpi per minuto e la potenza esplicata dal soggetto espressa in watt. Nella stagione primaverile solitamente si incrementano gli allenamenti nello specchio d'acqua, alternando programmi d'alta intensit\u00e0 a sedute di fondo (di lunga durata e bassa intensit\u00e0) per affinare la tecnica e il rapporto con l'imbarcazione in vista delle gare.\nSpecialit\u00e0.\nAi Campionati del mondo si disputano gare per i seguenti equipaggi (maschili e femminili):\nDai Giochi di Atlanta del 1996, il \"quattro con\" e il \"due con\" non sono pi\u00f9 gare olimpiche: al loro posto sono stati inseriti il doppio e il quattro senza pesi leggeri (anche quest'ultimo escluso dalle gare olimpiche a partire dai giochi di Tokyo 2020) per gli equipaggi maschili, e doppio e quattro di coppia pesi leggeri per gli equipaggi femminili. Come risultato della cancellazione di questi equipaggi ai Giochi olimpici, i vogatori sono meno interessati a partecipare a questo tipo di barche anche ai Campionati del mondo.\nEsistono anche altre imbarcazioni molto pi\u00f9 larghe e pesanti:\nQueste barche sono utilizzate soprattutto nelle localit\u00e0 marittime o da principianti per imparare a remare.\nEsiste un campionato italiano specifico denominato Campionati Italiani di Canottaggio in Tipo Regolamentare (o pi\u00f9 comunemente chiamati Campionati del Mare), organizzato ogni anno in localit\u00e0 diverse.\nEsiste inoltre il singolo 7.20 una barca da uno pi\u00f9 leggere e corta del singolo tradizionale usata solitamente da bambini fino all'et\u00e0 di cadetti\nCategorie.\nSenior e pesi leggeri.\nAl livello \"Assoluto\" esistono due categorie di canottieri: \"Senior\", senza limite di peso, e \"Pesi Leggeri\", con limite per gli uomini al di sotto di 72,5\u00a0kg nel singolo e 70\u00a0kg come media nelle barche multiple e per le donne al di sotto dei 59\u00a0kg nel singolo e 57\u00a0kg come media nelle barche lunghe. Mentre la categoria \"Senior\" investe tutte le imbarcazioni, la categoria \"P.L.\" non prevede il due con ed il quattro con. Inizialmente i Giochi olimpici erano riservati a tutte le barche \"pesanti\" ma per favorire anche la partecipazione delle Nazioni Orientali a partire dall'edizione di Atlanta 1996 vennero introdotte le gare del \"doppio pesi leggeri\" e del \"quattro senza pesi leggeri\" al posto del due con (mitico armo dei fratelli Abbagnale) e del quattro con.\nCategoria para-rowing.\nIl canottaggio \u00e8 rivolto anche ai disabili. Dal 17 febbraio 2013 la FISA ha stabilito di cambiare il nome di questa disciplina, chiamandola para-rowing. Nei giochi olimpici di Pechino 2008 un'imbarcazione italiana, formata da Alessandro Franzetti (Gavirate), Paola Protopapa (Aniene), Luca Agoletto (Aniene), Daniele Signore (Flora), Graziana Saccocci (Gavirate) ha raggiunto il gradino pi\u00f9 alto del podio.\nVarianti.\nOltre al canottaggio classico esistono altre tre specialit\u00e0:"}
{"id": "1302", "revid": "399", "url": "https://it.wikipedia.org/wiki?curid=1302", "title": "Ciclismo", "text": "Per ciclismo si intende l'utilizzo di una bicicletta come mezzo meccanico a scopi differenziati. L'accezione pi\u00f9 comune di \"ciclismo\" \u00e8 riferita allo sport del ciclismo, ma in realt\u00e0 lo spettro \u00e8 pi\u00f9 ampio abbracciando anche gli usi trasportistici, quelli ricreativi e cicloturistici e quelli militari.\nIl mezzo meccanico ovvero la bicicletta ha cominciato a diffondersi nel XIX secolo e sono circa due miliardi le persone, di ogni et\u00e0 ed estrazione sociale, che nel mondo utilizzano tale veicolo. \u00c8 il principale mezzo di trasporto in molti paesi in cui la motorizzazione di massa non si \u00e8 sviluppata a pieno. In altri paesi in cui questo processo \u00e8 gi\u00e0 avvenuto, a causa delle conseguenze negative (congestione, inquinamento, vivibilit\u00e0), si \u00e8 avviato un processo di riduzione ed uscita dal trasporto motorizzato. Le primissime gare ufficiali si sono svolte nel 1868. Gli europei, gli inglesi e i francesi vi hanno preso parte. In uno dei parchi della capitale francese, era necessario guidare per due chilometri. Successivamente, hanno iniziato a condurre gare di lunga distanza e sviluppare il campo del ciclismo.\nStoria.\nNel 1790 nasce il celerifero del Conte Mede de Sivrac, di legno, senza sterzo e catena, con avanzamento a spinta. La draisina di Von Drais (barone tedesco) risale invece al 1818 ed era costituita da un manubrio per dirigere la ruota anteriore e un sellino; l'avanzamento era sempre a spinta, cos\u00ec come il materiale: il legno. La prima \"vera\" bicicletta fu inventata verso il 1839 da un maniscalco scozzese: Kirkpatrick Mac Millan e consisteva in una \"draisienne migliorata\", alla quale Mac Millan aveva installato un sistema abile di pedali. Contrariamente alla draisienne, diventava possibile rotolare senza che i piedi toccassero il suolo.\nIl primo velocipede (cos\u00ec battezzato dal francese Michaux nel 1855) modello Michaudina aveva i pedali innestati direttamente sul mozzo anteriore, la cui ruota era molto grande (circa 3 metri). Il telaio era in ferro e il freno a pattino si trovava sulla ruota posteriore. Questa bicicletta ebbe un grande successo, e si pass\u00f2 dai due esemplari del 1861, ai 4 esemplari del 1865. La funzione di una ruota anteriore grande, era quella di aumentare lo spazio percorso in funzione del tempo, quindi di incrementare la velocit\u00e0. L'altezza della ruota anteriore costringeva il ciclista ad usare uno scalino per poter montare in sella.\nDurante questo periodo nacquero anche le prime corse in bicicletta, le quali avevano la funzione di promuovere questo mezzo, quindi i fini erano di tipo commerciale. Nel 1868 fecero la loro apparizione telai e forcelle di acciaio forgiato, ruote di legno cerchiate in ferro, rivestimenti delle ruote in caucci\u00f9. Nel 1869 nasce in Francia la Parigi-Rouen (prima grande corsa ciclistica su strada, da Parigi a Rouen sulla distanza di 126 chilometri, con la partecipazione di 304 concorrenti), vinta dal veterinario inglese Moor, il quale percorse la distanza a circa 15\u00a0km/h. La prima gara in Italia risale invece al 1870 (Firenze-Pistoia); 33\u00a0km percorsi in poco pi\u00f9 di 2 ore. Intorno al 1875 apparve in Inghilterra la \"grande B\" detta anche \"il ragno\", con la ruota anteriore di 1,5\u00a0m di diametro, al cui mozzo erano posti i pedali, mentre la minuscola ruota posteriore serviva solo da punto di appoggio. La prima classica italiana (1876) fu vinta da Maghetti, che percorse 150\u00a0km da Milano a Torino.\nNel 1877 Rousseau inventa gli ingranaggi moltiplicatori applicati alla ruota anteriore, con trasmissione a catena. Tra il 1876 ed il 1879 Shergold, Vincent e Lawson applicano gli ingranaggi nella ruota posteriore. Nel 1880 a New York in America, nasce la prima 6 giorni di corsa su pista. Nel 1883 in Inghilterra Starley introdusse sulla sua \"safety\" la trasmissione a catena, oltre a rimettere in uso il sistema a raggi tangenziali e non perpendicolari al mozzo, per una migliore ripartizione del carico. Nel 1888 Dunlop inventa lo pneumatico; con l'arrivo dello pneumatico di Dunlop si risolse soprattutto il problema delle strade accidentate di allora, rendendo cos\u00ec pi\u00f9 confortevoli e pratiche le biciclette. Tra il 1889 e il 1890, rispettivamente Michelin e Pirelli apportano delle modifiche sul pneumatico inventato da Dunlop.\nNel 1890 nasce la Parigi-Brest-Parigi: 1260\u00a0km no stop da pedalare giorno e notte. Nel 1896 nasce la prima classica francese denominata Parigi-Roubaix. Nel 1897 nasce la prima ruota libera. Nel 1898 vengono installati i mozzi forniti di freni \"retro-pedale\" alla bicicletta. Tra il 1900 e il 1912 aumenta il numero di biciclette in Italia, fino ad arrivare a circa un milione di esemplari. Nel 1903 nasce il Tour de France che fu vinto da Maurice Garin, spazzacamino valdostano.\nSei anni dopo il primo \"Tour de France\", nel 1909, l'Italia si adegua e organizza il primo \"Giro d'Italia\" della penisola, grazie all'inventiva di Uccio Costamagna de \"La Gazzetta dello Sport\". 127 i corridori al via della corsa che non aveva ancora come simbolo del primato la maglia rosa e la classifica non era redatta in base al tempo impiegato da ciascun corridore, ma in base ad un punteggio assegnato al termine di ogni arrivo di tappa. E gi\u00e0 nella prima frazione il \"Giro\" perse due dei probabili favoriti: il \"diavolo rosso\", l'astigiano Giovanni Gerbi e il francese Lucien Mazan che si faceva chiamare Petit Breton entrambi coinvolti in due differenti cadute. La classifica finale vide primeggiare Luigi Ganna che precedette di due punti Carlo Galetti e di 15 Giovanni Rossignoli. Infine, nel 1912 nasce il professionismo.\nTipologie.\nTrasporto.\nL'uso trasportistico della bicicletta ha luogo, soprattutto in aree urbane, sia per gli spostamenti di persone che in attivit\u00e0 commerciali, per il trasporto merci.\nLa bicicletta ha storicamente costituito uno dei pochi modi per spostare persone e merci a disposizione delle classi meno agiate. Lo sviluppo economico, a partire dalla seconda met\u00e0 del XX secolo, ha portato a un'importante diffusione dell'automobile, che ha in gran parte soppiantato l'uso della bicicletta come mezzo di trasporto. Con l'aumento del traffico urbano, tuttavia, e il raggiungimento, soprattutto nei territori fortemente urbanizzati, dei limiti di sviluppo del trasporto motorizzato, l'utilizzo della bicicletta \u00e8 ridivenuto concorrenziale: a suo favore anche l'estrema economicit\u00e0 rispetto agli altri mezzi e l'impatto ambientale praticamente nullo.\nStoricamente un uso molto diffuso della bicicletta \u00e8 stato quello nel servizio postale, ridottosi nel corso della crescente motorizzazione ed in nuova espansione. Anche l'uso della bicicletta nei corpi delle forze dell'ordine ha avuto un decorso simile: forte nella prima met\u00e0 del ventesimo secolo, poi quasi abbandonato, \u00e8 in forte ritorno in concomitanza con le limitazioni al traffico motorizzato, la congestione e le pedonalizzazioni. Infine, un aspetto trasportistico-commerciale per il trasporto di persone \u00e8 quello dei velotaxi, tipici dei centri storici, sovente chiusi al traffico, di molte citt\u00e0 europee.\nRicreazione.\nL'uso ricreativo della bicicletta \u00e8 diffuso in ogni et\u00e0. Il cicloturismo \u00e8 uno sviluppo moderno in forma di gite e viaggi di varia durata, esplorazioni o visite su distanze pi\u00f9 o meno lunghe. Si tratta di un modo di viaggiare particolarmente economico, generalmente estraneo ai consueti itinerari del turismo di massa.\nScopi militari.\nLa fanteria in bicicletta ha costituito, tra il XIX e il XX secolo, una delle specialit\u00e0 della fanteria. Suddivisi in reparti organici, e armati di moschetti e di mitragliatrici, i fanti in bicicletta potevano coprire 80\u201390\u00a0km al giorno e trovare utilit\u00e0 sia in fase prebellica che in combattimento.\nIn fase prebellica avevano numerosi impieghi: coadiuvare la cavalleria nelle fasi esplorative e di studio del nemico, sostenere, nelle fasi di inizio ostilit\u00e0, le truppe di copertura e contribuire alla protezione di grandi unit\u00e0 ferme, ma anche formare servizio di pattuglia e dare aiuto logistico (collegamenti e trasmissione di notizie). In fase di combattimento, invece, in cooperazione con la cavalleria, agivano come i normali reparti di fanteria, caratterizzandosi per\u00f2 per azioni rapide e a sorpresa contro il fianco e le spalle del nemico. In tale ottica rientrano la rapida occupazione di punti avanzati di importanza strategica, l'inseguimento del nemico sconfitto e il suo trattenimento per agevolare la ritirata delle proprie truppe.\nL'ultimo paese ad avere truppe in bicicletta \u00e8 stata la Svizzera, che ha soppresso quel tipo di reparti nel 2003.\nSport.\nLe competizioni di ciclismo sono parte integrante di questa disciplina. Nate negli ultimi decenni del XIX secolo, si sono storicamente distinte in tre discipline principali: il ciclismo su pista, praticato all'interno dei velodromi, il ciclismo su strada, praticato sulle comuni strade, e il ciclocross, praticato fuori strada. Dagli anni settanta e ottanta ha avuto molta diffusione anche il mountain bike. Sono poi riconosciute anche le specialit\u00e0 della BMX, del trial, del ciclismo indoor e del paraciclismo.\nIl ciclismo \u00e8 sport olimpico dal 1896, anche se solo dal 1984 sono ammesse nel programma le gare femminili. Al 2012 rientrano nel programma olimpico quattro discipline: il ciclismo su pista, il ciclismo su strada, il mountain biking e la BMX. Le competizioni sono regolate e coordinate dall'Unione Ciclistica Internazionale attraverso le organizzazioni continentali e nazionali."}
{"id": "1303", "revid": "1632387", "url": "https://it.wikipedia.org/wiki?curid=1303", "title": "Curling", "text": "Il curling \u00e8 uno sport di squadra nel quale si gioca sul ghiaccio con pesanti pietre di granito levigate, dette semplicemente \"sassi\" o \"pietre\" (\"stone\" in inglese), dotate di un'impugnatura. I giocatori, suddivisi in due squadre, fanno scivolare queste pietre su un pavimento di ghiaccio verso un'area di destinazione, detta \"casa\", contrassegnata da tre anelli concentrici.\nLe due squadre, ognuna composta da quattro giocatori, lanciano a turno le pietre con un effetto detto \"curl\" (\"far muovere a spirale\" in inglese), grazie al quale la pietra percorre una traiettoria curvilinea. Ogni squadra ha a disposizione otto lanci per ogni intervallo di gioco, detto \"end\", in cui ogni giocatore lancia due pietre.\nLo scopo del gioco \u00e8 di accumulare, nel corso della partita, un punteggio maggiore dell'avversario. I punti si calcolano in base al numero di \"stone\" pi\u00f9 vicine al centro della casa alla conclusione di ogni mano. Una mano si completa quando entrambe le squadre hanno lanciato tutte le proprie pietre. Un gioco pu\u00f2 essere costituito da dieci o da otto mani.\nLa traiettoria curvilinea pu\u00f2 essere ulteriormente influenzata dall'azione delle scope da curling, che vengono usate per abradere la superficie del ghiaccio di fronte al sasso alterandone le caratteristiche.\nStrategia e gioco di squadra determinano il percorso ideale e il posizionamento della pietra in ogni lancio; il compito della squadra \u00e8 far s\u00ec che la pietra arrivi nel punto desiderato. Per la strategia e la tattica applicata questo sport \u00e8 soprannominato \"scacchi sul ghiaccio\".\nOrigini e storia.\nSi presume che il curling sia stato inventato nella Scozia medievale. Il primo riferimento scritto di una gara con delle pietre sul ghiaccio proviene dai registri dell'Abbazia di Paisley, nel Renfrewshire, databile al febbraio del 1541. Due dipinti, entrambi datati 1565, di Pieter Bruegel il Vecchio, ritraggono dei contadini olandesi che praticano il curling. La Scozia e i Paesi Bassi avevano forti legami commerciali e culturali durante questo periodo, come \u00e8 evidenziabile anche dalla storia del golf.\nUn'altra prova dell'esistenza del curling in Scozia agli inizi del XVI secolo \u00e8 una \"stone\" sulla quale \u00e8 incisa la data del 1511, scoperta insieme ad un'altra che porta la data 1551. La scoperta avvenne quando nella citt\u00e0 scozzese di Dunblane venne prosciugato un vecchio stagno. Il \"Curling Club Kilsyth\" sostiene di essere il primo club di curling del mondo, essendo stato formalmente costituito nel 1716, ed essendo ancora attualmente attivo. La citt\u00e0 scozzese di Kilsyth sostiene anche di possedere il pi\u00f9 antico stagno artificiale appositamente costruito per il curling, per la precisione a \"Colzium\". Questo stagno venne ricavato tramite la costruzione di una piccola diga che ha creato un bacino idrico poco profondo, di circa 100\u00d7250 metri, ma ormai le condizioni climatiche necessarie per giocare a curling si verificano molto di rado, a causa degli inverni sempre pi\u00f9 caldi.\nLa parola \"curling\" appare per la prima volta in una stampa del 1620 a Perth, nella prefazione in versi di una poesia di Henry Adamson. Il gioco era noto anche come \"il gioco tuonante\" a causa del suono che le \"stone\" producono scivolando sul \"pebble\" (gocce d'acqua applicate sulla superficie di gioco).\nNel passato le \"stone\" erano semplicemente sassi di fiume a fondo piatto, a volte dentellate o di forma irregolare. I giocatori, a differenza di oggi, avevano scarso controllo sul sasso, e si basavano pi\u00f9 sulla fortuna che sull'abilit\u00e0 o sulla strategia.\nSi narra che a Darvel, nell'East Ayrshire, i tessitori si rilassassero giocando a curling. Le \"stone\" usate erano i pesi di pietra dei filatoi, dotati di un manico staccabile. Fra una partita e l'altra, pi\u00f9 di una moglie teneva la maniglia in ottone del marito per le \"stone\" da curling, lucidata fino a brillare, sulla mensola del caminetto.\nIl curling all'aperto era molto popolare in Scozia tra i secoli XVI e XIX, anche perch\u00e9 il clima rigido garantiva che il ghiaccio avesse lo spessore necessario per giocare. La Scozia \u00e8 sede dell'organismo internazionale che disciplina il gioco del curling, la World Curling Federation con sede a Perth. La WCF \u00e8 nata originariamente come organo del \"Royal Caledonian Curling Club\", considerato il \"club madre\" del curling.\nOggi il gioco si \u00e8 maggiormente affermato nell'ovest del Canada, importato dagli emigranti scozzesi. Il \"Royal Montr\u00e9al Curling Club\", fondato nel 1807, \u00e8 il pi\u00f9 antico club di questo sport ancora attivo in nord America. Sempre da emigranti scozzesi, nel 1830, \u00e8 stato fondato il primo club di curling negli Stati Uniti, mentre \u00e8 stato introdotto in Svizzera e Svezia prima della fine del XIX secolo. Oggi il curling \u00e8 praticato in tutta Europa e si \u00e8 diffuso anche in Giappone, Australia, Nuova Zelanda, Cina e Corea\nIl primo campionato mondiale di curling maschile, conosciuto come \"Scotch Cup\", si \u00e8 tenuto a Falkirk e Edimburgo, in Scozia, nel 1959. Il primo titolo mondiale \u00e8 stato vinto dal team canadese di Regina, nel Saskatchewan, capitanato da Ernie Richardson.\nCurling ai Giochi olimpici.\nIl curling \u00e8 uno sport ufficiale dei Giochi Olimpici Invernali dall'edizione del 1998. Nel febbraio del 2002, il Comitato Olimpico Internazionale con effetto retroattivo ha decretato che la competizione disputata alle Olimpiadi invernali del 1924 sarebbe stata considerata disciplina olimpica ufficiale e non pi\u00f9 evento dimostrativo. Cos\u00ec, le prime medaglie olimpiche di curling, che a quel tempo era chiamato \"Openair\", sono state assegnate ai I Giochi olimpici invernali disputati a Chamonix. In quell'occasione la medaglia d'oro fu assegnata alla Gran Bretagna, quella d'argento alla Svezia, e quella di bronzo alla Francia. Un torneo dimostrativo si \u00e8 svolto nel 1932 anche durante i III Giochi olimpici invernali di Lake Placid, tra quattro squadre provenienti dal Canada e quattro squadre provenienti dagli Stati Uniti. In quell'occasione il Canada vinse dodici partite contro le quattro vittorie statunitensi.\nAttrezzature.\nCampo da curling.\nLa superficie di gioco del curling viene descritta dal regolamento di gioco della World Curling Federation. Il campo \u00e8 una superficie ghiacciata preparata con cura per essere la pi\u00f9 piatta e livellata possibile, di dimensioni comprese tra 146 e 150 piedi di lunghezza, da 45 a 46 metri circa, e 14,5 piedi di larghezza, 4,4 metri circa. Grazie alla forma allungata, pi\u00f9 campi possono essere disposti fianco a fianco nella stessa area, consentendo lo svolgersi di pi\u00f9 partite contemporaneamente.\nLa cosiddetta \"casa\", ossia una serie di anelli concentrici, \u00e8 segnata su ciascuna estremit\u00e0 del campo. La casa \u00e8 composta da tre anelli concentrici dipinti di colore diverso l'uno dall'altro. Questi anelli sono conosciuti con il nome inglese corrispondente alla misura del loro diametro, perci\u00f2 quello centrale (rosso) si chiama \"four-foot ring\" (anello da 4 piedi, pari a 1,21 metri), quello un po' pi\u00f9 grande (bianco) \"eight-foot ring\" (anello da 8 piedi, pari a 2,44 metri) ed infine quello pi\u00f9 grande (blu) \"twelve-foot ring\" (anello da 12 piedi, pari a 3,66 metri). Gli anelli sono solo un aiuto visivo per prendere la mira e giudicare quale \"stone\" sia pi\u00f9 vicina al centro, ma non influenzano il punteggio, anche se la \"stone\" deve toccare almeno il \"twelve-foot ring\", altrimenti non fa punteggio (vedi punteggio qui sotto).\nOgni casa \u00e8 centrata sull'intersezione della linea che divide per met\u00e0 longitudinalmente il campo chiamata con il nome inglese di \"centerline\" (linea centrale), e una linea perpendicolare chiamata \"teeline\", disegnata a 12 piedi (3,66 metri) dalle staffe. Queste linee suddividono le case in quarti.\nIl centro di ogni casa, all'intersezione della \"centerline\" e della \"teeline\", \u00e8 noto come \"bottone\" (in inglese \"button\"). Due \"hogline\" (\"linea del maiale\") sono disegnate perpendicolari alla \"centerline\" a 33 piedi (10,05 metri) dalle staffe.\nLa staffe sono fissate a 12 piedi (3,66 metri) dietro ogni \"button\", una staffa (chiamata spesso con il termine inglese \"hack\") \u00e8 un supporto con il quale i giocatori si danno la spinta quando effettuano il tiro. Nei campi sono solitamente installate due staffe gommate fisse, una su ciascun lato della \"centerline\", con il bordo interno distante non pi\u00f9 di 3 pollici (circa 7,6\u00a0cm) dalla \"centerline\" e il cui bordo anteriore non deve oltrepassare la \"hackline\" (linea delle staffe). Pu\u00f2 anche essere utilizzata una singola staffa, come solitamente avviene nel \"curling openair,\" in cui si usa una staffa mobile posta sulla \"centerline\".\nIl ghiaccio pu\u00f2 essere naturale, ma \u00e8 generalmente congelato da un impianto di refrigeramento a serpentina, che pompa una soluzione salina attraverso numerose tubazioni fissate longitudinalmente sul fondo di una superficie di acqua. La maggior parte delle strutture di curling ha un \"icemaker\", ossia un addetto specializzato il cui principale compito \u00e8 quello di prendersi cura del ghiaccio. Ai principali campionati di curling la manutenzione del ghiaccio \u00e8 estremamente importante. Grandi eventi, come il \"Tim Hortons Brier\" o altri campionati internazionali, sono in genere tenuti in un'arena che presenta una sfida per gli \"icemaker\", che devono costantemente monitorare e regolare le temperature del ghiaccio e dell'aria, nonch\u00e9 i livelli di umidit\u00e0 dell'aria per garantire una superficie di gioco uniforme. \u00c8 comune per ciascun campo di gioco avere molteplici sensori incorporati per monitorare la temperatura superficiale, cos\u00ec come sono comuni sensori per monitorare l'umidit\u00e0. La superficie del ghiaccio viene mantenuta a una temperatura di circa -5\u00a0\u00b0C.\nUna parte fondamentale della preparazione della superficie di gioco \u00e8 lo spargimento di goccioline d'acqua sul ghiaccio, che formano, a causa del congelamento, una superficie grumosa. La superficie del ghiaccio assomiglia a una buccia d'arancia, e la pietra si muove al di sopra delle goccioline di ghiaccio. Queste goccioline vengono chiamate \"pebble\" e influenzano la traiettoria e l'effetto della pietra. L\"'ice maker\" deve essere anche consapevole della usura del \"pebble\", poich\u00e9 questo, consumandosi durante la partita, influisce sulle condizioni di gioco. Perci\u00f2 il ghiaccio in genere deve essere raschiato al fine di riformare il \"pebble\" prima di ogni partita.\n\"Stone\" da curling.\nLa pietra da curling (a volte anche detta semplicemente \"sasso\"), come definito dalla World Curling Federation \u00e8 un disco di pietra spessa del peso compreso tra 38 e 44 libbre (tra 17,24 e 19,96 kg circa) con una maniglia fissata alla parte superiore. La circonferenza massima ammissibile \u00e8 di 36 pollici (circa 91,44 cm) e l'altezza minima consentita \u00e8 di 4,5 pollici (circa 11,43\u00a0cm). Il manico \u00e8 legato da un bullone che scorre verticalmente attraverso un foro al centro della pietra. La maniglia consente alla pietra di essere impugnata e ruotata durante il rilascio; su una superficie ghiacciata adeguatamente preparata il percorso della pietra curva (\"curl\") nella direzione in cui il bordo anteriore della pietra stessa sta girando. Pi\u00f9 la \"stone\" rallenta, pi\u00f9 l'effetto del \"curl\" \u00e8 marcato, per cui un tiro lento curver\u00e0 prima e maggiormente di un tiro pi\u00f9 veloce. Le maniglie sono colorate per identificare le pietre di ciascuna squadra, i due colori pi\u00f9 popolari nei tornei pi\u00f9 importanti sono il rosso e giallo. L'unica parte della pietra a contatto con il ghiaccio \u00e8 la \"corona\", una stretta porzione del sasso fatta ad anello, di dimensioni comprese tra 0,5 e 0,25 pollici (da 1,27 a 0,635\u00a0cm) di spessore e di 5 pollici di diametro (circa 12,7\u00a0cm). I lati della pietra convergono verso il basso (verso la corona) e la parte interna della corona \u00e8 concava e vuota per eliminare il ghiaccio.\nTradizionalmente, le pietre per il curling sono fatte di due tipi specifici di granito, chiamati \"Blue Hone\" e \"Ailsa Craig Common Green\". Entrambi si trovano sull'isola di Ailsa Craig, al largo della costa scozzese dell'Ayrshire. Il \"Blue Hone\" ha un assorbimento di acqua molto basso, il che impedisce l'azione di congelamento e l'erosione della pietra mentre \"l'Ailsa Craig Common Green\" \u00e8 un granito di qualit\u00e0 minore rispetto al \"Blue Hone\". In passato, la maggior parte delle pietre di curling erano costituite da \"Blue Hone\", tuttavia, essendo l'isola diventata una riserva della fauna selvatica, la cava \u00e8 stata costretta a contingentare le estrazioni e vietare le detonazioni. Attualmente il granito per la produzione di pietre da curling viene principalmente dal nord del Galles. Questo granito si chiama \"Trefor\" ed \u00e8 disponibile in tonalit\u00e0, blu, grigio, rosso e marrone. La cava in Galles che fornisce il granito per la produzione di pietre da curling ha un'esclusiva con l'azienda canadese \"Canada Curling Stone Co.\" La cava gallese \u00e8 una cava piena e attiva e non si prevede l'esaurimento di questo granito. La \"Canada Curling Stone Co.\" produce \"stone\" da curling dal 1992. Il costo di un sasso da curling del nuovo granito \"Trefor\" \u00e8 di circa 600 dollari canadesi l'una.\nLa famiglia scozzese Kay ha fabbricato pietre da curling dal 1851 e possiede i diritti esclusivi del granito di Ailsa Craig, concessa dal Marchese di Ailsa, la cui famiglia \u00e8 proprietaria dell'isola dal 1560. Le ultime estrazioni di granito di Ailsa Craig da parte della famiglia Kay hanno avuto luogo nel 2002 (1500 tonnellate), 2013 (2000 tonnellate) e 2020 (600 tonnellate). La famiglia Kay \u00e8 stata il produttore esclusivo di pietra da curling per tutti i Giochi olimpici in cui il curling \u00e8 stato sport ufficiale eccetto per Salt Lake City 2002, edizione che vide anche pietre di \"Trefor\".\nUna terza azienda privata entrata nel ristrettissimo mercato della produzione di pietre da curling \u00e8 la cinese \"Tiano Curling Stone\", fondata nel 2010.\nRecentemente \u00e8 stato inventato un manico elettronico, conosciuto come \"Eye on the Hog\" (\"Occhio sul[la linea del] Maiale\"). Questa tecnologia pu\u00f2 essere montata sulle pietre per rilevare le \"hog line violation\", ovvero un fallo di gioco, causa pi\u00f9 frequente delle contestazioni che avvengono durante il gioco. Questi manici rilevano elettronicamente se la mano del giocatore \u00e8 in contatto con il manico stesso mentre la pietra passa la \"hog line\". Il fallo \u00e8 segnalato dalle luci alla base del manico. L\"'Eye on the Hog\" elimina l'errore umano e la necessit\u00e0 di avere due arbitri sulle linee stesse. Questa tecnologia \u00e8 obbligatoria in competizioni di alto livello nazionale e internazionale, ma il suo costo, intorno a 650 $ ciascuno, la rende generalmente fuori dalla portata della maggior parte delle strutture.\nScopa da curling.\nLa scopa da curling viene utilizzata per spazzare la superficie del ghiaccio lungo il percorso della pietra (vedi anche spazzata), ed \u00e8 spesso usata anche come sostegno durante il lancio della \"stone\".\nInizialmente le scope erano fatte di saggina, pertanto simili alle scope per la casa. Oggi le scope dette \"a pennello\" hanno sostituito le tradizionali scope di saggina, ma sono universalmente note come scope. I \"pad\" sono la parte terminale delle scope a pennello e possono essere di stoffa, pelo animale o sintetico o di crine. I moderni manici delle scope da curling di solito sono tubi cavi di vetroresina o in fibra di carbonio. Questi nuovi manici sono pi\u00f9 leggeri e pi\u00f9 forti di quelli tradizionali di legno e permettono un pi\u00f9 rapido spazzamento, consentendo inoltre di imprimere pi\u00f9 forza verso la testa della scopa.\nScarpe.\nLe \"scarpe da curling\" sono simili a normali calzature sportive tranne per il fatto che le due suole sono diverse. Lo \"scivolo\" \u00e8 la suola progettata per il piede che appunto scivola, mentre l'altra scarpa ha una suola progettata per non scivolare sul ghiaccio.\nLa suola della scarpa con lo scivolo \u00e8 solitamente realizzata in Teflon, ma ne esistono in acciaio inox e in PVC di color rosso mattone. La maggior parte delle scarpe dispone di una suola dotata di scivolo, ma esistono delle suolette-scivoli applicabili sotto la calzatura, a contatto con il ghiaccio, e fissate alle scarpe tramite lacci o elastici. Alcune scarpe hanno scivoli composti da due dischi di piccole dimensioni che coprono la porzione anteriore della suola e il tallone. Quando un giocatore non sta tirando, lo scivolo del giocatore pu\u00f2 essere temporaneamente reso non scivoloso utilizzando una \"barca\", ossia una suola applicabile sopra la scarpa.\nLa scarpa che non deve scivolare \u00e8 progettata per fare aderenza. Pu\u00f2 possedere una normale suola da scarpa sportiva o uno speciale strato di materiale gommoso applicato alla suola, con uno spessore pari a quello dello scivolo. La punta della scarpa pu\u00f2 anche avere un rivestimento in gomma sulla superficie superiore o un lembo che sovrasta la punta. Questo riduce l'usura e l'attrito sulla parte superiore della scarpa durante il tiro.\nAltre attrezzature.\nAltri tipi di apparecchiature comprendono:\nGioco.\nLe competizioni internazionali sono suddivise in 10 mani, quindi la maggior parte dei campionati nazionali giocano dieci mani. Tuttavia, nel corso della Coppa del Mondo per club, chiamata \"World Curling Tour,\" si disputano solo otto mani. La maggior parte dei tornei sociali sono di otto mani. La fine di una mano avviene quando ogni giocatore di entrambe le squadre ha gi\u00e0 lanciato due \"stone\" da un'estremit\u00e0 del campo verso la casa del lato opposto, per un totale di 16 pietre. Le ultime mani possono non essere giocate se una squadra ha gi\u00e0 automaticamente vinto e per gli avversari \u00e8 impossibile pareggiare. Vince la squadra con il punteggio pi\u00f9 alto, dopo che tutte le mani sono state completate (si veda Punteggio sotto).\nNelle competizioni internazionali, a ciascuna squadra viene concesso un tempo limite di 73 minuti per completare tutti i propri lanci. Ad ogni squadra sono anche concessi due timeout di 60 secondi ciascuno. Se \u00e8 necessario giocare ulteriori mani (\"extraend\"), ogni squadra ha a disposizione 10 minuti di tempo di gioco per completare i propri lanci ed un'aggiunta di un timeout di 60 secondi per ogni \"extraend\" giocata.\nScivolata.\nIl processo di spinta di una pietra lungo il campo \u00e8 noto come scivolata. La scivolata viene determinata da tre fattori principali: la forza, la linea ed il \"curl\". Questi fattori saranno influenzati dalle tattiche di gioco.\nLo \"skip\" (caposquadra) pu\u00f2 comunicare la forza, il \"curl\", la linea e altre tattiche chiamandole a voce o appoggiando la scopa sul ghiaccio. Nel caso di una guardia, una bocciata o una promozione indicher\u00e0 le pietre coinvolte.\nPrima della scivolata, la superficie del ghiaccio sulla traiettoria della pietra viene pulita con la scopa, se necessario, in quanto lo sporco sul fondo di una \"stone\" o nel suo percorso pu\u00f2 modificare la traiettoria e rovinare il tiro.\nIl lanciatore tira il sasso. Un altro giocatore, di solito lo skip, \u00e8 di stanza dietro il button dall'altra parte del campo per determinare tattica, \"forza\", \"curl\" e \"linea\" mentre gli altri due possono spazzare davanti alla \"stone\" per influenzare la traiettoria (si veda Sweeping, qui di seguito). Quando tira lo skip, il viceskip assume il suo ruolo.\nIl lanciatore appoggia la scarpa con l'aderenza (dotata di suola antiscivolo) sulla staffa, per un giocatore di curling destrorso \u00e8 il piede destro, quello sinistro per un mancino. Il lanciatore, allinea parallelamente alla staffa, le linee delle spalle, puntando con il resto del corpo la scopa dello skip.\nLa pietra \u00e8 posta di fronte ai piedi tenuta con la mano destra per i destrorsi, con la sinistra per i mancini. A seconda delle tecniche di lancio si possono effettuare diverse scivolate, che, dalla posizione di partenza, portano il giocatore in posizione di scivolata, ossia con il piede dotato di scivolo sotto il busto, con la gamba piegata, mentre l'altra gamba si distende dietro. La spinta viene data da questa gamba, il cui affondo determina la forza del tiro e quindi la distanza che la pietra percorrer\u00e0. Per bilanciare il corpo si pu\u00f2 utilizzare una scopa tenuta nella mano libera.\nLa pietra deve essere rilasciata entro la \"hog line\", in prossimit\u00e0 di questa viene impartito il \"curl\", prodotto da una leggera torsione in senso orario o antiorario della maniglia della \"stone\". Solitamente se si tira con il \"curl\" in senso orario si parte con la maniglia in posizione ore 10 e si rilascia il sasso in posizione ore 12, se il senso del \"curl\" \u00e8 antiorario si parte solitamente in posizione ore 2 e si rilascia sempre in posizione ore 12. Una \"stone\" normalmente compie circa 2 giri e mezzo lungo il campo prima di fermarsi.\nLa pietra per rimanere in gioco deve fermarsi prima di attraversare interamente la \"back line\" (se ci \u00e8 sopra la \"stone\" \u00e8 ancora in gioco), ma deve necessariamente oltrepassare interamente la linea del maiale (\"hog line\"). Viene fatta un'eccezione se una \"stone\" tocca un'altra \"stone\" in gioco: in questo caso anche se il sasso non ha interamente attraversato la \"hog line\" rimane comunque in gioco. L\"'Eye on the Hog\" \u00e8 un sensore all'interno della pietra che indica se essa \u00e8 stata rilasciata prima della \"hog line\" o meno. Se le luci sulla \"stone\" diventano rosse la pietra verr\u00e0 immediatamente eliminata dal gioco.\n\"Spazzata\".\nDopo che la \"stone\" viene lanciata la sua traiettoria \u00e8 ancora influenzabile dai due scopatori sotto istruzioni dallo \"skip\". Quando si spazza, la pressione e la velocit\u00e0 della testina sciolgono leggermente il \"pebble\", causando un lieve aumento dello strato di umidit\u00e0 che si accumula sotto la pietra. Le scope hanno due effetti sul sasso: riducono l'attrito sotto la pietra e diminuiscono l'effetto del \"curl\". Le pietre \"curlano\" (curvano in direzione del \"curl\") di pi\u00f9 mano a mano che rallentano: se si spazza subito aumenta la distanza percorsa dal sasso e si raddrizza il percorso, viceversa se si spazza nella parte finale del percorso aumenta il \"curl\" e la distanza percorsa lateralmente.\nUno degli aspetti della strategia alla base del curling \u00e8 sapere quando spazzare. Quando il ghiaccio davanti alla pietra viene spazzato, questa di solito arriva pi\u00f9 lontano e rimane pi\u00f9 diritta. In alcune situazioni una delle due alterazioni nel percorso non \u00e8 desiderabile. Ad esempio, una \"stone\" pu\u00f2 essere troppo veloce, ma deve essere spazzata per impedire che finisca su una guardia. La squadra deve decidere cosa sia meglio: evitare la guardia ma finire troppo lontani, o colpire la guardia.\nGran parte delle urla che si sentono durante una partita di curling provengono o dallo \"skip\" che \"chiama\" (d\u00e0 indicazioni) sulla \"linea\" (traiettoria) del tiro o dagli spazzatori che chiamano la \"forza\" (velocit\u00e0). Lo \"skip\" valuta il percorso della \"stone\" in base alla linea e alla forza, e se necessario, dice agli spazzatori di spazzare per mantenere la traiettoria prevista. Gli stessi spazzatori sono responsabili nel giudicare la forza della \"stone\", comunicando la corretta velocit\u00e0 allo \"skip\". Alcune squadre utilizzano un cronometro per misurare il tempo percorso dal sasso durante il tiro tra la linea di tiro e la linea del maiale (\"hogline\"), un aiuto per gli spazzatori nel determinare l'esatta forza. Molte squadre utilizzano un sistema di numeri per comunicare in quale delle 10 zone giocabili si stima la pietra si fermer\u00e0.\nSolitamente, i due spazzatori stanno dalle due parti opposte della \"stone\", anche se non \u00e8 obbligatorio. Velocit\u00e0 e pressione sono fondamentali per una spazzata efficace. Afferrando la scopa, una mano dovrebbe stare, partendo dalla testa della scopa, a circa un terzo della lunghezza del manico, mentre l'altra mano dovrebbe situarsi ad un terzo della lunghezza del manico dalla parte opposta. L'angolo tra la scopa e il ghiaccio deve permettere di esercitare la maggior pressione possibile sul ghiaccio. La quantit\u00e0 di pressione pu\u00f2 variare, da relativamente leggera per garantire che i detriti non modifichino il percorso della \"stone\", a un massimo di pressione.\nDurante il turno della propria squadra a tutti e quattro i componenti, e ovunque sul ghiaccio fino all'altezza del centro della \"casa\" (\"teeline\"), \u00e8 consentito di spazzare. Tuttavia, una volta che il bordo anteriore della pietra oltrepassa la \"teeline\" solo un giocatore della squadra pu\u00f2 spazzare, ed \u00e8 inoltre permesso ad un giocatore dell'altra squadra. Questo \u00e8 l'unico caso in cui una \"stone\" pu\u00f2 essere spazzata da un membro del team avversario. Per i regolamenti internazionali questo giocatore deve essere lo \"skip\" o, se lo \"skip\" sta tirando, il \"viceskip\".\nBruciare una pietra.\nOccasionalmente, i giocatori possono accidentalmente toccare una pietra con la loro scopa o una parte del corpo. Questo \u00e8 spesso definito come \"bruciare\" una pietra. Toccare una pietra ferma quando non c'\u00e8 un tiro in corso non \u00e8 considerato infrazione ed \u00e8 comune rimetterla semplicemente a posto.\nQuando una pietra viene toccata mentre le \"stone\" sono in gioco, i rimedi variano, o si elimina la pietra toccata o viene spostata. Le regole dicono che la pietra debba essere posizionata dalla squadra avversaria in modo da svantaggiare la squadra che ha commesso l'infrazione. Generalmente per fair play questo non accade.\nTipi di tiri.\nDiverse tipologie di tiro vengono usate per piazzare attentamente le \"stone\" per ragioni strategiche o tattiche, ma si dividono in tre categorie fondamentali:\n\"Free Guard-Zone\".\nLa \"Free Guard-Zone\" \u00e8 una regola del gioco durante la quale, fino a che le prime quattro pietre non sono state giocate (due per ciascuna squadra), i sassi a guardia (quelle pietre rimaste nella zona tra l\"'hogline\" e la casa) non possono essere rimosse da una pietra avversaria. Se queste guardie vengono bocciate accidentalmente dall'avversario, vengono riposizionate nello stesso posto, e la pietra avversaria viene rimossa dal gioco. Se invece un sasso viene bocciato durante un tiro della stessa squadra, il tiro \u00e8 regolare.\nOriginariamente, la regola fu introdotta su suggerimento di Russ Howard per un torneo con il pi\u00f9 ricco premio mai assegnato fino a quel momento a Moncton, nel Nuovo Brunswick, nel 1991. La \"Regola di Howard\" (nota anche come la Regola Moncton) prevedeva che le prime quattro \"stone\" in gioco non potessero essere rimosse dall'avversario fino al quinto tiro, indipendentemente da dove si trovassero. Questa regola di gioco venne leggermente alterata e adottata come \"Free Guard-Zone\" per le gare internazionali poco dopo. Dalla stagione 1993-94 alla 2002-03 in Canada era in vigore una \"Free Guard-Zone\" estesa alle prime 3 \"stone\", ma successivamente \"Canadian Curling Association\" decise di sostituirla con quella standard a 4 sassi. Durante questo periodo le squadre canadesi utilizzavano per i campionati nazionali il sistema a 3 sassi, mentre nei campionati internazionali (anche quelli disputati in Canada) utilizzavano la \"Free Guard-Zone\" a quattro sassi.\nQuesta regola, un'aggiunta relativamente recente del gioco del curling, \u00e8 stata inserita in risposta a una strategia chiamata \"peeling\" (\"sbucciamento\"). Questa strategia consiste nel giocare senza pietre in gioco, ossia chi ha il \"martello\" (ultimo tiro) boccia tutte le pietre dell'avversario e tira fuori campo l'ultimo tiro della mano fino alla fine della partita dove segna l'unico punto. Una squadra in testa adottando questa strategia durante il gioco avrebbe quasi sicuramente vinto. Questa strategia si era sviluppata (soprattutto in Canada), dal momento che le macchine del ghiaccio erano diventate capaci di preparare campi di gioco molto regolari e prevedibili. Inoltre l'adozione delle scope a pennello permetteva un maggiore controllo della pietre. La strategia del \"peeling\" rese per\u00f2 il gioco poco emozionante, tanto che nel 1990 il \"Tim Hortons Brier\" \u00e8 stato considerato da molti appassionati di curling come noioso da vedere, a causa della pressoch\u00e9 costante strategia del \"peeling\". Questo rese immediata e ben accetta l'adozione della \"Free Guard-Zone\".\nUna strategia sviluppata dai giocatori di curling in risposta alla \"Free Guard-Zone\" (Kevin Martin dall'Alberta \u00e8 uno dei migliori esempi) \u00e8 chiamata \"spaccata\" (anche \"split\" o \"teak\"), in cui si effettuano dei tiri il cui scopo \u00e8 quello di spostare la \"pietra di guardia\" avversaria di lato, abbastanza lontana da renderla difficile o impossibile da usare, ma rimanendo pur sempre in gioco. Il sasso lanciato esce invece dal gioco. L'effetto \u00e8 funzionalmente identico al \"peeling\", ma molto pi\u00f9 difficile, infatti se una bocciata colpisce la guardia troppo forte (spingendola fuori dal gioco) la guardia viene rimessa nella sua posizione originale, mentre se la bocciata non \u00e8 abbastanza forte ed entrambi i sassi rimangono in gioco si crea una situazione tatticamente utile all'avversario. C'\u00e8 anche una maggiore probabilit\u00e0 che il colpo manchi la guardia del tutto a causa della precisione necessaria per effettuare il tiro. A causa della difficolt\u00e0 obiettiva di questo tipo di strategia, solo le migliori squadre normalmente ci provano, risultando comunque meno dominante del \"peeling\".\n\"Martello\".\nL'ultima pietra di una mano viene chiamata \"martello\" (dall'inglese \"hammer\"). Prima della partita, le squadre decidono chi si prende il martello o lo concordano tramite un'estrazione casuale (come un lancio della moneta), con un \"draw-to-the-button\", dove un rappresentante di ogni squadra tira un'unica pietra tentando di avvicinarsi il pi\u00f9 possibile al centro della casa (in inglese \"button\"), oppure in particolare nei tornei disputati ai Giochi olimpici invernali, da un confronto storico di tre vittorie-sconfitte delle squadre. In tutte le mani successive, il \"martello\" appartiene alla squadra che non ha ottenuto punti alla fine della mano precedente. Nel caso in cui nessuna delle due squadre segni punti, il martello rimane alla stessa squadra. Naturalmente, \u00e8 pi\u00f9 facile segnare punti con il \"martello\" che senza, dunque in un torneo la squadra che lo detiene in genere cerca di segnare due o pi\u00f9 punti. Se \u00e8 possibile fare solo un punto, lo \"skip\" spesso cerca di fare \"mano nulla\"; ossia fare in modo che nessuna delle due squadre segni punti per mantenere il \"martello\" la mano successiva, dove cercher\u00e0 di segnare due o pi\u00f9 punti. Segnare punti senza il martello \u00e8 comunemente indicato come \"rubare una mano\", ed \u00e8 molto pi\u00f9 difficile.\nStrategia.\nIl curling \u00e8 un gioco di strategia, tattica e abilit\u00e0. La strategia dipende dalla capacit\u00e0 del team, l'abilit\u00e0 dell'avversario, le condizioni del ghiaccio, il punteggio del gioco, quante mani rimangono alla fine, e se la squadra ha o meno il vantaggio dell'ultima pietra (\"martello\"). Una squadra pu\u00f2 giocare una mano aggressiva o difensiva. Un gioco aggressivo consiste nel mantenere molte \"stone\" in gioco, il che rende la mano pi\u00f9 rischiosa, ma d\u00e0 anche la possibilit\u00e0 di fare molti punti (anche all'avversario). Un gioco difensivo \u00e8 composto da molte bocciate in modo da non avere molte \"stone\" in gioco, questa strategia tende ad essere meno rischiosa. Una squadra che gioca bene a punto di solito tende a giocare in modo aggressivo, mentre una squadra che predilige le bocciate opta solitamente per giocare sulla difensiva.\nSe una squadra non ha il martello in una mano, cercher\u00e0 di ostruire la zona di guardia (\"four-foot zone\") di fronte alla casa per impedire l'accesso alla squadra ai due cerchi pi\u00f9 interni della casa. Questo pu\u00f2 essere fatto posizionando con i primi due tiri delle \"guardie centrali\" (chiamate in inglese \"center guard\") davanti alla casa in prossimit\u00e0 della linea centrale. Se una squadra invece ha il martello, cercher\u00e0 di mantenere la \"four-foot zone\" libera, in modo da avere accesso alla zona centrale in ogni momento. Una squadra con il martello tender\u00e0 a tirare con i primi due tiri una \"guardia laterale\" (in inglese \"corner guard\"). Queste servono generalmente a una squadra a segnare due o pi\u00f9 punti in una mano, perch\u00e9 si pu\u00f2 tirare un punto laterale che \"curlando\" si pu\u00f2 nascondere dietro, rendendo pi\u00f9 difficile una bocciata da parte della squadra avversaria.\nIdealmente, la strategia in una mano per una squadra con il martello \u00e8 quella di segnare due punti o pi\u00f9. Segnare solo un punto \u00e8 spesso un'occasione sprecata, in quanto si perde il vantaggio del martello nella mano successiva. Se una squadra non pu\u00f2 segnare due punti capita spesso che si tenti una mano nulla, bocciando qualsiasi pietra dell'avversario in modo che escano entrambi i sassi o, se non ci sono \"stone\" avversarie, semplicemente lanciando la \"stone\" oltre la casa, in modo che nessuna squadra segni punti e la squadra con \"l'hammer\" lo mantenga la mano successiva. In generale, una squadra senza il martello vorrebbe sia forzare la squadra avversaria a segnare un solo punto (in modo che possano ottenere il martello la mano successiva) sia rubare la mano segnando uno o pi\u00f9 punti.\nGeneralmente maggiore \u00e8 il vantaggio di una squadra e pi\u00f9 questa giocher\u00e0 in maniera difensiva, bocciando tutte le \"stone\" dell'avversario, negandogli cos\u00ec l'opportunit\u00e0 di segnare in una mano pi\u00f9 di un punto difendendo cos\u00ec il vantaggio. Una squadra in svantaggio viceversa tenter\u00e0 un gioco pi\u00f9 aggressivo, nascondendosi dietro le guardie, spingendo le \"stone\" avversarie nella parte posteriore della casa con un tiro conosciuto come \"tape-back\" (se sono di fronte alla \"tee-line\") o appoggiandosi a esse (se sono dietro la linea di tee). Una pietra \"congelata\" (\"freeze\") \u00e8 difficile da rimuovere, perch\u00e9 \u00e8 a contatto con la pietra avversaria.\nConcedere il gioco.\nNon \u00e8 raro che a qualsiasi livello la squadra perdente decida di terminare la partita prima che tutte le mani siano state completate se crede che non ha pi\u00f9 una reale possibilit\u00e0 di vincere. Nelle competizioni internazionali questa possibilit\u00e0 viene data dalla sesta o dall'ottava mano in poi oppure quando la squadra perdente \u00e8 a corto di rocce, cio\u00e8 una volta che ha un minor numero di pietre in gioco e/o giocabili del numero di punti necessari per pareggiare o vincere.\nQuando una squadra ritiene che sia impossibile o quasi impossibile vincere una partita, di solito stringe la mano alla squadra avversaria ammettendo la sconfitta. Ci\u00f2 pu\u00f2 verificarsi in qualsiasi momento durante il gioco, ma di solito accade verso la fine definitiva. Ai Giochi olimpici invernali una squadra pu\u00f2 concedere il gioco dopo aver terminato qualsiasi mano durante la fase a girone, ma pu\u00f2 concedere il gioco solo dopo aver terminato otto mani durante le fasi ad eliminazione diretta.\nA differenza di altri sport, non vi \u00e8 alcuna connotazione negativa associata al concedere il gioco. Infatti, in numerosi tornei, una squadra \u00e8 tenuta a concedere il gioco quando \u00e8 matematicamente impossibile per loro pareggiare.\nRisoluzione delle controversie.\nLa maggior parte delle decisioni sono lasciate ai due skip, anche se, in tornei ufficiali, le decisioni possono essere lasciate ai giudici. Tuttavia, tutte le controversie di punteggio vengono gestite dai vice-skip. Non ci devono essere altri giocatori ad eccezione dei due vice-skip in casa mentre viene determinato il punteggio. In un torneo, la circostanza pi\u00f9 frequente in cui una decisione deve essere fatta da qualcuno che non sia il vice-skip \u00e8 quando i due non riescono ad accordarsi su quale sia la \"stone\" pi\u00f9 vicina alla zona centrale (\"button\"). Un giudice indipendente (supervisore in Canada ed ai campionati del mondo) misura le distanze con un dispositivo appositamente progettato che ruota dal centro del \"button\". Quando i giudici indipendenti non sono disponibili, sono gli stessi vice-skip a misurare le distanze.\nPunteggio.\nLa vincitrice \u00e8 la squadra con il pi\u00f9 alto numero di punti accumulati al termine di otto o dieci mani. I punti vengono assegnati a conclusione di ciascuna di queste mani come segue: quando ogni squadra ha tirato le sue otto pietre, la squadra con la pietra pi\u00f9 vicina alla zona centrale vince la mano, inoltre alla squadra vincente viene assegnato un punto per ciascuna delle sue pietre in casa pi\u00f9 vicine al \"button\" della pietra avversaria pi\u00f9 vicina al centro. Le posizioni di tutti i sassi pi\u00f9 lontani di quella dell'avversario non fanno alcuna differenza per il punteggio.\nSolo le pietre che sono in casa sono considerate nel punteggio. Una pietra \u00e8 in casa se si trova all'interno dell'anello pi\u00f9 esterno. Poich\u00e9 la base della pietre \u00e8 arrotondata, una pietra appena in casa non avr\u00e0 alcun contatto reale con l'anello, che passer\u00e0 sotto il bordo arrotondato della pietra, ma viene conteggiata ugualmente. Questo tipo di pietra si dice che \"morde\" i cerchi.\nPu\u00f2 non essere evidente ad occhio quale delle due rocce \u00e8 pi\u00f9 vicina al \"button\" (centro) o se una roccia in realt\u00e0 morde o no i cerchi. Esistono dispositivi di misurazione determinati, ma questi non possono essere portati in campo fino a quando la mano non \u00e8 terminata. Pertanto, una squadra pu\u00f2 prendere decisioni strategiche durante una mano basandosi solo sulla rivelazione a occhio, anche se queste si rivelano errate.\nIl punteggio \u00e8 segnato su un tabellone, di cui esistono due tipi: il tipo baseball e il tabellone club.\nIl \"tipo baseball\" \u00e8 stato creato per motivi televisivi per un pubblico che non ha familiarit\u00e0 con il tabellone club. Le mani sono contrassegnate da colonne da 1 a 11 (10 regolari pi\u00f9 la possibilit\u00e0 di una mano supplementare, conosciuta anche come \"extraend\") pi\u00f9 un'ulteriore colonna per il totale. Sotto questo sono due file, una per ogni squadra, contenente il punteggio ottenuto dalla squadra in ogni mano e i due punteggi totali riportati nell'ultima colonna di destra.\nIl \"tabellone club\" tradizionale \u00e8 utilizzato nella maggior parte dei club di curling. La fila centrale numerata rappresenta la somma del punteggio totale di ciascuna squadra. Ci sono due altre file, una sopra e una sotto la fila del punteggio, che indicano le due squadre ed i numeri posti in queste file rappresentano la mano in cui tale team ha ottenuto il punteggio cumulativo. Se la squadra rossa totalizza tre punti nella prima mano, il cartellino 1 (indicante la prima mano) \u00e8 posizionato sopra al numero 3 nella fila della squadra rossa. Se la stessa squadra totalizza altri due punti in pi\u00f9 nella seconda mano, il cartellino 2 sar\u00e0 posizionato sopra al 5 nella riga della squadra rossa, indicando che la squadra rossa ha cinque punti in totale (3 nella prima mano +2 nella seconda). Questo quadro di valutazione funziona perch\u00e9 solo una squadra pu\u00f2 ottenere punti in una mano. Tuttavia, una certa confusione pu\u00f2 sorgere quando viene giocata una mano nulla. I numeri delle mani nulle di solito sono posizionati nella colonna a destra nella fila della squadra che ha il \"martello\" (vantaggio dell'ultima pietra), o su un posto speciale per le mani nulle. Il punteggio su questo tabellone richiede solo l'uso di (fino a) 11 cartellini cifrati, mentre con il punteggio di tipo baseball sono necessari molti cartellini con le stesse cifre (in particolare cifre particolarmente basse come \"1\").\nIl seguente esempio illustra la differenza tra i due tipi. L'esempio illustra la finale degli uomini alle Giochi olimpici invernali del 2006.\nTabellone tipo baseball\nTabellone club\nIl massimo numero di punti ottenibile in una sola mano \u00e8 8, ossia tutte le \"stone\" di una squadra. Segnare una mano da otto punti contro una squadra relativamente competente \u00e8 molto difficile nel curling ed \u00e8 considerato l'equivalente del Perfect game nel baseball ed \u00e8 conosciuto come \"pupazzo di neve\". Probabilmente il pi\u00f9 noto pupazzo di neve \u00e8 avvenuto nel 2006 al \"Players Championships\", prova di Coppa del Mondo e del Grande Slam di curling. La futura (2007) campionessa del mondo Kelly Scott ha segnato otto punti in una delle sue partite contro la medaglia di bronzo mondiale 1998 Cathy King.\nCultura del curling.\nNei tornei le squadre sono normalmente chiamate con il cognome dello \"skip\", per esempio \"Team Martin\" per \"skip\" Kevin Martin. Altrimenti le squadre prendono il nome del club di appartenenza o, come accade in Canada, della divisione amministrativa rappresentata.\nI campionati di curling di massimo livello sono tipicamente svolti da squadre unicamente maschili o femminili. Il gioco \u00e8 conosciuto come curling misto quando una squadra \u00e8 composta da due uomini e due donne. Il \"campionato canadese misto di curling\" \u00e8 la competizione di pi\u00f9 alto livello seguito dai campionati europei misti di curling, in assenza di un campionato del mondo e della categoria misti ai Giochi olimpici.\nIl curling \u00e8 particolarmente popolare in Canada. I miglioramenti nella produzione del ghiaccio e le modifiche al regolamento per aumentare la competitivit\u00e0 e promuovere la complessa strategia hanno aumentato la popolarit\u00e0 gi\u00e0 alta di questo sport in Canada, e il grande pubblico televisivo segue trasmissioni annuali di curling, in particolare il \"Torneo dei Cuori\" (\"Scotties Tournament of Hearts\", ossia il campionato nazionale femminile), la \"Tim Hortons Brier\" (il campionato nazionale maschile) e i campionati mondiali di curling.\nNonostante la provincia canadese del Manitoba abbia una popolazione limitata (5\u00ba posto su 10 province canadesi), le squadre del Manitoba hanno vinto circa un terzo delle edizioni del Brier. Il Torneo di Cuori e il Brier vengono disputati dai campioni dei campionati provinciali canadesi e i campionati del Mondo dai campioni nazionali.\nErnie Richardson della provincia dello Saskatchewan e la squadra composta dalla sua famiglia hanno dominato il curling canadese e internazionale durante la fine del 1950 e 1960 e sono stati considerati i migliori giocatori di curling di tutti i tempi. Sandra Schmirler ha portato la sua squadra alla prima medaglia d'oro del curling femminile alle Giochi olimpici invernali del 1998. Quando mor\u00ec due anni dopo di cancro oltre 15.000 persone hanno partecipato al suo funerale, ed \u00e8 stato trasmesso dalla televisione nazionale.\nUno sport amatoriale.\nNonostante i \"bonspiels\" canadesi (tornei) offrano premi in denaro, ci sono pochissimi giocatori di curling professionisti a tempo pieno. Tuttavia, alcuni giocatori di curling ricavano una parte considerevole del loro reddito dal curling. La maggior parte dei giocatori comunque non \u00e8 professionista nemmeno da quando questo sport \u00e8 stato reintrodotto nel programma dei Giochi olimpici invernali nel 1998 con tornei maschili e femminili.\nCurling in carrozzina.\nIl curling in carrozzina, \u00e8 la variante del curling praticabile da persone con disabilit\u00e0 agli arti inferiori. La differenza pi\u00f9 evidente nel meccanismo di gioco \u00e8 l'assenza della fase di \"spazzata\", che rende il curling in carrozzina ancora pi\u00f9 simile alle bocce. Per il resto la superficie di gioco, le \"stone\" e le regole sono le stesse. Alcuni adattamenti sono legati al fatto che i giocatori si spostano su sedie a rotelle: non sono necessarie le apposite scarpe con suole differenziate, si pu\u00f2 usare un manico estensore per lanciare la pietra, e un compagno di squadra pu\u00f2 aiutare a tenere ferma la carrozzina durante il lancio. L'attivit\u00e0 agonistica internazionale \u00e8 organizzata dalla Federazione Mondiale di Curling (World Curling Federation). Il curling in carrozzina \u00e8 stato inserito nel programma dei Giochi paralimpici a partire dai IX Giochi paralimpici invernali di Torino 2006, con un torneo unico riservato a squadre miste.\nNella cultura di massa.\nNel film \"Aiuto!\" (\"Help!\"), diretto nel 1965 da Richard Lester, i Beatles - protagonisti dello stesso - tentano di giocare a curling in una sequenza ambientata sulle Alpi austriache.\nIl film canadese del 2002 \"Gli uomini con le scope\", interpretato e diretto da Paul Gross e girato nei centri sportivi del curling, racconta la storia di una squadra di curling di una piccola cittadina canadese. Il film ha incassato pi\u00f9 di 4,2 milioni di dollari solo in Canada, diventando cos\u00ec il campione di incassi tra i film canadesi sovvenzionati dalla \"Telefilm Canada\" tra il 1997 e il 2002.\nNel 2010, nella 21\u00b0 stagione de I Simpson, viene messo in onda l'episodio \"Un incontro con il curling\": la squadra di Homer, Marge, Skinner e Agnes vince la medaglia d'oro alle Olimpiadi di Vancouver.\nNel 2013, nell'episodio \"Peter selvaticus\" de I Griffin, la domestica Consuelo vince l'oro olimpico con la squadra messicana battendo il Canada. \nUn altro film incentrato sul curling \u00e8 \"La mossa del pinguino\", diretto nel 2014 da Claudio Amendola: un'improbabile squadra di dilettanti tenta di qualificarsi alle Olimpiadi di Torino 2006."}
{"id": "1304", "revid": "751106", "url": "https://it.wikipedia.org/wiki?curid=1304", "title": "Calcio a 5", "text": "Il calcio a 5 \u00e8 uno sport di squadra, derivato dal calcio, che ha avuto origine in Uruguay, dove \u00e8 tradizionalmente conosciuto come f\u00fatbol de sal\u00f3n (e colloquialmente f\u00fatbol sala).\nInternazionalmente \u00e8 conosciuto come futsal, parola macedonia latina che deriva dalla contrazione dei termini \"f\u00fatbol\"/\"futebol\" (\"calcio\") e \"sala\"/\"sal\u00f3n\"/\"sal\u00e3o\" (\"salone\", inteso come struttura sportiva coperta).\nIl termine \"calcio a 5\" \u00e8 la traduzione italiana del termine \"football five\" e serviva originalmente per distinguere la versione del gioco messo a punto e sviluppato dalla FIFA dalla met\u00e0 degli anni 1980 in poi, dalla versione originale cos\u00ec definita a partire dal secondo dopoguerra in Sud America.\nEtimologia.\nNei primi anni, la disciplina era nota in Italia come \"calcetto\", come testimoniano le denominazioni delle prime federazioni nazionali (Federazione Italiana Calcetto e Lega Italiana Calcetto). Successivamente, con l'affermazione del \"five-a-side football\" proposto dalla FIFA, fin\u00ec per imporsi il calco linguistico \"calcio a 5\". Con l'avvento del nuovo millennio ha preso piede anche nell'italiano la parola \"futsal\" per definire il \"calcio a 5\", mentre per quanto riguarda il gioco del futbol de sal\u00f3n, gestito dalla AMF, viene in genere tradotto come \"calcio da sala\".\nStoria.\nLa fondazione e la scelta delle regole.\nIl futsal nacque nell'anno 1930, quando un professore della ACM di Montevideo, Juan Carlos Ceriani, spinto dall'esigenza di far giocare gli studenti in una piccola palestra, o sui campi di pallacanestro ed hockey (all'aperto), ne ide\u00f2 la formula. Il suo obiettivo era quello di ideare un gioco di squadra che potesse essere praticato sia all'aperto che in strutture coperte, sfruttando i gi\u00e0 diffusi campi di pallacanestro, ma che ricordasse da vicino il calcio, che in quegli anni godeva di una smisurata popolarit\u00e0 in Uruguay, dopo che la nazionale aveva vinto i Mondiali del 1930 e le Olimpiadi del 1924 e del 1928.\nCeriani assembl\u00f2 le prime regole basandosi sul principio del gioco del calcio, ovvero sulla possibilit\u00e0 di giocare la sfera con tutto il corpo a eccezione degli arti superiori, ma aggiungendo molti elementi di pallamano, pallanuoto e pallacanestro: da quest'ultimo mutu\u00f2 il numero di giocatori (cinque) e la durata dei tempi (40 minuti); dalla pallanuoto le regole del portiere, e dalla pallamano le dimensioni del campo e della porta (3 metri di larghezza per 2 di altezza).\nLa codifica delle regole avvenne nel 1933; fin dagli esordi la disciplina godette di una forte e rapida diffusione nell'America meridionale e soprattutto in Brasile, grazie al fatto che un gioco simile, seppur non codificato, veniva praticato abitualmente in strada dai ragazzi. Fu il giovane Jo\u00e3o Lotufo, appena rientrato dall'Uruguay, a importare e adattare il gioco alle esigenze dell'educazione fisica di cui era stato insegnante presso il \"Gin\u00e1sios de Esportes\" presso Pocitos, un sobborgo di Montevideo.\nIl gioco in Brasile.\nLotufo, tornato in patria, stabil\u00ec il primo punto di educazione a questo sport nell\"A.C.M. \u2013 Centro de S\u00e3o Paulo\". Inizialmente le regole del gioco erano confuse e non uniformi in tutto il paese: nei due decenni del '30 e del '40, nelle ACM del Brasile, si disputavano tornei di questo \"calcio\" non solo a 5, ma anche a 6 o a 7 giocatori per squadra. Nel 1949 il Segretario all'Educazione Fisica (\"Secret\u00e1rio de Educa\u00e7\u00e3o F\u00edsica\") Asdr\u00fabal do Nascimento, mise a punto un libretto che si proponeva di unificare le regole di questo sport. Nel 1952 fu unificato il torneo di tale sport presieduto dalla ACM per opera di Habib Mahfuz, in cui entrarono a far parte formazioni come il T\u00eanis Clube Paulista e l'Associa\u00e7\u00e3o Atlh\u00e9tica S\u00e3o Paulo, la prima lega fu chiamata \"Liga de Futebol de Sal\u00e3o\".\nLa creazione di un torneo unico per il calcio a cinque attir\u00f2 anche un certo interesse dei media, in particolare dei giornalisti Raul Tabajara e Jos\u00e9 Ant\u00f4nio Ingl\u00eaz, della \"Gazeta Esportiva\", Ingl\u00eaz \u00e8 accreditato come il primo a coniare l'acronimo \"Futsal\" per definire tale sport. Nel 1954 venne fondata la \"Federa\u00e7\u00e3o Metropolitana de Futebol de Sal\u00e3o\", poi diventata Federa\u00e7\u00e3o de Futebol de Sal\u00e3o do Estado do Rio de Janeiro; nel 1955 fu fondata la Federa\u00e7\u00e3o Paulista de Futebol de Sal\u00e3o. Nel 1956, Luiz Gonzaga de Oliveira, della Federa\u00e7\u00e3o Paulista de Futebol de Sal\u00e3o scrisse il primo libro delle regole, posteriormente adottato dalla FIFUSA (Federa\u00e7\u00e3o Internacional de Futebol de Sal\u00e3o). Verso la fine del decennio si costituirono altre federazioni, non sempre uniformi nel tipo di regolamento da applicare: nel 1958 le federazioni di San Paolo e Rio de Janeiro erano ancora in disputa per decidere il regolamento ufficiale, di cui si occup\u00f2 direttamente quell'anno la Confedera\u00e7\u00e3o Brasileira de Desportos.\nI primi organismi internazionali.\nLa prima denominazione del gioco fu f\u00fatbol de sal\u00f3n nei paesi sudamericani di lingua ispanica, mentre in Brasile esso prese piede con il nome di futebol de sal\u00e3o. Nel 1965 si form\u00f2 il primo organismo internazionale per il governo di questo sport, ad Asuncion in Paraguay venne fondata la Confederaci\u00f3n Sudamericana de F\u00fatbol de Sal\u00f3n, che nello stesso anno indisse il primo torneo continentale per squadre nazionali e non, che si svolse nella medesima Asuncion e vide i padroni di casa del Paraguay battere il Brasile.\nNel 1971 fu poi fondata la Federa\u00e7\u00e3o Internacional de Futebol de Sal\u00e3o (FIFUSA), a San Paolo. L'istituzione contava 32 paesi partecipanti che praticavano questo sport con la modalit\u00e0 brasiliana. il primo presidente fu Jo\u00e3o Havelange, il primo segretario, invece, Luiz Gonzaga de Oliveira. Il Brasile si avviava a dominare il calcio a 5, con la sua squadra nazionale che vinceva due successive edizioni del Campeonato Sul-Americano, e replicava le vittorie per tutto il decennio nelle edizioni del 1973, 1975, 1976, 1977, 1979. Quest'ultimo anno segna anche la nascita della Confedera\u00e7\u00e3o Brasileira de Futebol de Sal\u00e3o, in data 15 giugno: ne facevano parte le federazioni degli stati di Cear\u00e1, Rio de Janeiro, San Paolo, Espirito Santo, Sergipe, Amazonas, Pernambuco, Maranh\u00e3o, Bahia, Para\u00edba, Mato Grosso, Bras\u00edlia, Acre, Minas Gerais, Rio Grande do Sul, Paran\u00e1, Santa Catarina, Rio Grande do Norte, Amap\u00e1, Alagoas e Goi\u00e1s.\nLa gestione FIFUSA dagli anni settanta agli anni ottanta.\nLa FIFUSA si dedic\u00f2 alla crescita di questo sport anche successivamente al passaggio di Havelange alla FIFA; il successivo presidente fu Waldir Nogueira Cardoso, eletto nel 1975, che organizz\u00f2 i campionati panamericani a partire dal 1980. In quello stesso anno fu eletto un nuovo presidente nella figura di Janu\u00e1rio D'Al\u00e9ssio Neto, dirigente del Palmeiras, che traghett\u00f2 lo sport verso il riconoscimento mondiale anche di organismi sovranazionali di sport, venne istituito un campionato del mondo la cui prima edizione venne disputata nel 1982 in Brasile e fu vinta dai padroni di casa per 1-0 sul Paraguay al \"Gin\u00e1sio do Ibirapuera\" davanti a 11.829 paganti. I primi campioni del mondo furono Beto, Pan\u00e7a, Barata, Paulinho, Leon\u00e9l, Paulo C\u00e9sar, Carlos Alberto, Miral, Branquinho, Cac\u00e1, Paulo Bonfim, Jorginho, Douglas, Jackson e Walmir.\nLa FIFUSA inizi\u00f2 a lavorare per portare il grande evento anche in Europa. Fu scelta la Spagna per disputare la fase finale del 1985, a cui parteciparono 12 formazioni. Il 27 ottobre 1985, davanti a 12.000 persone, il Brasile si riconferm\u00f2 campione battendo i padroni di casa per 3-1. La grande risposta di pubblico e l'interesse mediatico (TVE riprese l'evento in diretta) diedero le dimensioni della crescita di questo sport, su cui la FIFA stava lavorando sin dall'inizio del decennio nella prospettiva di inglobarlo tra le sue attivit\u00e0. A tal proposito, nel biennio che and\u00f2 dal 1986 al 1987 si disputarono tre tornei internazionali sotto l'egida della FIFA, chiamati FIFA Futsal Tournament, una sorta di minitornei mondiali in cui furono invitate dapprima otto formazioni, poi, nell'ultima edizione, (svolta a Brasilia) salite a dieci.\nL'avvento della gestione FIFA e la scissione.\nLa FIFA non appoggi\u00f2 la disputa del secondo Mondiale in Spagna del 1985, poich\u00e9 il suo obiettivo era quello di promuovere la propria versione del calcio a 5, chiamata \"futbol 5\". Per questo arriv\u00f2 anche a vietare l'utilizzo della parola \"football\" (\"futbol\" in spagnolo) per indicare il gioco del calcio a 5 praticato sotto l'egida della FIFUSA. La Federazione Internazionale decise, quindi, sempre nel 1985, di utilizzare l'acronimo fut-sal, che presto si diffuse e sostitu\u00ec anche \"futbol 5\".\nDove la versione di stampo brasiliano era pi\u00f9 radicata, la FIFA cerc\u00f2 con pi\u00f9 forza di promuovere la sua nuova realt\u00e0: in Argentina venne organizzato dalla Asociaci\u00f3n del F\u00fatbol Argentino, in collaborazione con la FIFA, il primo campionato di \"futbol 5\", che trov\u00f2 terreno nell'area della Capitale Federale dove la federazione nazionale impose ai club di iscrivere una squadra anche in questo sport. Negli anni successivi fu modificata la linea guida della federazione argentina, che non impose iscrizioni obbligatorie, ma viet\u00f2 ai propri tesserati di partecipare alle attivit\u00e0 della Confederaci\u00f3n Argentina de F\u00fatbol de Sal\u00f3n (CAFS). Questa mossa costrinse le principali formazioni di club argentine ad abbandonare la CAFS, della quale erano state tra le fondatrici nel 1975. LA CAFS, nello stesso 1986, nella causa contro la AFA e la FIFA, ottenne dalla \"Confederaci\u00f3n Argentina de Deportes\" (C.A.D.) la risoluzione n. 13, in cui veniva definita come l'unica entit\u00e0 preposta alla gestione del calcio a 5.\nNel 1988 il calcio a 5 divenne infine una disciplina riconosciuta ufficialmente dalla FIFA, che decise di gestirlo attraverso un Comitato per il Futsal. Il 23 novembre 1989 a Rio de Janeiro si tenne una riunione della FIFUSA con l'intenzione di votare lo scioglimento della federazione ed il confluire nella FIFA: al voto favorevole di sette federazioni, tra cui quella brasiliana, si opposero dodici federazioni, tra cui il Paraguay, che si fece promotore di una campagna di dissenso verso questo assorbimento, inalberando motivazioni legate all'autonomia di questo sport: secondo i dirigenti era evidente che i due sport avessero come momento comune solo le parti del corpo da utilizzare per controllare il pallone, mentre, per il resto, la gestione del tempo, il concetto di tiro libero, le sostituzioni volanti ed altre caratteristiche del calcio a 5 lo rendevano fondamentalmente diverso dal calcio a 11. Si era soliti portare ad esempio la distinzione tra tennis e tennis tavolo, che non rientra nella gestione della Federazione Internazionale Tennis. Il 2 maggio 1990, la federazione brasiliana si stacc\u00f2 definitivamente dalla FIFUSA. Il 25 settembre 1990, a Bogot\u00e0, venne fondata la Confederacion Panamericana de Futbol de Salon (PANAFUTSAL), di cui facevano parte Paraguay, Colombia, Messico, Uruguay, Argentina, Venezuela, Costa Rica, Puerto Rico e Bolivia, a cui si aggiunsero col tempo Ecuador, Antille Olandesi, Aruba e Canada.\nIl congresso tenutosi in Guatemala, nel 2000, tra membri della PANAFUTSAL e della FIFA, mirava alla ricostruzione della disputa tra le due istituzioni e l'affermazione del futsal nella versione pura che aveva fatto appassionare molti in Sudamerica. La firma del protocollo detto \"Guatemala 2000\", per\u00f2, non fu seguita da atti concreti e la FIFA persegu\u00ec la promozione della propria versione di calcio a 5. La PANAFUTSAL decise cos\u00ec di dare vita ad un nuovo organismo di carattere mondiale, per la salvaguardia dello sport del calcio a 5 nella modalit\u00e0 che si era diffusa in Sudamerica e nel mondo a partire dagli anni 1960. Nel dicembre 2002, venne cos\u00ec fondata ad Asuncion la AMF Asociaci\u00f3n Mundial de Futsal, che attualmente conta 31 federazioni nazionali affiliate e tre organismi continentali.\nIl calcio a cinque e le manifestazioni multidisciplinari.\nIl futsal fece il suo esordio nelle grandi manifestazioni internazionali multidisciplinari nel 1994 quando a Valencia ebbe luogo il primo torneo di calcio a 5 ai Giochi sudamericani, dove i padroni di casa ebbero la meglio sugli avversari. In questa edizione, cos\u00ec come in quella successiva, il torneo venne svolto con il regolamento previsto dalla FIFUSA. Nel 1998, invece, per la VI edizione dei giochi a Cuenca in Ecuador, fu la nazionale del Paraguay ad imporsi, in un torneo che valse anche il titolo di campione sudamericano della CSFS.\nNelle successive due manifestazioni (Rio de Janeiro nel 2002 e Buenos Aires nel 2006), il calcio a 5 \u00e8 stato presente, ma con il regolamento previsto dalla FIFA. Ci\u00f2 ha messo fine alla presenza del vecchio futsal nei giochi internazionali.\nNell'ottica di potenziamento della presenza delle manifestazioni patrocinate dalla FIFA all'interno del Comitato Olimpico Internazionale (CIO), a partire dalla met\u00e0 degli anni duemila si \u00e8 iniziato a parlare di ammissione del futsal all'interno della pletora degli sport olimpici, dopo l'avvenuto ingresso ai giochi sudamericani nel 2002. Il movimento \"I want olympic futsal\", promosso dalla Federazione Paulista di Futsal e dal portale FutsalPlanet.com ha trovato un primo riscontro nella possibilit\u00e0 di disputare un torneo di calcio a 5 durante i Giochi panamericani del 2007 a Rio de Janeiro, vinti dal Brasile sull'Argentina per 4-1.\nTrofei internazionali legati alla FIFA.\nNel 1989 si \u00e8 giocata nei Paesi Bassi la prima coppa del mondo di calcio a 5 denominata FIFA Futsal World Championship, vinta dal Brasile che ha poi dominato il torneo anche nelle successive due edizioni. Le edizioni del 2000 e 2004 hanno visto trionfare la Spagna. Nell'ultima edizione del 2008 ha visto tornare alla vittoria il Brasile proprio sui campioni uscenti della Spagna.\nDal 1992 la CONMEBOL ha iniziato ad organizzare il proprio campionato sudamericano, vinto sempre dal Brasile ad esclusione dell'ultima edizione del 2003 dove ha trionfato l'Argentina. Dello stesso anno \u00e8 il primo torneo simile organizzato in Oceania per la definizione della nazionale campione continentale e qualificata per il mondiale.\nDal 1996 la UEFA organizza un torneo continentale per nazioni denominato inizialmente European Futsal Tournament e dal 1998 UEFA Futsal Championship, che ha visto trionfare la Spagna nelle edizioni 1996, 1999, 2005. Nello stesso anno si sono svolti anche i primi trofei continentali di CONCACAF e CAF. L'Asian Football Confederation ha istituito un proprio trofeo continentale solo dal 1999, a cadenza annuale.\nNel 2009, su iniziativa della Federazione calcistica della Libia, sull'onda dell'entusiasmo per la vittoria nel campionato continentale e la partecipazione al mondiale, \u00e8 nata la Futsal Confederations Cup, attualmente solo \"approvata\" dalla FIFA, che ricalca il modello della Confederations Cup calcistica.\nDal 2001 la UEFA organizza un torneo per formazioni di club chiamato Coppa UEFA a cui accedono tutte le squadre vincenti i rispettivi campionati nazionali. Il trofeo ha sostituito l'European Champions Tournament, una manifestazione non ufficiale a invito disputata tra il 1985 e il 2001.\nLa situazione attuale ed il fenomeno della \"naturalizzazione\".\nNel mondo del calcio a 5 ci sono attualmente due grandi poli che attraggono l'interesse della maggior parte degli addetti ai lavori ma anche degli appassionati: in primo luogo vi \u00e8 ovviamente il Brasile, in secondo luogo ed in fortissima ascesa la Spagna.\nIl Brasile ha oramai regolamentato la propria attivit\u00e0 di club istituendo la Liga Futsal dove si affrontano molti dei migliori giocatori brasiliani tra cui ad esempio Falc\u00e3o. La Spagna a sua volta alla fine degli anni 1980 ha istituito un campionato unico nazionale che dal 1995/1996 si svolge a girone unico. La \"Division de Honor\" della LNFS spagnola raccoglie ormai i migliori talenti del calcio a 5 mondiale e le sue squadre sono sempre tra le favorite nelle competizioni internazionali a cui partecipano. La maggiore disponibilit\u00e0 finanziaria per gli sport in generale ha fatto s\u00ec che molti giocatori sudamericani, tra i migliori di questo sport, migrassero nel vecchio continente andando ad infoltire le migliori formazioni europee, ne \u00e8 dimostrazione l'andamento della Coppa Intercontinentale di calcio a 5 che nelle ultime 6 edizioni ha visto quattro successi europei contro i due sudamericani.\nA seguito di questa migrazione sportiva si \u00e8 prodotto un altro fenomeno: aiutati dagli avi provenienti dal vecchio continente, diversi giocatori sudamericani hanno ottenuto la cittadinanza di paesi come Spagna, Portogallo ed Italia. Quest'ultima ha fatto pesare in maniera determinante questo fenomeno di \"naturalizzazione\": gli oriundi hanno portato all'Italia il titolo europeo del 2003 e nel 2014, e sono arrivati a disputare la finale del mondiale nel 2004 quando per l'infortunio a Gianfranco Angelini, nessun giocatore sceso in campo per la nazionale azzurra era nato in Italia. Il fenomeno delle naturalizzazioni \u00e8 stato sfruttato anche da altri paesi europei quali il Portogallo ed in maniera molto minore la Spagna, ma ultimamente ha preso piede in nazioni solitamente estranee a queste operazioni quali la Russia (Cirilo e Pele Junior sono stati determinanti per portare i russi in semifinale all'Europeo 2007).\nRegole.\nLe regole ufficiali del gioco del calcio a 5 (in inglese \"Futsal Laws of the Game\", Regole del Gioco) sono 17 e sono pubblicate dalla FIFA.\nLe regole nella loro base sono simili a quelle del calcio a 11: il gioco \u00e8 possibile con tutte le parti del corpo, ad esclusione degli arti superiori. Il punto viene chiamato goal e si effettua spingendo la palla oltre l'area delimitata dai pali e dalla traversa. La principale differenza di questo sport rispetto al calcio \u00e8 che non vi \u00e8 il fuorigioco, le rimesse laterali vengono effettuate con i piedi ed \u00e8 possibile operare un numero illimitato di sostituzioni. Inoltre, contrariamente a quanto avviene nel calcio, in ognuno dei due tempi di gioco ogni squadra pu\u00f2 richiedere un \"time-out\" di un minuto. Diversa \u00e8 anche la gestione dei falli: le infrazioni sono principalmente le stesse del calcio ma, similmente a quanto avviene per esempio nel basket, dal sesto fallo commesso in un solo tempo viene accordato un tiro libero diretto senza la possibilit\u00e0 di formare una barriera.\nLe regole base sono da applicarsi a tutti i livelli del calcio a 5, anche se sono consentite alcune modifiche alle dimensioni del terreno di gioco, dimensione, peso e materiale del pallone, dimensioni delle porte, durata dei periodi di gioco e numero delle sostituzioni per partite tra giocatori con meno di 16 anni, donne, calciatori veterani (oltre i 35 anni) o portatori di handicap, a patto che vengano rispettati i principi fondamentali del gioco. Altre modifiche, invece, devono ottenere il consenso dell'IFAB.\nLe odierne 17 regole riguardano:\nIn aggiunta alle 17 regole, contribuiscono a regolamentare il gioco del calcio le norme aggiuntive del regolamento e anche numerose decisioni dell'IFAB e altre direttive. Inoltre non \u00e8 una regola, ma una modalit\u00e0 di comportamento definita fondamentale per il gioco del calcio, il fair play, per il quale la FIFA ha creato una campagna d'informazione e stilato un codice di condotta.\nUna partita di calcio a 5, che dura 40 minuti, si disputa in due tempi di 20 minuti effettivi ciascuno e si svolge sotto il controllo di due arbitri, che hanno \u00abla piena autorit\u00e0 necessaria per far osservare le Regole del Gioco nell'ambito della gara che \u00e8 chiamato a dirigere\u00bb e le cui decisioni sono inappellabili.\nDifferenza di regolamento tra FIFA e AMF.\nLe principali differenze tra la versione di calcio a 5 della AMF e quella della FIFA sono:\nCalcio a 5 nel mondo.\nCalcio a 5 in Italia.\nFIGC.\nIn Italia si disputa un regolare campionato italiano di calcio a 5 dal 1984, organizzato dalla \"Divisione Calcio a 5\" della \"FIGC\". Tale torneo \u00e8 diviso in tre serie nazionali (Serie A, A2 e B), una o due categorie regionali (Serie C1 ed eventualmente Serie C2) e infine una provinciale (Serie D). La nazionale italiana, anche se con un utilizzo di giocatori naturalizzati, negli ultimi anni ha svolto un ruolo di primaria importanza nei tornei internazionali, laureandosi campione d'Europa nel 2003 a Caserta e nel 2014 ad Anversa, ed arrivando a disputare la finale del torneo mondiale nel 2004 a Taiwan, persa contro la Spagna.\nFIFS.\nLa Federazione Italiana Football Sala, nota anche con l'acronimo di FIFS, \u00e8 la federazione sportiva italiana che si occupa di promuovere in Italia il football sala, calcio a 5 indoor o futsal (spagnolo: \"f\u00fatbol de sal\u00f3n\" o \"microfutbol\"), giocato con il Regolamento dell'Asociaci\u00f3n Mundial de Futsal (AMF). Organizza campionati, tornei nazionali, internazionali e amichevoli per squadre/rappresentative nazionali e di club, eventi amatoriali e competizioni per diversamente abili. Inoltre, ha organizzato cinque volte (dal 1992 al 1996), in collaborazione con The Walt Disney Company Italia, il Trofeo Topolino Ha sede a Milano e l'attuale presidente \u00e8 Axel Paderni, in carica dal luglio 2009. \u00c8 l'unica federazione sportiva italiana riconosciuta dall'Asociaci\u00f3n Mundial de Futsal (AMF) e, quindi, l'unica autorizzata a utilizzare i marchi e i loghi internazionali.\nCalcio a 5 per disabili.\nCalcio a 5 per ciechi.\nTra le discipline previste dai Giochi paralimpici vi \u00e8 il calcio a 5 per ciechi. Si disputano due tempi di 25 minuti ciascuno e il campo, di forma rettangolare, \u00e8 lungo tra i 38 e i 42 metri e largo tra i 18 e i 22 metri. Viene utilizzato un pallone che emette un suono chiaramente udibile dai giocatori. Il portiere non deve soffrire di cecit\u00e0 totale (B-1)."}
{"id": "1306", "revid": "39900", "url": "https://it.wikipedia.org/wiki?curid=1306", "title": "Cheratina", "text": "La cheratina (dal greco: \"\u03ba\u03ad\u03c1\u03b1\u03c2\" = corno) \u00e8 una proteina filamentosa ricca di zolfo, elemento contenuto nei residui amminoacidici di cisteina.\nSi tratta di una struttura quaternaria, composta da pi\u00f9 strutture terziarie messe una in fila all'altra. \u00c8 prodotta dai cheratinociti, ed \u00e8 immersa nel loro citosol come filamenti intermedi. \u00c8 il principale costituente dello strato corneo dell'epidermide dei tetrapodi e soprattutto degli amnioti, nei quali garantisce l'impermeabilit\u00e0.\nMolto stabile e resistente, la sua principale funzione \u00e8 protettiva.\nStruttura.\nLa molecola di cheratina \u00e8 costituita da una catena polipeptidica con struttura ad elica di lunghezza intorno ai 450 \u00c5. Le catene interagiscono tra loro, organizzandosi in strutture man mano pi\u00f9 grandi e complesse. Per prima cosa le singole eliche si associano, tramite interazioni idrofobiche, in coppie (dimeri) e ciascuna coppia, oltre all'avvolgimento delle eliche, si avvolge ulteriormente su se stessa. A loro volta i dimeri cos\u00ec formati si associano tra loro, sia trasversalmente che longitudinalmente, tramite ponti disolfuro tra residui di cisteina di filamenti vicini e altre interazioni. Si formano in questo modo i \"protofilamenti\". Secondo un grado di organizzazione crescente, si costituiscono successivamente le \"protofibrille\" (due protofilamenti affiancati), le \"microfibrille\" (quattro protofibrille affiancate) e infine le \"macrofibrille\" (pi\u00f9 microfibrille).\nUtilizzo.\nIl principale utilizzo della cheratina \u00e8 nell'industria farmaceutica, in quanto questo materiale ricopre le pillole gastro-resistenti, ovvero che resistono agli acidi gastrici, come l'HCl (acido cloridrico).\nLa cheratina viene inoltre utilizzata come elemento di composizione di alcuni cosmetici per il trattamento dei capelli in forma idrolizzata in quanto intensamente idratante per il suo potere di legare l'idratazione."}
{"id": "1308", "revid": "260676", "url": "https://it.wikipedia.org/wiki?curid=1308", "title": "Calendario romano", "text": "Il calendario romano o calendario pre-giuliano denota l'insieme dei calendari che furono in uso nella Roma antica dalla sua fondazione fino all'avvento nel 46 a.C. del calendario giuliano. Secondo la tradizione, il calendario romano fu istituito nel 753 a.C. da Romolo, fondatore di Roma: sub\u00ec diverse modifiche nel corso dei secoli, venendo infine sostituito nel 46 a.C. dal calendario giuliano promulgato da Gaio Giulio Cesare.\nOrganizzazione e revisioni.\nCalendario di Romolo.\nIl calendario romano fu revisionato diverse volte fra la fondazione di Roma e la caduta dell'Impero romano d'Occidente. \nUna testimonianza importante \u00e8 di Macrobio nella I giornata dei \"Saturnalia\". In origine era un calendario lunare diviso in dieci mesi con inizio alla luna piena di marzo (il 15), istituito, secondo la tradizione, da Romolo, fondatore di Roma, nel 753 a.C.: sembra fosse basato sul calendario lunare greco. I mesi, in realt\u00e0 non lunari in quanto la durata del mese avrebbe dovuto essere di 29,5 giorni, erano:\nIn totale, quindi, il calendario durava 304 giorni e c'erano circa 61 giorni di inverno che non venivano assegnati ad alcun mese: in pratica, dopo dicembre, si smetteva di contare i giorni per riprendere nuovamente il conteggio al marzo successivo.\nI primi mesi prendevano il nome dalle principali divinit\u00e0 legate alle attivit\u00e0 umane: Marte (la guerra), Afrodite (l'amore), Maia (la fertilit\u00e0 della terra) e Giunone (la maternit\u00e0 e la procreazione); gli altri avevano il nome che ricordava la loro posizione nel calendario: \"quintilis\" derivava da \"quinque\", \"sextilis\" da \"sex\", \"september\" da \"septem\", \"october\" da \"octo\", \"november\" da \"novem\" e \"december\" da \"decem\".\nCalendario di Numa Pompilio.\nNuma Pompilio, il secondo dei sette re di Roma, modific\u00f2 il calendario nel 713 a.C., aggiungendo i mesi di gennaio e febbraio ai dieci preesistenti. Complessivamente, egli aggiunse 51 giorni ai 304 del calendario di Romolo, ma, togliendo un giorno da ciascuno dei sei mesi che ne avevano 30 (facendoli cos\u00ec diventare dispari), port\u00f2 a 57 giorni il totale di quelli che i mesi di gennaio e febbraio dovevano spartirsi. A gennaio vennero assegnati 29 giorni e a febbraio 28. Degli undici mesi con un numero dispari di giorni, quattro ne avevano 31 e sette ne avevano 29.\nPoich\u00e9 i numeri pari erano ritenuti sfortunati, febbraio fu considerato adatto come mese di purificazione. Esso fu diviso in due parti, ciascuna con un numero dispari di giorni: la prima parte finiva il giorno 23 con i \"Terminalia\", considerati la fine dell'anno religioso, mentre i restanti cinque giorni formavano la seconda parte.\nIn origine il primo mese dell'anno era considerato marzo, ma nel 154 a.C. i consoli entrarono in carica a gennaio per fronteggiare una ribellione. William Warde Fowler sostiene che gli ufficiali religiosi continuarono a ritenere per\u00f2 marzo come il primo mese.\nMese intercalare.\nAl fine di mantenere l'anno del calendario allineato all'anno tropico, veniva aggiunto di tanto in tanto, ma perlopi\u00f9 ad anni alterni, un mese intercalare, il \"mercedonio\" (\"Mensis Intercalaris\", anche noto come \"Mercedonius\" o \"Mercedinus\"). Esso era inserito al termine della prima parte di febbraio (la cui durata quindi restava di 23 giorni). I 22 giorni inseriti a cui venivano aggiunti i 5 giorni della seconda parte di febbraio componevano un mercedonio di 27 giorni: le sue none cadevano il quinto giorno e le idi il tredicesimo giorno. In questo modo, non si verificavano cambiamenti nelle date e nelle festivit\u00e0. L'anno intercalare, con l'aggiunta del mercedonio, risultava di 377 o 378 giorni, a seconda che esso iniziasse il giorno dopo o due giorni dopo i Terminalia.\nLa decisione di inserire il mese intercalare spettava al pontefice massimo e in genere veniva inserito ad anni alterni. Inizialmente il mese intercalare era inserito con lo schema: anno normale, anno con mercedonio di 22 giorni, anno normale, anno con mercedonio di 23 e cos\u00ec via. Successivamente, per correggere lo sfasamento della corrispondenza tra mesi e stagioni dovuta all'eccesso di un giorno dell'anno medio romano sull'anno solare, l'inserimento del mese intercalare fu modificato secondo lo schema: anno normale, anno con mercedonio di 22 giorni, anno normale, anno con mercedonio di 23 e cos\u00ec via per i primi 16 anni di un ciclo di 24. Negli ultimi 8 anni l'intercalazione avveniva solo con mese mercedonio da 22 giorni, tranne l'ultima intercalazione che non avveniva: anno da 355, anno da 377, anno da 355, anno da 377, anno da 355, anno da 377, anno da 355, anno da 355. Il risultato di questo schema ventiquattrennale era di una grande precisione per l'epoca: 365,25 giorni, come risulta dal seguente calcolo:\nformula_1\nTuttavia, nel corso del tempo, numerosi pontefici massimi, invece di seguire scrupolosamente lo schema del ciclo di 24 anni, si arrogarono il diritto di aggiungere e sopprimere il mese intercalare a loro piacere, in maniera arbitraria. Da ci\u00f2 ne consegu\u00ec, nel corso dei secoli, un sempre pi\u00f9 crescente sfasamento della corrispondenza tra mesi e stagioni, tanto che all'epoca di Giulio Cesare (I secolo a.C.) i mesi che avrebbero dovuto corrispondere all'inverno cadevano in realt\u00e0 in autunno. Lo stesso Cesare, una volta rivestita la carica di pontefice massimo, volle porre rimedio allo sfasamento che si era nel frattempo creato, e nel 47 a.C. incaric\u00f2 un astronomo alessandrino, Sosigene, di riformare il calendario romano. Sosigene, per correggere lo sfasamento di ben 67 giorni creatosi nel corso dei secoli a causa dell'arbitrio dei pontefici massimi, propose di aggiungere, oltre alla gi\u00e0 prevista intercalazione di 23 giorni, due ulteriori mesi all'anno 46 a.C., che dunque fu eccezionalmente di ben 15 mesi (corrispondenti a 456 giorni). Secondo Svetonio, infatti:\nA partire dal 46 a.C. entr\u00f2 in vigore il Calendario giuliano ideato da Sosigene, che, seppur in un ciclo di soli 4 anni (3 normali da 365 + 1 bisestile da 366), aveva la stessa precisione del calendario di Numa: 365 giorni e 1/4. Per migliorare davvero la precisione del calendario civile, avremmo dovuto attendere il 1582 d.C., quasi 23 secoli dopo Numa, con il Calendario gregoriano.\nCalendario giuliano.\nIl calendario di Numa Pompilio venne riesaminato quando ad essere pontefice massimo fu Giulio Cesare: venne cos\u00ec istituito, nel 46 a.C., il calendario giuliano. Quest'ultimo elimin\u00f2 il mese di mercedonio, port\u00f2 la durata dell'anno a 365 giorni e introdusse l'anno bisestile: le riforme al calendario giuliano furono completate sotto il suo successore Augusto, che lo rimise in ordine dopo le guerre civili. \"Quintilis\" fu ribattezzato \"Iulius\" nel 44 a.C. in onore a Giulio Cesare e \"Sextilis\" fu ribattezzato \"Augustus\" nell'8 a.C. in onore allo stesso Augusto, in quanto quest'ultimo durante questo mese era divenuto per la prima volta console e aveva ottenuto grandi vittorie. Il calendario giuliano rimase in vigore per molti secoli anche dopo la caduta dell'impero romano, sostituito solo nel 1582 dal calendario gregoriano.\nI giorni.\nNel calendario romano, tre erano i giorni che avevano un loro nome peculiare. Il primo era il giorno delle \"calende\", da cui deriva la parola calendario: individuava il primo giorno di ogni mese. \nGli altri due erano le \"none\" e le \"idi\", mobili a seconda della durata del mese: in marzo, maggio, quintile e ottobre, le none cadevano il settimo e le idi il quindicesimo giorno mentre negli altri mesi esse cadevano il quinto ed il tredicesimo giorno. Questo sistema era in origine basato sulle fasi lunari: le calende erano il giorno della luna nuova, le none erano il giorno del primo quarto (mezza luna), le idi il giorno della luna piena.\nIl modo di indicare una data era molto differente da quello attualmente in vigore. I Romani non contavano i giorni a partire dall'inizio del mese (primo, secondo, terzo, ..., giorno dall'inizio del mese), ma contavano i giorni mancanti alle calende, none o idi, a seconda di quali di esse fossero pi\u00f9 prossime, un po' come quando si contano i giorni mancanti alla data di un particolare evento molto atteso.\nEssi, inoltre, contavano \"tutto incluso\" (cio\u00e8 comprendevano nel conteggio anche i giorni di partenza e di arrivo): cos\u00ec, ad esempio, il 3 settembre era considerato il terzo, e non il secondo, giorno prima delle none, quando queste cadevano il 5.\nGuardando la tabella si pu\u00f2 notare come, contando \"tutto incluso\", non esistesse la possibilit\u00e0 di dire: \"il secondo giorno prima di...\"\nIl giorno precedente a queste date fisse era indicato con l'avverbio \"pridie\" (il giorno precedente) seguito da \"Kalendas\", \"Nonas\", \"Idus\" (in caso accusativo). Ad esempio il 14 luglio era detto \"pridie Idus Iulias\", il 6 marzo \"pridie Nonas Martias\". Il giorno successivo alla data fissa si indicava con l'avverbio \"postridie\" e poi con il caso accusativo (ad esempio l'8 marzo era detto \"postridie Nonas Martias\").\nPertanto, i mesi di marzo, maggio, luglio e ottobre con le idi cadenti il 15, avevano 31 giorni, come avviene anche attualmente, mentre gli altri ne avevano 29, a differenza di oggi che ne hanno 30, eccetto febbraio che ne aveva 28. Per riallineare l'anno di calendario con l'anno solare fu aggiunto il mese di \"mercedonio\" di 22 o 23 giorni: questa aggiunta doveva verificarsi ad anni alterni, ma non fu sempre cos\u00ec e ci\u00f2 rese necessario apportare delle riforme.\nI mesi.\nLa riforma di Numa Pompilio, con l'introduzione di gennaio e febbraio, port\u00f2 da 10 a 12 il numero di mesi originariamente istituiti da Romolo. Essi erano:\nGli anni.\nL'anno romano aveva inizio il 1\u00ba di marzo, come si ricava dai nomi dei mesi in latino che seguono \"Iunius\" (giugno), iniziando da \"Quintilis\", cio\u00e8 il Quinto (mese). Non si conosce il momento in cui si pass\u00f2 a considerare il 1\u00ba gennaio come l'inizio dell'anno. Alcuni autori antichi attribuirono la decisione a Numa Pompilio, mentre Marco Terenzio Varrone, sulla base di un commentario di Marco Fulvio Nobiliore (console 159 a.C.) sui fasti da lui stesso posti nel tempio di \"Ercole e le Muse\" nel 153 a.C., sosteneva che, poich\u00e9 il nome gennaio (presente in questi fasti) deriva dal dio Giano bifronte, e quindi di frontiera (in questo caso tra due anni), tale innovazione fu introdotta a partire dal 153 a.C. Un calendario risalente alla tarda repubblica romana prova che l'anno iniziava a gennaio prima della riforma introdotta dal calendario giuliano.\nAgli inizi della Repubblica romana, gli anni non venivano contati: essi erano individuati con il nome del console che era in carica (per la corrispondenza si veda Consoli repubblicani romani). Per cui non si individuava l'anno con un'indicazione numerica, ma con i nomi dei consoli in carica. Successivamente, nella tarda Repubblica, si cominci\u00f2 a contarli dalla fondazione di Roma (\"ab Urbe condita\"), avvenuta secondo la tradizione nel 753 a.C.. Perci\u00f2 in alcune iscrizioni il numero dell'anno \u00e8 seguito dall'acronimo AVC, che significa appunto \"Ab Urbe Condita\" (la lettera V rappresenta la U).\nDurante il tardo Impero romano si us\u00f2 anche contarli dall'insediamento di Diocleziano con la sigla AD che sta per \"Anno Diocletiani\" da non confondere con la sigla A.D. usata nel medioevo con il significato di \"Anno Domini\".\nIl ciclo nundinale.\nI Romani, cos\u00ec come gli Etruschi, adottavano una settimana di 8 giorni, i quali erano contrassegnati con le lettere dalla A alla H. Dato che l'anno iniziava sempre con la lettera \"A\", ogni data era sempre contraddistinta dalla stessa lettera. A questo scopo anche il giorno addizionale, che veniva inserito negli anni bisestili dopo il 24 febbraio, aveva la stessa lettera del giorno precedente.\nTale settimana veniva chiamata ciclo nundinale ed era cadenzata dai giorni di mercato, che si svolgevano ogni otto giorni. Essi erano le cosiddette n\u00f9ndine (dal lat. \"nundinae\", composto da \"novem\" nove e \"dies\" giorno,) da cui l'aggettivo \"nundinale\" per scandire la periodicit\u00e0 settimanale di \"nove giorni\" (dovuta al conteggio \"tutto incluso\" dei Romani, laddove oggi diremmo \"periodicit\u00e0 di otto giorni\"). Poich\u00e9 la durata dell'anno non era un multiplo di 8 e tenendo conto che esso iniziava sempre con la lettera \"A\", si aveva che la lettera per il giorno di mercato (nota come \"lettera nundinale\"), pur rimanendo costante durante tutto l'anno, non era la stessa al passare degli anni. Infatti nel calendario pregiuliano l'anno ordinario di 355 giorni era composto di 44 periodi nundinali (completi di 8 giorni) pi\u00f9 3 giorni residui (la lettera finale dell'anno era pertanto la \"C\"), nel calendario giuliano l'anno ordinario (di 365 giorni) era composto di 45 periodi nundinali pi\u00f9 5 giorni residui (la lettera finale dell'anno era dunque la \"E\").\nVolendo fare un esempio, se la lettera per i giorni di mercato di un dato anno era stata la \"H\" e l'anno era di 355 giorni, l'ultimo giorno di mercato nell'anno era il 352-esimo e la lettera nundinale per il giorno di mercato dell'anno successivo diventava la \"E\".\nIl ciclo nundinale scandiva la vita romana: sebbene esistessero tanto mercati giornalieri (\"macella\") quanto fiere periodiche (\"mercatus\"), le \"nundinae\" erano i giorni nei quali la gente di campagna interrompeva il lavoro nei campi per andare in citt\u00e0 a vendere i propri prodotti. Era un'occasione per informare la popolazione del contado degli atti amministrativi. L'importanza delle nundine era tale che fu approvata una legge nel 287 a.C. (la \"Lex Hortensia\") che vietava i comizi e le elezioni in quel giorno, sebbene consentisse lo svolgimento delle cause, e questo perch\u00e9 i cittadini dalla campagna non fossero costretti a raggiungere appositamente l\u2019Urbe per comporre le loro liti, ma lo potessero fare negli stessi giorni nei quali gi\u00e0 venivano per il mercato.\nAgli inizi del periodo repubblicano nacque la superstizione che portasse sfortuna cominciare l'anno (calende di gennaio) con un giorno di mercato. Era anche considerato pericoloso che il giorno di mercato coincidesse con le none di ciascun mese, dal momento che, in quell'occasione si tenevano le celebrazioni per l\u2019anniversario della nascita di Servio Tullio (si sapeva che era nato nelle none, ma non di quale mese); in particolare si temeva che nell'occasione, potessero avvenire dei tumulti tesi a riportare un re sul trono. Il pontefice massimo, a cui spettava la gestione del calendario, adottava le opportune misure per evitare che ci\u00f2 accadesse.\nPoich\u00e9 durante la Repubblica il ciclo nundinale era rigidamente di otto giorni, le informazioni sulle date dei giorni di mercato rappresentano uno degli strumenti pi\u00f9 importanti in nostro possesso per determinare a quale giorno del calendario giuliano corrisponde un determinato giorno del calendario romano.\nIl \"ciclo nundinale\" venne successivamente sostituito dalla settimana di sette giorni, entrata in uso agli inizi del periodo imperiale, dopo l'avvento del calendario giuliano. Il vecchio sistema di lettere nundinali viene comunque utilizzato ancora oggi, riadattato per la settimana di sette giorni (cfr. lettera dominicale). Per qualche tempo la settimana e il \"ciclo nundinale\" coesistettero, ma quando la settimana fu ufficialmente istituita da Costantino I nel 321 d.C., il \"ciclo nundinale\" era gi\u00e0 caduto in disuso.\nCostantino sostitu\u00ec la \"dies solis\" (\"giorno del sole\") con la \"dies dominica\" (\"giorno del Signore\"), effettuando un compromesso tra mondo pagano e mondo cristiano. Infatti, la durata di sette giorni corrispondeva alle attese dei cristiani, che ottenevano l'ufficializzazione della settimana ebraica, mentre ai giorni venivano dati i nomi degli dei pagani. I cristiani affiancarono le proprie denominazioni ad alcune denominazioni ufficiali dei giorni, in particolare per il sabato e la domenica.\nLe ore.\nPer i Romani il giorno iniziava al levare del sole: l'intervallo di tempo compreso tra l'alba e il tramonto veniva diviso in 12 ore (\"horae\").\nIn altri termini, il periodo di luce della giornata veniva diviso in 12 ore, indipendentemente dal fatto che ci si trovasse in estate o inverno. Questo comportava che la durata delle ore era variabile: all'equinozio un'ora \"romana\" durava quanto un'ora attuale, mentre al solstizio d'inverno essa era pi\u00f9 corta e in quello d'estate pi\u00f9 lunga.\nL\"hora prima\" era la prima ora dell'alba, l\"hora duodecima\" era l'ultima ora di luce al tramonto, mentre il punto mediano identificava l\"hora sexta\" o \"meridies\" (mezzogiorno).\nNella vita militare la notte era divisa in 4 \"vigiliae\" (\"prima vigilia\", \"secunda vigilia\", \"tertia vigilia\" e \"quarta vigilia\") o turni di guardia, ciascuna di 3 ore in media. Nella vita civile si usavano dei termini pi\u00f9 generici per indicare le varie parti della notte.\nSi riporta una tabella approssimativa di corrispondenza delle ore."}
{"id": "1310", "revid": "9", "url": "https://it.wikipedia.org/wiki?curid=1310", "title": "Cordati", "text": ""}
{"id": "1311", "revid": "84184", "url": "https://it.wikipedia.org/wiki?curid=1311", "title": "Costante fisica", "text": "Una costante fisica \u00e8 una grandezza fisica oppure un numero adimensionale che \u00e8 universale in natura e indipendente dall'istante e dal luogo in cui viene misurata (costante di natura). A differenza di una costante matematica (adimensionale), una costante dimensionale \u00e8 sempre eliminabile dalle equazioni, a patto di scegliere un sistema di unit\u00e0 naturali. Rimangono molte costanti dimensionali nelle equazioni fondamentali della fisica. Le costanti sono prevalentemente grandezze dimensionate, anche se ci sono esempi di costanti matematiche, come per esempio il rapporto tra la masse del protone e la massa dell'elettrone o la costante di struttura fine. Sono spesso legate ad un'interpretazione di un fenomeno, oppure assumono significato specifico all'interno del modello teorico che le definisce.\nCostanti dimensionali.\nIl valore numerico delle costanti fisiche dimensionali dipende dal sistema di unit\u00e0 di misura usato, per esempio il Sistema Internazionale o il Sistema CGS. Tali sistemi scelgono arbitrariamente come unit\u00e0 grandezze che non rappresentano la misura di un fenomeno fisico universalmente valido, ma grandezze \"comparabili\" con quelle dell'esperienza umana; nella definizione delle unit\u00e0 di misura \"umane\" sulla base di fenomeni fisici universali sono introdotti dall'uomo coefficienti arbitrari, come per esempio il numero 9192631770 nella definizione di secondo, coefficienti che hanno lo scopo di avere a disposizione un'unit\u00e0 di misura \"maneggevole\".\nRisulta pertanto evidente che i valori numerici delle costanti fisiche espressi in unit\u00e0 di misura che hanno un elemento di arbitrariet\u00e0 introdotto dall'uomo, come per esempio quello della velocit\u00e0 della luce \"c\" espresso in metri al secondo (299792458), non sono valori che le teorie fisiche possono predire.\nUtilizzando dei sistemi di misura basati su \"standard extraumani\", come le unit\u00e0 naturali o quelle successivamente proposte da Max Planck, queste costanti invece non figurano.\nI rapporti di grandezze fisiche simili non dipendono dal sistema di misura, quindi sono numeri puri il cui valore potrebbe essere predetto da una teoria fisica. Inoltre tutte le equazioni che descrivono leggi fisiche possono essere espresse senza l'uso di costanti fisiche dimensionali, mediante un processo chiamato adimensionalizzazione e usando solo costanti adimensionali. I fisici teorici tendono a considerare queste quantit\u00e0 adimensionali come costanti fisiche fondamentali. Tuttavia l'espressione \"costante fisica fondamentale\" \u00e8 anche usata in altri modi. Per esempio il National Institute of Standards and Technology la usa per riferirsi a qualsiasi costante universale che si ritiene essere costante, come la velocit\u00e0 dalla luce formula_1.\nLa costante di struttura fine \u03b1 \u00e8 probabilmente la costante fisica fondamentale adimensionale pi\u00f9 conosciuta. Non \u00e8 noto perch\u00e9 assuma proprio il suo valore che \u00e8 stato misurato e vale circa 1/137.035999. Molti tentativi sono stati fatti per derivare questo valore dalla teoria, ma nessuno ha avuto successo. Lo stesso vale per i rapporti delle masse delle particelle fondamentali, il pi\u00f9 semplice formula_2 vale circa 1836.152673. Tuttavia nel XX secolo, con lo sviluppo della chimica quantistica, un vasto numero di costanti adimensionali sono state predette dalle teorie e quindi molti fisici teorici sperano di riuscire a spiegare in futuro i valori della costanti fisiche adimensionali.\nSe le costanti fisiche avessero valori diversi l'universo sarebbe molto diverso da come lo osserviamo. Per esempio un piccolo cambiamento di pochi punti percentuali del valore della costante di struttura fine sarebbe sufficiente per eliminare stelle come il Sole. Questo ha portato alla formulazione del principio antropico come spiegazione del valore delle costanti adimensionali.\nQuanto le costanti fisiche sono costanti?\nAlcuni scienziati hanno speculato che le costanti fisiche possano variare con l'et\u00e0 dell'universo. Nessun esperimento scientifico ha potuto falsificare l'ipotesi di costanza nel tempo, ma si \u00e8 riusciti a porre un limite superiore alla variazione massima relativa, per esempio circa 10\u22125 per anno per la costante di struttura fine e 10\u221211 per la costante di gravitazione universale.\nPaul Dirac nel 1937 ipotizz\u00f2 che la \"costante\" di gravitazione universale formula_3 fosse inversamente proporzionale all'et\u00e0 dell'universo; questa ipotesi fu dimostrata inattendibile nel 1948 da Edward Teller, poich\u00e9 avrebbe comportato nel passato che la Terra fosse molto pi\u00f9 calda e che gli oceani sarebbero stati in ebollizione fino a 200/300 milioni di anni fa, quindi la vita come la conosciamo non sarebbe apparsa.\nGeorge Gamow sugger\u00ec successivamente che la carica elementare formula_4 crescesse proporzionalmente alla radice quadrata dell'et\u00e0 dell'universo, ma anche questa ipotesi fu scartata poich\u00e9 il valore di formula_4 in passato sarebbe stato troppo piccolo per consentire la nascita di stelle come il Sole.\nPrincipio antropico.\nAlcuni fisici hanno calcolato che se alcune costanti fisiche fossero leggermente diverse il nostro universo sarebbe radicalmente diverso, tale che una forma di vita intelligente analoga alla nostra probabilmente non si sarebbe potuta sviluppare. Il principio antropico debole afferma che solo grazie al fatto che le costanti fisiche assumono certi valori \u00e8 possibile che si sviluppi la vita intelligente che \u00e8 in grado di osservare la natura e di ricavare i valori delle costanti.\nPer esempio per il processo tre alfa le costanti che determinano la forza elettromagnetica e la forza nucleare devono stare in un ridotto corridoio di variazione affinch\u00e9 l'abbondanza relativa di carbonio e ossigeno prodotta all'interno delle stelle non sia totalmente sbilanciata dall'una o dall'altra parte.\nIn merito alle costanti fondamentali il principio antropico \u00e8 basato soprattutto su un'argomentazione statistica per cui \u00e8 estremamente improbabile che:\nIl principio antropico pu\u00f2 essere poi esteso all'evoluzione dell'universo rilevando i numerosi passaggi biologici e chimici indispensabili alla vita, che potevano non avvenire o verificarsi in diversa sequenza e tempistiche, in modo da compromettere la stessa comparsa di forme viventi.\nLa teoria fisica non deduce per via teorica un valore di queste costanti, n\u00e9 un intervallo in cui esso deve essere compreso, n\u00e9 delle relazioni quantitative fra di esse. Non \u00e8 poi stato dimostrato che si tratta di grandezze discrete, ovvero che possiedono un numero finito di valori ammissibili, fra i quali quello misurato negli esperimenti. La probabilit\u00e0 che una variabile continua assuma un valore fra infiniti possibili \u00e8 statisticamente zero.\nL'interrogativo si apre quanto pi\u00f9 questo fatto si verifica su un numero non trascurabile di costanti fondamentali che sembrano indipendenti, e con una precisione infinitesimale di queste. La probabilit\u00e0 che tante costanti (discrete, o ancor pi\u00f9, se continue) indipendenti, assumano il valore atteso per la vita intelligente, \u00e8 pari al loro prodotto, e decresce rapidamente a zero.\nL'unificazione delle forze della fisica spera di spiegare le leggi fisiche deducendole da un'unica legge fondamentale, e di conseguenza, di ricondurre tutte le costanti ad una. In questo modo, il valore favorevole alla vita e la precisione millesimale delle costanti sarebbero giustificati con un solo numero, senza la \"frequenza anomala\" che ad oggi viene registrata.\nAltri fisici postulano una teoria degli infiniti universi, governati dalle stesse leggi fisiche del nostro universo, ma con valori differenti delle costanti. Un infinito numero di universi (finiti) potrebbe esplorare tutti i valori ammissibili delle costanti fondamentali, e quello in cui viviamo, essere l'unico dei tanti favorevole alla vita. La teoria ammette implicitamente che esiste un grado di indeterminismo nelle costanti fondamentali, le quali possono assumere un numero finito/infinito di valori ammissibili.\nLa teoria degli infiniti universi ha un limite nel postulato di semplicit\u00e0 e uniformit\u00e0 della scienza newtoniana, perch\u00e9 per spiegare un universo con vita intelligente, postula l'esistenza di infinite altre realt\u00e0 non ancora misurate.\nTabella di costanti fisiche.\nDi seguito sono riportate denominazioni e valori misurati di varie costanti fisiche."}
{"id": "1312", "revid": "1543377", "url": "https://it.wikipedia.org/wiki?curid=1312", "title": "Centro di massa", "text": "In fisica, in particolare in meccanica classica, il centro di massa o baricentro di un sistema \u00e8 il punto geometrico corrispondente al valor medio della distribuzione della massa del sistema nello spazio. Nel caso particolare di un corpo rigido, il baricentro ha una posizione fissa rispetto al sistema. Il baricentro, tuttavia, \u00e8 definito per un qualunque sistema di corpi massivi, indipendentemente dalle forze, interne o esterne, che agiscono sui corpi; in generale, il baricentro pu\u00f2 non coincidere con la posizione di alcuno dei punti materiali che costituiscono il sistema fisico.\nLa prima equazione cardinale, un principio fondamentale della dinamica dei sistemi di punti materiali, afferma che il centro di massa di un sistema ha lo stesso moto di un singolo punto materiale in cui fosse concentrata tutta la massa del sistema, e su cui agisse la risultante delle sole forze esterne agenti sul sistema. Questa propriet\u00e0 vale sotto l'unica ipotesi che per le forze interne, quelle cio\u00e8 che rappresentano l'interazione fra i punti costituenti il sistema, valga il principio di azione e reazione.\nStoria.\nIl concetto di \"centro di massa\" nella forma di \"centro di gravit\u00e0\" fu introdotto per la prima volta dal grande fisico greco antico, matematico e ingegnere Archimede di Siracusa. Egl\u00ec lavor\u00f2 con ipotesi semplificate sulla gravit\u00e0 che equivalgono a un campo uniforme, arrivando cos\u00ec alle propriet\u00e0 matematiche di quello che \u00e8 stato infine chiamato il centro di massa. Archimede mostra che la coppia esercitata su una leva dai pesi appoggiati in vari punti lungo la leva \u00e8 la stessa di quella che sarebbe se tutti i pesi fossero spostati in un unico punto: il loro centro di massa. Nella sua opera sui corpi galleggianti, Archimede dimostra che l'orientamento di un oggetto galleggiante \u00e8 quello che rende il suo centro di massa il pi\u00f9 basso possibile. Svilupp\u00f2 tecniche matematiche per trovare i centri di massa di oggetti di densit\u00e0 uniforme di varie forme ben definite.\nTra i successivi matematici che hanno sviluppato la teoria del centro di massa vi sono Pappo di Alessandria, Guido Ubaldi, Francesco Maurolico, Federico Commandino, Simone Stevino, Luca Valerio, Jean-Charles della Faille, Paolo Guldino, John Wallis, Louis Carr\u00e9, Pierre Varignon e Alexis Clairault.\nDefinizione.\nSi definisce centro di massa di un sistema discreto di formula_1 punti materiali il punto geometrico le cui coordinate, in un dato sistema di riferimento, sono date da:\ndove formula_3 \u00e8 il momento statico e formula_4 \u00e8 la massa totale del sistema e le quantit\u00e0 formula_5 sono i raggi vettori dei punti materiali rispetto al sistema di riferimento usato.\nNel caso di un sistema continuo le sommatorie sono sostituite da integrali estesi al dominio occupato dal sistema. Introducendo la funzione scalare \"densit\u00e0\" formula_6, tale che la massa della porzione di sistema contenuta in una qualsiasi regione misurabile formula_7 dello spazio sia data da:\nla posizione del centro di massa \u00e8 data da:\ndove formula_10 \u00e8 il volume totale occupato dal sistema considerato, il quale pu\u00f2 anche essere l'intero spazio tridimensionale, e\n\u00e8 la massa totale del sistema.\nSe il sistema continuo \u00e8 omogeneo allora formula_12; in questo caso, il centro di massa pu\u00f2 essere calcolato semplicemente tramite le relazioni:\ndove formula_14 \u00e8 il volume del solido formula_15 in questione.\nQualora l'oggetto di cui si voglia calcolare il baricentro sia bidimensionale o monodimensionale, gli integrali diventano, rispettivamente:\ndove formula_17 e formula_18 sono, rispettivamente, la densit\u00e0 superficiale della superficie formula_19 e la densit\u00e0 lineare della curva formula_20. Nel caso di oggetti omogenei, gli integrali si semplificano come nel caso tridimensionale, avendo la cura di porre al posto di formula_10, rispettivamente, l'area formula_22 della superficie o la lunghezza formula_23 della curva.\nIl centro di massa di un sistema di punti materiali in generale non coincide con la posizione di alcun punto materiale. Per un corpo rigido, il centro di massa \u00e8 solidale al corpo, nel senso che la sua posizione \u00e8 fissa in ogni sistema di riferimento solidale al corpo rigido, ma pu\u00f2 essere esterno al corpo se quest'ultimo non \u00e8 convesso.\nConservazione della quantit\u00e0 di moto.\nCome caso particolare, quando sul sistema non agiscono forze esterne, cio\u00e8 quando il sistema \u00e8 isolato, ne consegue la legge di conservazione della quantit\u00e0 di moto totale: la quantit\u00e0 di moto totale di un sistema \u00e8 infatti uguale al prodotto della massa totale del sistema per la velocit\u00e0 del centro di massa:\nNel continuo:\nCentro di massa e baricentro.\nIl centro di massa \u00e8 comunemente detto baricentro. Questo nome, che etimologicamente significa \"centro del peso\", deriva dal fatto che quando un corpo \u00e8 immerso in un campo di gravit\u00e0 uniforme, come avviene, con buona approssimazione, sulla superficie terrestre, dove l'accelerazione di gravit\u00e0 si pu\u00f2 ritenere costante, allora il moto del baricentro \u00e8 equivalente al moto di caduta, sotto l'azione della forza peso, di un punto materiale in cui fosse concentrata la massa totale del corpo. In questo senso, la definizione del centro di massa si pu\u00f2 considerare un caso particolare della definizione pi\u00f9 generale delle coordinate del punto di applicazione di un sistema di forze parallele. Se, in particolare, si considera un corpo rigido vincolato in un punto diverso dal baricentro, esso si comporta come un pendolo, la cui lunghezza equivalente, tuttavia, non coincide con la distanza fra baricentro e centro di sospensione, ma dipende dal momento d'inerzia del corpo. Se invece il corpo rigido \u00e8 vincolato nel suo baricentro, il momento totale della forza peso risulta nullo.\n\u00c8 da notare che nel caso, che difficilmente si presenta in pratica, in cui un corpo sia immerso in un campo gravitazionale esterno \"non uniforme\", allora queste ultime propriet\u00e0 non valgono, poich\u00e9 il vettore risultante delle forze, che determina l'accelerazione del centro di massa, come si \u00e8 detto, pu\u00f2 differire dalla forza peso che si eserciterebbe sul baricentro se in esso fosse concentrata tutta la massa del corpo; inoltre, il momento totale della forza di gravit\u00e0 rispetto al centro di massa pu\u00f2 non essere nullo. Ciononostante, nel linguaggio scientifico i termini \"centro di massa\" e \"baricentro\" sono usati come sinonimi a tutti gli effetti, ed entrambi si riferiscono alle propriet\u00e0 inerziali del sistema, indipendentemente dalla natura delle forze applicate. \nMoto dei corpi.\nIn molti casi di interesse fisico, il moto di un sistema di punti si pu\u00f2 scomporre nel moto del centro di massa e nel moto dei punti relativo al centro di massa. Ad esempio, nel caso di sistemi isolati la conservazione della quantit\u00e0 di moto implica l'esistenza di un sistema di riferimento inerziale in cui il centro di massa resta in quiete. Nel classico \"problema dei due corpi\", in cui due punti materiali interagiscono reciprocamente, in assenza di forze esterne, si dimostra che il moto di ciascuno dei due punti \u00e8 equivalente a quello di un punto immerso in un campo di forze centrali, con origine nel centro di massa del sistema. Una definizione alternativa di \"centro di massa\" pu\u00f2 essere desunta dal secondo teorema di K\u00f6nig, che esprime la relazione tra l'energia cinetica misurata in un sistema inerziale \"S\" e un sistema con origine nel c.d.m.:\nDa ci\u00f2 discende che, in generale, formula_27, ovvero che l'energia cinetica del sistema, misurata in un sistema solidale con il c.d.m., \u00e8 minima.\nQuando il sistema di punti costituisce un corpo rigido, l'energia cinetica del sistema si pu\u00f2 rappresentare come somma dell'energia cinetica traslazionale, uguale alla met\u00e0 della massa totale del sistema per il quadrato della velocit\u00e0 del centro di massa, pi\u00f9 l'energia cinetica dovuta alla rotazione del corpo intorno al suo centro di massa, che si calcola conoscendo la velocit\u00e0 angolare e il tensore d'inerzia del corpo.\nNel caso di problemi di urto fra particelle, descrivere il moto nel sistema di riferimento del centro di massa pu\u00f2 semplificare considerevolmente i calcoli.\nNel contesto della meccanica relativistica, invece, la nozione di centro di massa perde di significato fisico perch\u00e9 non \u00e8 invariante rispetto a cambiamenti di riferimento inerziale. Infatti il centro di massa in un dato istante \u00e8 definito, come si \u00e8 visto, come media pesata delle posizioni di tutti i punti \"nel medesimo istante\"; ma una trasformazione di Lorentz cambia lo spazio degli eventi simultanei, e per due osservatori inerziali il centro di massa del sistema sar\u00e0 in generale diverso. \u00c8 invece possibile definire un sistema di riferimento in cui l'impulso totale del sistema \u00e8 nullo, e per un sistema non soggetto a forze esterne questo \u00e8 ci\u00f2 che corrisponde alla nozione non-relativistica di \"sistema di riferimento del centro di massa\" sopra citata."}
{"id": "1313", "revid": "1762097", "url": "https://it.wikipedia.org/wiki?curid=1313", "title": "Caronte", "text": ""}
{"id": "1314", "revid": "2373", "url": "https://it.wikipedia.org/wiki?curid=1314", "title": "Tracheophyta", "text": ""}
{"id": "1316", "revid": "15756", "url": "https://it.wikipedia.org/wiki?curid=1316", "title": "Ciserano", "text": "Ciserano (\"Siser\u00e0\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nella pianura bergamasca, dista circa 13 chilometri a sud dal capoluogo orobico.\nStoria.\nI primi insediamenti abitativi sul territorio comunale sono molto antichi e risalgono all'epoca romana, come si evince da alcuni ritrovamenti archeologici consistenti in alcune tombe ed annesso corredo funebre di et\u00e0 precristiana. I reperti, venuti alla luce in localit\u00e0 \"Torchio\", nel 1945, rappresentano uno dei numerosi segni della presenza romana nella zona occidentale della pianura bergamasca.\nIl paese di Ciserano in quel tempo era inoltre attraversato da un'importante strada, in seguito denominata \"strada Francesca\" che, congiungendo Milano ad Aquileia, caratterizz\u00f2 la vita commerciale dell'intera zona che ne trasse giovamento.\nQualche secolo pi\u00f9 tardi la stessa strada divenne percorso abituale delle orde barbariche provenienti dal nord-est dell'Europa, che portarono distruzione e terrore tra gli abitanti locali. Questa fu poi rimessa a nuovo dai Franchi, dai quali prese il nome, che la utilizzarono anche per il trasporto della salma dell'imperatore Ludovico II, figlio di Lotario, da Brescia al capoluogo lombardo.\nCon l'avvento dei Franchi, che istituirono il Sacro Romano Impero, si verific\u00f2 la nascita del feudalesimo che ebbe grande sviluppo nella bergamasca. Questo periodo storico fu caratterizzato da una profonda instabilit\u00e0 politica e sociale, dovuta anche ai numerosi scontri tra le fazioni dei guelfi e dei ghibellini. Anche Ciserano visse questa situazione, tanto da doversi dotare di fortificazioni a scopo difensivo, come evidenziato dalla cinta muraria che proteggeva il borgo, nel quale spiccava un castello con tanto di torre.\nA questa situazione pose fine l'arrivo della Repubblica di Venezia che, a partire dall'inizio del XV secolo, permise alla popolazione di vivere un'esistenza pi\u00f9 tranquilla grazie ad una lungimirante politica in ambito sociale ed economico. A dimostrazione delle mutate condizioni sociali \u00e8 la trasformazione del castello medievale, inglobato parzialmente nella chiesa parrocchiale, esistente gi\u00e0 nel XVI secolo.\nI veneti inoltre posero una dogana ai margini del paese (sul confine con Boltiere) con tanto di guarnigione, dato che il confine con il Ducato di Milano era distante pochi chilometri, delimitato dal fosso bergamasco. In quella zona vi erano accampamenti, come ritroviamo nel cortile denominato \"Stal del Capitane\" (Cortile del capitano) che sta ad indicare insediamenti militari a controllo del confine tra i due ducati.\nIl termine della dominazione veneta avvenne nel 1797 con l'avvento della Repubblica Cisalpina, alla quale subentrarono, nel 1815, gli austriaci che instaurarono il Regno Lombardo-Veneto. L'ultimo cambiamento si verific\u00f2 nel 1859 quando Ciserano, unitamente al resto della provincia bergamasca, entr\u00f2 a fare parte del Regno d'Italia.\nIl paese non visse eventi di particolare rilievo fino all'immediato secondo dopoguerra, quando la zona posta ai margini orientali del territorio comunale (comprendente anche terreni di altri paesi limitrofi) fu interessata da un progetto di urbanizzazione ed industrializzazione che prevedeva la creazione di un nuovo centro industriale con 50\u00a0000 abitanti, chiamato Zingonia. Il progetto fall\u00ec parzialmente, poich\u00e9 il progetto \u00e8 rimasto incompiuto.\nAll'inizio del XXI secolo l'area di Zingonia, fu interessata da un massiccio intervento di riqualificazione. Il progetto, portato avanti dai 5 Comuni dell'area e dalla Regione Lombardia \u00e8 tutt'ora in corso e ha portato all'abbattimento, nel 2019 dei palazzi Anna e Athena. Con questo abbattimento Ciserano non ha pi\u00f9 insediamenti abitativi sull'area di Zingonia che, invece, continua ad avere una notevole presenza di aziende e attivit\u00e0 produttive, che stanno registrando una crescita di pregio; inoltre ha sede il centro sportivo dell'.\nMonumenti e luoghi d'interesse.\nLe origini medievali del borgo sono tuttora visibili grazie alla presenza di alcuni resti esistenti nel nucleo storico. Tuttavia l'edificio principale \u00e8 la chiesa parrocchiale che, dedicata ai santi Marco e Martino, venne edificata nel XVI secolo in luogo del castello di epoca medievale. Ristrutturata in modo sostanziale nel XVIII secolo custodisce un buon numero di opere, nonch\u00e9 il corpo di San Giuliano, proveniente dalle catacombe romane di San Callisto.\nLa festa di San Giuliano, che si svolge la 3\u00aa domenica di settembre, richiama in paese numerose persone: ha inizio con dei festeggiamenti in piazza a partire generalmente dal gioved\u00ec precedente con spettacoli in piazza, assaggi offerti dai negozianti, la domenica ha luogo la processione che conduce per le vie del paese la statua di San Giuliano; in serata si pu\u00f2 assistere ai fuochi d'artificio. In paese vengono allestite mostre varie, vengono addobbate le vie, degna di nota, in quanto \u00e8 una delle poche vie antiche del paese per brevi tratti, \u00e8 via \"Pilabrocc\" in cui \u00e8 particolarmente curata la fase degli addobbi.\nCaratteristico \u00e8 inoltre il Santuario della Madonna di San Marco, luogo molto caro alla popolazione, piccola chiesa posta al limitare del paese recentemente sottoposta a lavori di ristrutturazione che hanno permesso il recupero delle antiche vestigia della chiesa.\nNei primi 10 giorni di maggio si svolge una manifestazione podistica dalla durata di 24 ore, che richiama gruppi di atleti anche dai paesi vicini e lontani.\nIl 31 dicembre 2008 inoltre la citt\u00e0 ha festeggiato la prima edizione della festa di origini bergamasche denominata Desima.\nGeografia antropica.\nBorgate\nSecondo lo statuto comunale, il comune di Ciserano \u00e8 costituito dalle seguenti borgate:\nInfrastrutture e trasporti.\nCiserano sorge su una strada provinciale cruciale per la bergamasca, la strada Francesca, che dalla citt\u00e0 metropolitana di Milano, porta fino alle porte della provincia di Brescia.\nMarted\u00ec 3 marzo 2009 \u00e8 stata inaugurata l'importante variante di Arcene, che ha semplificato i collegamenti tra Ciserano e Treviglio velocizzando il transito all'altezza della S.P.145.\nSport.\nCalcio.\nLa principale squadra di calcio della citt\u00e0 era l'U.S. Ciserano, fondata nel 1951, che ha militato in Serie D. Nel 2019 si \u00e8 fusa con la A.S.D. Virtus Bergamo 1909, dando vita alla S.S.D. Virtus CiseranoBergamo 1909."}
{"id": "1318", "revid": "1812835", "url": "https://it.wikipedia.org/wiki?curid=1318", "title": "Cromosoma", "text": "Il cromosoma \u00e8 la struttura con cui, durante il processo riproduttivo della cellula, ciascuna unit\u00e0 funzionale di DNA, dopo essersi duplicata, si compatta associata a specifiche proteine e viene trasmessa alle cellule figlie. A seconda della localizzazione del DNA, i cromosomi iniziano a evidenziarsi nel nucleo cellulare negli organismi eucarioti o in una regione chiamata nucleoide nei procarioti, per poi migrare nella cellula nelle varie fasi della mitosi.\nOltre a tale definizione puramente morfologica, il termine pu\u00f2 riferirsi per esteso anche al filamento di DNA non distinguibile nella cromatina e responsabile della trascrizione genica durante la fase funzionale della cellula.\nIl nome \"cromosoma\" deriva dal greco \"chroma\" che significa \"colore\", e \"soma\" che significa \"corpo\". Fu coniato nel 1889 dall'anatomista tedesco H. W. G. von Waldeyer-Hartz per denominare i corpuscoli evidenziati nelle cellule eucariotiche dalla colorazione con coloranti basici durante la divisione cellulare.\nDescrizione.\nLe cellule dei procarioti hanno un singolo cromosoma di forma circolare costituito da DNA a doppio filamento. Spesso sono presenti ulteriori molecole di DNA circolari indipendenti dal cromosoma, i plasmidi e gli episomi. Queste unit\u00e0 sono pi\u00f9 piccole del cromosoma e solitamente non sono fondamentali per la vita della cellula, in genere portano geni che conferiscono alle cellule caratteristiche fenotipiche particolari, ad esempio la resistenza ad un antibiotico.\nNegli eucarioti i cromosomi hanno forma lineare, hanno dimensioni maggiori e il loro numero \u00e8 specie-specifico (ad esempio nell'uomo si hanno 46 cromosomi, nel topo 40 e nel cane 78). Va sottolineato che il numero cromosomico non \u00e8 sempre associato alla complessit\u00e0 strutturale degli individui di una specie. In molti eucarioti ciascun cromosoma \u00e8 presente in doppia copia nella cellula, quindi il corredo cromosomico viene detto diploide. Ogni copia deriva da ciascun genitore. L'organismo diploide (zigote) deriva dalla fusione di due cellule aploidi (gameti) in cui \u00e8 presente solo una copia di ciascun cromosoma.\nNegli eucarioti il DNA \u00e8 sempre legato a proteine, istoniche e non istoniche, attorno alle quali il filamento si avvolge a formare complessivamente una struttura chiamata cromatina. La cromatina si pu\u00f2 colorare con alcuni coloranti istologici, da cui il nome; se ne possono distinguere due tipi: l'eucromatina, debolmente colorabile, dalla struttura pi\u00f9 aperta e quindi trascrizionalmente attiva, e l'eterocromatina, intensamente colorabile, maggiormente condensata (rimane condensata anche in interfase) e trascrizionalmente inattiva. L'eterocromatina pu\u00f2 essere ulteriormente distinta in \"costitutiva\" e \"facoltativa\". L'eterocromatina costitutiva \u00e8 costituita da regioni di DNA altamente ripetitivo, costanti in tutte le cellule dell'organismo e nel cromosoma si concentra principalmente a livello del centromero e dei telomeri. L'eterocromatina facoltativa pu\u00f2 diventare condensata e diventare temporaneamente inattiva, inoltre pu\u00f2 essere inattivata solo in determinati tessuti o in determinati stadi dello sviluppo.\nCiascun cromosoma nella cromatina \u00e8 troppo despiralizzato e aggrovigliato per essere distinto nella sua individualit\u00e0; dopo la \"fase S\", essendosi replicato, risulta formato da due filamenti di DNA associati a proteine, ma \u00e8 ancora indistinguibile. La duplicazione del DNA determina la formazione di due copie identiche (\"cromatidi fratelli\") che rimangono unite a livello del centromero, il quale si \u00e8 duplicato ma non si \u00e8 separato. Durante la mitosi la cromatina si condensa ed \u00e8 possibile distinguere i cromosomi nell'arco di tempo che intercorre tra la profase e la metafase mitotica. La loro dimensione massima \u00e8 dell'ordine del micrometro e durante la metafase presentano una forma ad X poich\u00e9 sono costituiti da due filamenti distinti di DNA altamente condensati, i cromatidi fratelli, associati tra loro grazie al cinetocore, un complesso proteico legato al centromero. I cromatidi fratelli sono destinati a dividersi ed essere segregati alternati nelle cellule figlie che si formeranno alla fine del processo mitotico. Dopo la separazione vengono definiti cromosomi figli e la loro migrazione verso i poli della cellula \u00e8 dovuta alla contrazione dei microtubuli del fuso mitotico attaccati al loro cinetocore. Nelle due nuove cellule appena originate i cromosomi sono di forma bastoncellare e l'unica struttura evidente al microscopio \u00e8 la strozzatura determinata dal centromero.\nIl nucleo della cellula umana ha un diametro di 10-15\u00a0\u00b5m e contiene circa 2 metri di DNA. Una cos\u00ec elevata quantit\u00e0 di materiale genetico, per poter essere inclusa in uno spazio cos\u00ec ristretto, necessita di una compattazione, che avviene a diversi livelli. La regolare associazione del DNA con le proteine istoniche non consente di raggiungere tale risultato. Il primo stadio di compattazione si realizza tramite la formazione del nucleosoma, un rocchetto istonico (H2A, H2B, H3, H4) attorno al quale si avvolge il DNA per 1,65 giri. Il tratto di DNA legato al nucleosoma \u00e8 definito \"DNA core\" mentre il tratto di DNA fra ciascun nucleosoma \u00e8 definito \"DNA linker\". Un ulteriore ordine di condensazione si ottiene con il coinvolgimento dell'istone H1, questo non fa parte del rocchetto di istoni ma prende contatto con il DNA \"linker\" che unisce due nucleosomi adiacenti e determina una maggiore adesione tra il filamento di DNA e l'ottamero istonico. Il legame dell'istone H1 permette la formazione della fibra cromatinica da 30\u00a0nm. Per spiegare l'organizzazione di quest'ultima, sono stati proposti due diversi modelli: a \"solenoide\", il pi\u00f9 accreditato, e a \"zig-zag\". Il primo modello consiste in una superelica caratterizzata da circa sei nucleosomi per giro e il DNA linker non attraversa l'asse centrale; il secondo presenta nucleosomi organizzati a zig-zag e il DNA linker attraversa il centro della fibra. Il massimo livello di condensazione \u00e8 rappresentato dai cromosomi (con dimensioni dell'ordine di micron), che si rendono visibili durante la metafase disponendosi sulla piastra equatoriale. Nelle cellule non in divisione i cromosomi non sono visibili in quanto il DNA dev'essere in forma rilassata e accessibile alle proteine coinvolte nella duplicazione e trascrizione.\nUna struttura importante per la segregazione dei cromosomi durante la mitosi \u00e8 il centromero (o \"costrizione primaria\"), una regione di DNA altamente ripetuto associato ad una impalcatura proteica. Esso non occupa la stessa posizione in tutti i cromosomi e divide ogni cromatidio in due parti, i bracci (lungo=\"q\", corto=\"p\"), la cui lunghezza dipende dalla posizione del centromero stesso.\nAl microscopio ottico, i cromosomi sono distinguibili tra loro per le dimensioni e per la \"forma\", ossia per la posizione del centromero. Ulteriori distinzioni si possono effettuare con opportuni trattamenti chimici, che evidenziano un bandeggio riproducibile: ogni cromosoma ha infatti uno specifico \"pattern\" di bande, che permette di distinguerlo dagli altri cromosomi e che permette di individuare eventuali mutazioni cromosomiche.\nIn base alla posizione del centromero si distinguono quindi cromosomi:\nI cromosomi acrocentrici sono caratterizzati da strutture particolari presenti all'estremit\u00e0 del braccio corto, i satelliti. Si tratta di elementi morfologici caratteristici, costituiti da DNA \u03b2-satellite, connessi all'estremit\u00e0 del braccio corto attraverso una strozzatura detta costrizione secondaria. In quest'ultima \u00e8 localizzato il cosiddetto \"NOR\", ossia l'organizzatore nucleolare; esso contiene i geni per gli RNA ribosomiali ed \u00e8 quindi sede della sintesi dei ribosomi. Inoltre il NOR provvede alla formazione del nucleolo, pertanto la visualizzazione del nucleolo al microscopio ottico indica che nella cellula c'\u00e8 un'intensa attivit\u00e0 di sintesi proteica.\nLe regioni di DNA alle estremit\u00e0 del cromosoma costituiscono i telomeri, strutture che rivestono un ruolo fondamentale per l'integrit\u00e0 del cromosoma stesso. I telomeri sono costituiti da sequenze di DNA altamente ripetitivo, in genere sono formati da eterocromatina quindi non codificano per proteine. La loro funzione \u00e8 quella di proteggere il cromosoma da tutti quegli eventi che ne provocano l'instabilit\u00e0, infatti un cromosoma con un'estremit\u00e0 danneggiata pu\u00f2 facilmente attaccarsi ad altri e dare luogo a mutazioni cromosomiche, come ad esempio le traslocazioni.\nNumero, lunghezza e forma dei cromosomi costituiscono il cariotipo di un individuo.\nCromosomi umani.\nUtilizzando tecniche di coltura \"in vitro\", nel 1956 Joe Hin Tjio e Albert Levan scoprirono che il numero cromosomico dell'uomo \u00e8 46. \nI 46 cromosomi umani sono suddivisi in 23 coppie, 22 di cromosomi omologhi (autosomi) e una di cromosomi sessuali (eterosomi).\nLa prima definizione di cariotipo fu formulata alla Conferenza di Denver nel 1960, utilizzando criteri di lunghezza del cromosoma e di posizione del centromero. Gi autosomi sono stati numerati in ordine decrescente di lunghezza e gli eterosomi sono stati indicati come X e Y.\nIn seguito, nella Conferenza di Chicago del 1966, \u00e8 stata messa a punto una nomenclatura pi\u00f9 dettagliata, nella quale i cromosomi sono stati raggruppati in sette gruppi, nominati con le lettere maiuscole da A a G."}
{"id": "1320", "revid": "6790", "url": "https://it.wikipedia.org/wiki?curid=1320", "title": "Caio Giulio Cesare Germanico", "text": ""}
{"id": "1325", "revid": "2153148", "url": "https://it.wikipedia.org/wiki?curid=1325", "title": "Citogenetica", "text": "La citogenetica studia la morfologia dei cromosomi, per quanto visibile al microscopio ottico, e il cariotipo, ossia l'insieme dei cromosomi di una cellula.\nSolo nel 1956 fu accertata la stabilit\u00e0 del cariotipo, ossia del numero e della struttura dei cromosomi.\nSi verific\u00f2 quindi che le cellule eucariote possono essere aploidi (con un cromosoma per ogni tipo), o diploidi (con due cromosomi per tipo). Il numero di tipi di cromosomi \u00e8 definito per ogni specie e si indica con \"n\": gli assetti aploidi si indicano quindi con n, quelli diploidi con 2n.\nIl perfezionamento delle tecniche citogenetiche permise di apprezzare e studiare i meccanismi molto precisi che permettono la duplicazione e la segregazione dei cromosomi durante la mitosi e la meiosi. Rese anche possibile lo studio delle anomalie sia nella struttura dei cromosomi (anomalie cromosomiche) sia nel loro numero (anomalie genomiche), nonch\u00e9 della determinazione cromosomica del sesso.\nIl confronto tra i cariotipi di specie diverse \u00e8 anche molto utile nel ricostruire l'evoluzione."}
{"id": "1326", "revid": "933835", "url": "https://it.wikipedia.org/wiki?curid=1326", "title": "Consoli repubblicani romani", "text": "Questo articolo contiene la lista delle supreme magistrature repubblicane romane (consoli, tribuni consolari e dittatori), relativamente al periodo che va dal 509 a.C., in cui tradizionalmente si fa ricadere la caduta della monarchia a Roma, al 31 a.C., cui segue l'elenco dei consoli alto imperiali romani.\nI Romani si riferivano ai fasti consolari per datare gli anni del proprio calendario, ma per i moderni l'elenco ha soprattutto valore di fonte storica.\nDa Lucio Giunio Bruto (509 a.C.) a \nGneo Pompeo (31 a.C.)\nLegenda.\nColorazione, in ordine di apparizione:\nIn caso di nomina della stessa persona in anni successivi, al nome segue \"I\", \"II\", \"III\", etc.\nIn caso di nomina di console sostitutivo, il nome del nuovo console \u00e8 preceduto da \"suff. (Consul Suffectus)\"\nIV secolo a.C..\nDal 375 al 371 a.C.: nessun magistrato curule.\nI tribuni della plebe Gaio Licinio Stolone e Lucio Sestio Laterano furono promotori di nuove proposte di legge, favorevoli ai plebei che incontrarono la violenta resistenza dei patrizi. Questi, aiutati dai veti di altri tribuni della plebe, riuscirono ad osteggiare le proposte di legge dei due tribuni, Licinio e Sestio. Al che Licino e Sestio, come ritorsione alle politiche conservatrici attuate dai Patrizi, utilizzando a loro volta il diritto di veto proprio dei tribuni della plebe, impedirono, consecutivamente per cinque anni, l'elezione dei tribuni consolari. Essi furono tribuni della plebe dal 376 a.C. al 367 a.C. Sestio divenne nel 366 a.C. il primo console plebeo."}
{"id": "1328", "revid": "1602064", "url": "https://it.wikipedia.org/wiki?curid=1328", "title": "Biologia cellulare", "text": "La biologia cellulare o citologia \u00e8 la branca della biologia che studia la cellula dal punto di vista morfologico e funzionale. Gli approcci della citologia sono sia a livello microscopico che molecolare, sia in organismi unicellulari che in organismi pi\u00f9 complessi come l'uomo.\nLa conoscenza della struttura della cellula e dei processi che vi avvengono \u00e8 molto importante per tutte le scienze biologiche. In particolare, riconoscendo le somiglianze e le differenze tra cellule di diversi organismi o di diversi tessuti, la citologia cerca di fornire una chiave di osservazione il pi\u00f9 possibile generalizzata del \"sistema-cellula\". La citologia rappresenta uno dei perni biologici di grande interesse per studiare i meccanismi cellulari e molecolari della patogenesi e per diagnosticare malattie attraverso le analisi citologiche (citopatologia).\nStoria della biologia cellulare.\nL'origine della citologia \u00e8 strettamente legata allo sviluppo delle tecniche di osservazione ed indagine. Esse permettono di osservare la cellula e, in particolare, con la microscopia con lenti sempre pi\u00f9 perfezionate e potenti dagli inizi del XX secolo. Dal 1939 in poi iniziano ad apparire apparecchi elettronici, che usano per evidenziare l'oggetto da osservare un fascio di elettroni anzich\u00e9 la luce. Il microscopio elettronico ha subito numerosi perfezionamenti e oggi permette enormi ingrandimenti.\nPietre miliari.\nEcco gli eventi pi\u00f9 significativi della storia della biologia cellulare.\nLa moderna biologia cellulare.\nNel corso del Novecento, con il crescere delle possibilit\u00e0 di indagine molecolare, la semplice osservazione microscopica della cellula \u00e8 stata via via affiancata da tecnologie di analisi pi\u00f9 raffinate, a livello di molecole e macromolecole. La biologia cellulare, dunque, \u00e8 stata affiancata (e secondo alcuni in parte superata) da biologia molecolare e biochimica, in grado di fornire interpretazioni pi\u00f9 fedeli sia della microstruttura della cellula che dei processi che vi avvengono. Negli ultimi anni, cos\u00ec come nei prossimi, sono due gli eventi che hanno definitivamente ridisegnato il volto della biologia cellulare: la genomica, che consiste nel sequenziamento completo dei genomi di numerosi organismi, e la proteomica, la conoscenza di tutte le possibili forme che le proteine possono assumere.\nArchitettura cellulare.\nAnche se la variet\u00e0 delle forme viventi potrebbe scoraggiare qualsiasi tentativo di generalizzazione, \u00e8 possibile individuare numerosi punti di convergenza nella struttura delle cellule.\nInnanzitutto, \u00e8 comune il fatto stesso che l'unit\u00e0 base di ogni organismo sia una cellula. Esistono due tipi di cellule: eucariotiche e procariotiche.\nLe cellule eucariotiche hanno una struttura interna complessa, con un nucleo racchiuso in una membrana. Le cellule procariotiche, che non contengono un nucleo definito ed hanno una composizione interna pi\u00f9 semplificata, sono state ulteriormente sottoposte a dettagliate analisi al DNA e suddivise in due domini diversi, chiamati \"Eubacteria\" (i batteri propriamente detti) e \"Archaea\" (detti anche archeobatteri). Sotto numerosi punti di vista, nonostante il loro nome, gli Archaea sono molto pi\u00f9 simili agli eucarioti piuttosto che ai batteri. \nAttraverso recenti studi di genomica comparata, \u00e8 stata ricostruita la filogenesi dei tre domini, secondo la quale \"Arcahea\" ed eucarioti avrebbero iniziato a divergere solo in seguito al differenziamento tra \"Eubacteria\" ed \"Archaea\".\nIn ogni caso, sebbene le differenze tra procarioti ed eucarioti non siano affatto irrilevanti, tutte le cellule presentano numerose caratteristiche comuni.\nProcessi di interesse citologico.\nSi riporta un elenco dei fenomeni pi\u00f9 conservati e studiati in biologia cellulare:"}
{"id": "1329", "revid": "88740", "url": "https://it.wikipedia.org/wiki?curid=1329", "title": "Colonia", "text": ""}
{"id": "1330", "revid": "287204", "url": "https://it.wikipedia.org/wiki?curid=1330", "title": "Clone", "text": "Clone deriva dal greco \"\u03ba\u03bb\u03c9\u03bd\" (\"kl\u00f6n\", ramoscello), e pu\u00f2 riferirsi a:"}
{"id": "1331", "revid": "1078002", "url": "https://it.wikipedia.org/wiki?curid=1331", "title": "Catena metabolica", "text": "Una catena metabolica \u00e8 un insieme di reazioni chimiche che devono avvenire in sequenza, in quanto il prodotto della prima reazione \u00e8 reagente della seconda, il cui prodotto \u00e8 reagente della terza, e cos\u00ec via.\nLe catene metaboliche sono parti della pi\u00f9 generale rete metabolica di un organismo o di una sua parte."}
{"id": "1332", "revid": "580", "url": "https://it.wikipedia.org/wiki?curid=1332", "title": "Celoma", "text": ""}
{"id": "1333", "revid": "106713127", "url": "https://it.wikipedia.org/wiki?curid=1333", "title": "Ciclo vitale aplodiplonte", "text": "Il ciclo vitale aplodiplonte o anche a meiosi sporica \u00e8 tipico di tutte le piante, di alcune alghe, e di alcuni funghi. \u00c8 caratterizzato da due fasi, una aploide, il gametofito, che produce i gameti, ed una diploide, lo sporofito, che produce le spore.\nNel ciclo aplodiplonte sono presenti due generazioni; un individuo diploide ed uno aploide, entrambi capaci di riprodursi. Sono quindi presenti due generazioni nello stesso ciclo vitale. \nL'organismo diploide, chiamato sporofito, \u00e8 sviluppato per mitosi dallo zigote, un ammasso cellulare, anch'esso diploide, ottenuto dall'unione di cellule aploidi differenti, i gameti. I gameti sono prodotti da organi specializzati detti gametangi. La maturit\u00e0 dello sporofito porta alla produzione di spore (dette meiospore) che sono aploidi, in quanto derivate da meiosi di cellule particolari che maturano in organi specifici chiamati sporangi. Dato il rivestimento protettivo di sporopollenina, le spore possono sopravvivere nell'ambiente per lunghi periodi di tempo e resistere a condizioni ambientali sfavorevoli. \nIn condizioni che ne permettono lo sviluppo le spore germinano, sviluppando un organismo aploide chiamato gametofito. Il gametofito \u00e8 un individuo indipendente e, al momento della riproduzione, alcune sue cellule, in strutture particolari (gametangi), si sviluppano e, a seguito di alcune divisioni mitotiche, origineranno i gameti aploidi. Dall'unione di due gameti di categorie sessuali differenti, si svilupper\u00e0 un nuovo zigote diploide, che dar\u00e0 inizio al nuovo ciclo.\nIl ciclo aplodiplonte \u00e8 presente, anche se raramente, in alcuni animali, come i celenterati. Le generazioni che si alternano sono, tuttavia, entrambe diploidi ed eteromorfiche e vanno da una forma a polipo coloniale ad una forma a medusa. Tale ciclo \u00e8 definito metagenesi.\nTipologie di ciclo aplodiplonte.\nLa vita dell'individuo si svolge alternativamente in fase aploide e in fase diploide. Lo sviluppo dell'organismo che costituisce la fase aploide o quella diploide pu\u00f2 essere sensibilmente diverso.\nEsistono diversi tipi di ciclo aplodiplonte:\nGli individui diploidi, detti \"sporofiti\", si riproducono mediante meiospore aploidi (prodotte per meiosi) che si sviluppano in \"gametofiti\" aploidi.\nI gametofiti si riproducono per anfigonia, mediante gameti prodotti per mitosi, e danno origine a nuovi sporofiti.\nSpesso gli sporofiti e/o i gametofiti si possono riprodurre anche asessualmente.\nNel caso dell'alternanza eterogenetica (eterogonia) si susseguono una generazione a riproduzione anfigonica e una o pi\u00f9 generazioni monosessuate (a riproduzione partenogenetica).\nL'alternanza aplodiplonte riunisce in s\u00e9 i vantaggi di entrambi i modi di riproduzione. La generazione che si moltiplica per meiospore pu\u00f2 dar origine ad una discendenza numericamente consistente senza aver bisogno di un partner, mentre la generazione dotata di organi sessuali distinti provvede al rimescolamento del pool genetico."}
{"id": "1336", "revid": "200568", "url": "https://it.wikipedia.org/wiki?curid=1336", "title": "Cellula eucariote", "text": ""}
{"id": "1337", "revid": "125971184", "url": "https://it.wikipedia.org/wiki?curid=1337", "title": "Campionato mondiale di calcio", "text": "Il campionato mondiale di calcio FIFA (in inglese FIFA World Cup, cio\u00e8 Coppa del Mondo FIFA) \u00e8 il massimo torneo calcistico per squadre nazionali maschili.\nNato nel 1930 da un'idea del dirigente sportivo francese Jules Rimet, disputandosi ogni quattro anni, con l'organizzazione curata nei dettagli dalla FIFA, \u00e8 stato assegnato ogni quattro anni dal torneo inaugurale del 1930, tranne nel 1942 e nel 1946, quando non si tenne a causa della seconda guerra mondiale.\nL'attuale formato della competizione prevede una fase di qualificazione, che si svolge nei tre anni precedenti, per determinare quali squadre si qualificano per la fase finale del torneo, spesso identificata come Coppa del Mondo (in inglese \"World Cup\"). A questa fase partecipano 32 squadre, incluse le nazioni ospitanti che si qualificano automaticamente, che competono nelle sedi designate all'interno delle nazioni ospitanti per un periodo di circa un mese.\nIn passato, oltre alla nazione ospitante, si qualificava di diritto alla fase finale anche la nazionale vincitrice dell'edizione precedente. L'ultimo torneo in cui ci\u00f2 \u00e8 avvenuto \u00e8 stato il campionato mondiale del 2002, la cui fase finale si \u00e8 disputata in Giappone e Corea del Sud. Ad usufruire di questa agevolazione per l'ultima volta fu la Francia, campione del mondo nel 1998.\nSono diciassette i paesi che hanno finora ospitato la Coppa del mondo: Italia nel 1934 e 1990, Francia nel 1938 e 1998, Brasile nel 1950 e 2014, Messico nel 1970 e 1986 e Germania nel 1974 e 2006 hanno ospitato la manifestazione in due occasioni, mentre Uruguay, Svizzera, Svezia, Cile, Inghilterra, Argentina, Spagna, Usa, Giappone e Corea del Sud (congiuntamente), Sudafrica e Russia una sola volta. Il Qatar \u00e8 stato scelto per ospitare la fase finale della Coppa del mondo del 2022, mentre nel 2026 la manifestazione iridata vedr\u00e0 l'allargamento della partecipazione a 48 nazionali e per la prima volta sar\u00e0 ospitata congiuntamente da tre nazioni: Canada, USA e Messico. Questa decisione dar\u00e0 al Messico la particolarit\u00e0 di essere il primo paese ad averla ospitata in tre diverse occasioni.\nIl Campionato mondiale di calcio \u00e8 il torneo di calcio pi\u00f9 prestigioso al mondo ed \u00e8 anche l'evento sportivo pi\u00f9 seguito sulle televisioni del pianeta, superando persino i Giochi Olimpici; ad esempio, \u00e8 stato stimato che il pubblico cumulativo di tutte le partite della Coppa del Mondo 2006 sia stato di 26,29 miliardi con circa 715,1 milioni di persone che hanno assistito alla partita finale tra Italia e Francia, ovvero il 10,9% dell'intera popolazione del pianeta.\nStoria.\nLa storia del campionato mondiale di calcio \u00e8 iniziata nel 1928, quando il presidente della FIFA, Jules Rimet, decise di istituire un torneo per squadre nazionali. \nLa prima competizione di questo tipo ebbe luogo nel 1930 e consistette in un torneo avente solo la fase finale alla quale presero parte le tredici nazioni che accettarono l'invito. \nLa competizione si \u00e8 successivamente evoluta fino a comprendere circa duecento squadre nazionali affiliate alla FIFA che si sfidano in un lungo torneo di qualificazione che si tiene nei tre anni precedenti alla fase finale.\nTrofeo.\nDal 1930 al 1970 i vincitori venivano premiati con la Coppa Rimet. Inizialmente, questo trofeo era conosciuto come Coppa della Vittoria o semplicemente Vittoria, ma nel 1946 fu rinominata con il nome del presidente della FIFA Jules Rimet, che ebbe l'idea organizzare il primo campionato del mondo.\nIl trofeo \u00e8 stato progettato dallo scultore francese Abel Lafleur e realizzato in argento sterling placcato oro su una base di marmo bianco/giallo. Nel 1954 questa base fu sostituita da una base alta fatta di lapislazzuli. Complessivamente era alto 35 centimetri e pesava 3,8 chilogrammi. Comprendeva una coppa decagonale, sostenuta da una figura alata che rappresenta Nike, l'antica dea greca della vittoria.\nNel 1970 il vinse per la terza volta il torneo e, come stabilito dal regolamento, gli fu permesso di entrare definitivamente in possesso del trofeo. Tuttavia, la coppa fu rubata nel 1983 e non pi\u00f9 ritrovata, facendo sospettare che fosse, probabilmente, stata fusa dai ladri.\n\u00c8 da notare che questo non fu l'unico furto della coppa. Prima dell'inizio dei mondiali del 1966 in Inghilterra, la Coppa, l\u00ec trasportata dal Brasile detentore in occasione del torneo, venne rubata e riapparve solo dopo alcuni giorni, trovata (a quanto si disse) da un cane poliziotto lungo la strada.\nDopo il 1970 fu istituito un nuovo trofeo in sostituzione della Coppa Rimet, la Coppa del mondo FIFA. Gli esperti della federazione mondiale, provenienti da sette nazioni, valutarono cinquantatr\u00e9 modelli differenti; alla fine fu scelto il lavoro del designer italiano Silvio Gazzaniga.\nLo stesso scultore descrisse cos\u00ec la sua creazione: \"Le linee nascono dalla base, risalendo in spirali, fino a stringere il mondo. Le figure rappresentate sono due atleti che esultano nel momento della vittoria\".\nLa nuova coppa \u00e8 alta , dal diametro base di , forgiata in oro 18 carati, vuota al suo interno ma comunque pesante . La base contiene due fasce di malachite (una pietra semi-preziosa) e nella parte sottostante la base sono incisi su una placca d'oro i nomi e l'anno delle nazionali che si sono imposte nel campionato dal 1974.\nLa versione originale del trofeo, di propriet\u00e0 della Fifa, ha un valore commerciale di circa 155.000 euro (variabile a seconda del prezzo di mercato dell'oro, cifra aggiornata a luglio del 2018), anche se la sua eventuale vendita ad un'asta collezionistica porterebbe ad una valutazione di gran lunga superiore, per non dire incommensurabile, dato l'inestimabile valore come opera d'arte.\nLa coppa \u00e8 stata fabbricata dalla Gde Licensee Bertonidi Paderno Dugnano (Milano) ed \u00e8 la stessa azienda che si \u00e8 occupata anche del suo restauro o del rifacimento di eventuali parti rovinate, nel caso frequente in cui il trofeo aveva subito dei danni. Fino al 2006, infatti, i vincitori della coppa ne restavano in possesso fino all'edizione successiva: al momento del ritiro, il trofeo veniva sostituito con una copia delle stesse dimensioni, ma realizzata in metallo dorato e successivamente laminata in oro. Dal 2006 la FIFA ha deciso di cambiare regolamento: a causa di numerose ammaccature che l'hanno costretta ad una costosa opera di restauro, la federazione ha deciso di concedere l'originale solo per la premiazione e per le due ore successive sotto stretta sorveglianza; subito dopo l'originale viene ritirato e custodito in Svizzera, nella sede della FIFA, mentre alla nazionale vincitrice viene attribuita la copia laminata in oro. Anche queste copie sono prodotte dall'azienda meneghina, ma nessuna di queste pu\u00f2 essere realizzata senza previa autorizzazione della Fifa.\nQuesto trofeo non verr\u00e0 mai assegnato permanentemente ad una nazione, indipendentemente dal numero di vittorie raggiunte; tuttavia, l'opera di Gazzaniga potrebbe essere sostituita qualora nella placca d'oro posizionata sotto la base del trofeo (dunque non visibile senza sollevare il trofeo stesso) non dovesse esservi pi\u00f9 spazio disponibile per incidere il nome della nazionale vincitrice. Per posticipare questo evento il pi\u00f9 avanti possibile nel tempo, dopo la Coppa del Mondo del 2014 l'allineamento verticale dei nomi delle nazioni campioni del mondo incisi sulla placca \u00e8 stato ridisegnato per adattarsi ai futuri detentori del titolo. La vecchia placca d'oro \u00e8 stata sostituita da una nuova, in cui l'elenco dei campioni del mondo dal 1974 \u00e8 stato riorganizzato in una spirale per accogliere quanti pi\u00f9 nomi possibili dei vincitori delle future edizioni del torneo. Al momento non si pu\u00f2 determinare con certezza quando anche questo spazio sar\u00e0 terminato, essendo impossibile conoscere preventivamente i nomi (e la loro lunghezza) delle future nazioni vincitrici della coppa del mondo.\nDal settembre 2008, alla nazionale vincitrice del torneo \u00e8 concessa la possibilit\u00e0 di esibire sulla propria maglia il FIFA Champions Badge, recante una versione stilizzata della Coppa del Mondo e sotto la scritta e l'anno in cui la nazionale ha vinto la competizione. La nazionale premiata con il citato stemma potr\u00e0 esibire sulla propria maglia il distintivo fino al fischio finale della successiva edizione della coppa del mondo.\nNazioni vincitrici.\nDalla prima edizione, quando ancora era Coppa Rimet, ad oggi sono soltanto 8 le nazionali che hanno vinto il trofeo nelle 21 edizioni della sua storia. Questo l'albo d'oro in sintesi: 5 vittorie il (1958, 1962, 1970, 1994, 2002); 4 vittorie l' (1934, 1938, 1982, 2006) e la , ex Germania Ovest (1954, 1974, 1990, 2014); 2 vittorie l' (1930, 1950), l' (1978, 1986) e la (1998, 2018); 1 vittoria l' (1966) e la (2010).\nL'Uruguay nel 1930, l'Italia nel 1934, l'Inghilterra nel 1966, la Germania Ovest nel 1974 e l'Argentina nel 1978 sono tutte riuscite a vincere la competizione nella prima occasione in cui la stessa si disputava nel rispettivo territorio nazionale.\nSingolarmente il Brasile, ovvero la nazione che ha vinto pi\u00f9 titoli nella storia della competizione, non \u00e8 mai riuscito ad aggiudicarsi la coppa del mondo quando l'evento si svolgeva sul proprio territorio, ovvero in ben due occasioni, nel 1950 e nel 2014.\nStelle.\nIl fu la prima squadra nazionale che nel 1968, durante un tour in Europa, scese in campo con una maglia con due stelle al di sopra dello stemma della federazione brasiliana, salvo poi eliminarle durante lo svolgimento del torneo mondiale di Messico 1970. Al termine di quella competizione, per\u00f2, il Brasile decise di aggiungere tre stelle sopra il proprio stemma per celebrare la vittoria della loro terza Coppa del Mondo; l' fece la stessa cosa nel 1982 e successivamente anche la dopo la vittoria in Coppa del Mondo nel 1990. Dopo il la FIFA decise di regolarizzare l'utilizzo delle stelle consentendo a tutte le nazionali che hanno vinto almeno un titolo mondiale (e quindi non solo tre come implicitamente autorizzato fino ad allora) di apporre una stella per ogni Coppa vinta.\nNel regolamento sull'equipaggiamento per le competizioni FIFA, la sezione 16.1 recita \"Quelle Associazioni che hanno vinto una o pi\u00f9 delle precedenti edizioni della FIFA World Cup\u2122 o della FIFA Women's World Cup\u2122 possono visualizzare queste vittorie sull'equipaggiamento da gioco usato dalle loro nazionali maschili o femminili con una stella a cinque punte, o altro simbolo eventualmente indicato dalla FIFA, per ogni edizione della FIFA World Cup\u2122 (maglia da uomo) o FIFA Women's World Cup\u2122 (maglia da donna) vinta dall'Associazione\".\nIl \"caso\" dell'Uruguay.\nA partire dal 1992 l' ha deciso di fregiarsi di ben 4 stelle all'interno o all'esterno del simbolo della propria Federazione, e questo nonostante la nazionale sudamericana sia riuscita a vincere la Coppa del Mondo solo per due volte, agli albori della competizione, nel 1930 e nel 1950. L'AUF sostenne che le due medaglie d'oro conquistate nei tornei olimpici di e erano da considerare \"equivalenti\" ai campionati mondiali. La federazione mondiale infatti, nel 1924 aveva stabilito che se i tornei olimpici fossero stati giocati secondo il regolamento FIFA (come accadde), sarebbero stati riconosciuti come campionati del mondo dilettantistici (fino alla creazione della coppa del mondo del 1930).\nTra FIFA e Comitato Olimpico Internazionale, lo scoglio da superare era, per l'appunto, la differenza tra dilettantismo e professionismo: in quegli anni la FIFA spingeva per far accettare i calciatori professionisti anche alle Olimpiadi, cosa che i regolamenti olimpici non potevano consentire. Per i tornei dal 1920 (vinto dal Belgio) al 1928 si cerc\u00f2 di ovviare al problema con degli escamotage di carattere burocratico, ad esempio facendo passare come dilettanti dei veri campioni grazie a imprenditori compiacenti che li facevano risultare lavoratori dipendenti delle loro attivit\u00e0 e non calciatori professionisti. In questo modo, soprattutto per le ultime due edizioni, quelle vinte appunto dall'Uruguay, sia il numero delle squadre partecipanti ai tornei olimpici di quel periodo (ben 22 nazionali nel 1924, 17 nel 1928, e 14 nel 1920, contro le 13 del primo mondiale del 1930) sia la qualit\u00e0 dei giocatori che componevano le formazioni davano adito a considerarle in via ufficiosa come delle vere e proprie competizioni professionistiche a livello mondiale. La diatriba con il Comitato Olimpico per queste problematiche divenne talmente violenta che la FIFA decise di interrompere la collaborazione con il CIO e istituire il proprio campionato mondiale, che infatti part\u00ec dal 1930, mentre alle Olimpiadi del 1932 il torneo calcistico non si svolse, per le ragioni di cui sopra, ed il calcio rientr\u00f2 nel programma olimpico dal 1936.\nNel 1984, in un libro ufficiale edito dalla FIFA per riassumere i primi 80 anni della sua attivit\u00e0, l'Uruguay venne citato come \"quadricampione\" mondiale proprio per quelle vittorie olimpiche del 1924 e del 1928 a cui si erano unite le due vittorie ai Mondiali del 1930 e del 1950. Nel suo sito ufficiale, riconosce all'Uruguay le due vittorie in Coppa del Mondo (del 1930 e 1950), e segnala le vittorie olimpiche sotto la dicitura \"FIFA Tournaments\", come per altro fa anche con tutte le altre nazionali che si sono fregiate di questi titoli a partire dal 1908, tra cui l'Italia o il Belgio.\nFormula del torneo.\nQualificazioni.\nDalla seconda edizione (1934), prima della fase finale si tengono le qualificazioni per restringere il campo delle nazionali che si giocheranno la coppa. Questa fase preliminare si tiene nelle sei diverse zone scelte dalla FIFA (Africa, Asia, Centro-Nord America e Caraibi, Sud America, Oceania, Europa), ed \u00e8 organizzata e supervisionata dalle rispettive confederazioni. Per ogni zona l'organismo mondiale decide il numero di posti iridati messi in palio generalmente basandosi sulla forza delle squadre partecipanti (in considerazione dei risultati ottenuti).\nAll'edizione del 2022 i posti per le confederazioni sono cos\u00ec ripartiti:\nIl torneo di qualificazione inizia tre anni prima della fase finale e dura per pi\u00f9 di due anni. Lo svolgimento di questa fase varia a seconda della confederazione; di solito uno o due dei posti da assegnare vengono decisi da partite ad eliminazione diretta che coinvolgono nazioni di zone diverse, per esempio la vincitrice della zona dell'Oceania gioc\u00f2 contro la quinta del girone unico del Sud America per potersi qualificare al Campionato mondiale di calcio 2006.\nDal 1938, lo Stato organizzatore ottiene la partecipazione automatica alla fase finale, questo anche quando ad organizzarlo siano pi\u00f9 nazioni congiuntamente (come gi\u00e0 successo per Giappone e Corea del Sud nell'edizione del 2002).\nSar\u00e0 cos\u00ec anche per l'edizione del 2026, che per la prima volta nella storia della Coppa del Mondo verr\u00e0 ospitata da 3 Nazioni contemporaneamente, ovvero Canada, Usa e Messico, dato che nella presentazione della candidatura congiunta \u00e8 stato anticipato che tutte e tre le nazioni ospitanti verranno automaticamente qualificate per la fase finale.\nFase finale.\nL'attuale formula della fase finale della coppa del mondo, adottata dal mondiale 1998, prevede la partecipazione di 32 squadre che si affrontano in un torneo della durata di circa un mese in un paese ospitante. Ci sono due parti: una fase a gironi seguita da una griglia ad eliminazione diretta. Questa formula sar\u00e0 utilizzata per l'ultima volta nel 2022 in Qatar, dato che dal 2026 il numero della squadre partecipanti salir\u00e0 a 48, con conseguente modifica della fase finale (il numero delle partite complessive passer\u00e0 dalle attuali 64 a 80, con un turno ad eliminazione diretta in pi\u00f9 rispetto alla formula oggi in uso).\nNella fase a gironi le squadre vengono suddivise in otto gruppi di quattro formazioni ciascuno. Il sorteggio avviene approssimativamente sei mesi prima dell'evento e viene effettuato nella nazione ospitante. Otto squadre (tra cui i padroni di casa e, se qualificati, i campioni del mondo) vengono poste come teste di serie, con una formula basata su urne in cui vengono suddivise le squadre restanti in base al Ranking FIFA e alle prestazioni nelle edizioni precedenti. L'assegnazione nelle urne tiene anche conto di criteri geografici, a questo punto avviene l'estrazione e ad ogni squadra viene assegnato un gruppo.\nIn ogni raggruppamento ogni squadra gioca tre partite. Il turno successivo prevede la creazione di un tabellone, a cui accedono le prime due di ogni girone, basato sul piazzamento nel gruppo. Dal 1994, tre punti vengono assegnati alla squadra vincitrice, uno in caso di pareggio e zero per la sconfitta (precedentemente alla vittoria spettavano due punti). Il piazzamento in classifica \u00e8 determinato nell'ordine da: numero di punti, differenza reti e numero di reti segnate. Se due o pi\u00f9 squadre, alla fine delle tre partite, risultano in parit\u00e0 sulla base dei precedenti criteri si procede a valutare la classifica avulsa, ovvero ancora: numero di punti, differenza reti e numero di reti segnate ma limitatamente ai match che riguardano le squadre interessate. Se la situazione di parit\u00e0 permane, si ricorre al sorteggio.\nNel 2018 si \u00e8 tenuto conto come ultimo criterio prima del sorteggio di una classifica \"fair play\" che ponderasse il minor numero di cartellini gialli e rossi ricevuti; la regola \u00e8 stata effettivamente applicata facendo passare agli ottavi di finale il Giappone a discapito del Senegal.\nLa fase ad eliminazione diretta prevede match di sola andata con la possibilit\u00e0, in caso di pareggio dopo i tempi regolamentari, di tempi supplementari ed, eventualmente, tiri di rigore, previsti nel regolamento dall'edizione del 1978.. Le partite iniziano dagli ottavi di finale dove la vincitrice di ogni gruppo incontra la seconda classificata di un altro girone. Successivamente seguono i quarti, le semifinali, la finale per il terzo posto (nella quale si affrontano le perdenti delle due semifinali) e la finale.\nDi seguito una lista delle precedenti formule usate nella competizione:\nScelta della nazione ospitante.\nLe recenti coppe del mondo vengono assegnate a uno Stato durante i congressi della FIFA. La scelta della nazione organizzatrice \u00e8 sempre stata oggetto di controversie, specialmente tra Europa e Sud America, i due centri di potere del calcio mondiale. La decisione di tenere la prima coppa del mondo in Uruguay, per esempio, permise a sole quattro nazionali europee di parteciparvi. I due successivi mondiali furono disputati in Europa. La scelta della Francia per l'edizione del 1938 fu molto criticata in quanto le nazioni sudamericane erano convinte che dovesse valere il principio dell'alternanza tra i due continenti. Sia l' sia l' boicottarono il torneo.\nDopo il 1958, per evitare boicottaggi e polemiche, l'organizzazione della manifestazione fu alternata tra America ed Europa, seguendo questa linea fino al 1998. Nel 2002 il mondiale, ospitato congiuntamente da Giappone e Corea del Sud, fu il primo ad essere giocato in Asia (e l'unico con pi\u00f9 di uno stato impegnato nell'organizzazione, fino al 2026, quando la competizione sar\u00e0 allargata a 48 squadre e sar\u00e0 organizzata da 3 paesi: il Canada, gli Stati Uniti d'America e il Messico) mentre nel 2010 il Sudafrica divenne la prima nazione africana a ospitare il torneo.\nLa nazione ospitante viene attualmente scelta dal comitato esecutivo della FIFA. L'assegnazione diventa definitiva dopo che le candidate vengono sottoposte a votazione. La federazione calcistica della nazione che desidera ospitare un mondiale riceve il cosiddetto \"Hosting Agreement\", una guida in cui vengono spiegati i passi necessari per offrire una candidatura forte e che sancisce l'ufficiale conferma della richiesta di organizzazione. Successivamente, un gruppo di ispettori designati dalla FIFA visita gli Stati per constatare il rispetto dei requisiti. Di solito, la decisione viene presa circa sei anni prima della manifestazione. Per le edizioni del 2010 e del 2014 la decisione \u00e8 stata presa tenendo conto della rotazione tra i continenti affiliati alla FIFA e solo le nazioni appartenenti al continente prescelto (rispettivamente Africa e America del sud) hanno avuto il diritto di presentare la candidatura. L'edizione del 2010 \u00e8 stata la prima che si \u00e8 tenuta in Africa, mentre quella del 2014, assegnata al Brasile, segna il ritorno in Sudamerica dopo quella del 1978 e in Brasile dopo quella del 1950. Alla Colombia era stata assegnata l'organizzazione dell'edizione del 1986, e alla sua rinuncia essa pass\u00f2 al Messico.\nIl 2 dicembre 2010 la FIFA ha assegnato l'organizzazione dei mondiali del 2018 alla Russia e quella del 2022 al Qatar.\nIl 13 giugno 2018 la FIFA ha assegnato l'organizzazione dei mondiali del 2026 al Canada, al Messico e agli Stati Uniti d'America.\nCopertura mediatica.\nLa Coppa del Mondo del 1954 fu la prima ad essere trasmessa in televisione e secondo gli ultimi rilevamenti a partire dall'edizione 2006 la World Cup \u00e8 diventata la prima competizione sportiva al mondo per potenziale audience, persino davanti ai Giochi olimpici estivi. Ad esempio \u00e8 stato stimato che il pubblico cumulativo di tutte le partite della Coppa del Mondo 2006 sia stato di oltre 26 miliardi di spettatori in tutto il mondo, e solo per la finale tra Italia e Francia si sono sintonizzate circa 715,1 milioni di persone, ovvero un nono dell'intera popolazione del pianeta.\nMascotte.\nOgni edizione dei campionati Mondiali di calcio, a partire dal 1966, ha avuto la propria mascotte.\nBrani musicali ufficiali.\nOgni edizione dei campionati Mondiali di calcio, a partire dal 1962, ha avuto il proprio brano musicale ufficiale.\nPremi.\nAl termine di ogni edizione della coppa del mondo vengono assegnati dei premi a giocatori e formazioni come celebrazione delle prestazioni individuali e di squadra al di l\u00e0 della posizione finale raggiunta nel torneo. Attualmente sono previsti cinque premi:\nInoltre l\"'All-Star Team\" comprende i migliori giocatori del torneo e viene stilato dal 1994.\nSpettatori.\nLa partita col maggior numero di spettatori (segnalata nelle ultime tre colonne) \u00e8 quasi sempre stata la finale del torneo, ad eccezione del 1930, 1938, 1958, 1962, 1970\u20131982, 1990 e 2006.\nStatistiche.\nClassifica assoluta dei marcatori.\nLa classifica \u00e8 aggiornata al 15 luglio 2018. Si evidenziano in grassetto gli anni in cui la squadra nazionale del marcatore ha vinto il campionato mondiale."}
{"id": "1340", "revid": "599013", "url": "https://it.wikipedia.org/wiki?curid=1340", "title": "Calcio (elemento chimico)", "text": "Il calcio \u00e8 l'elemento chimico di numero atomico 20 e il suo simbolo \u00e8 Ca. \u00c8 un metallo alcalino terroso tenero, grigio, usato come agente riducente nell'estrazione mineraria di torio, uranio e zirconio; quando esposto all'aria, forma uno strato di ossido scuro. Le sue propriet\u00e0 fisiche e chimiche sono simili ai suoi pi\u00f9 pesanti omologhi, lo stronzio e il bario. \u00c8 il quinto elemento pi\u00f9 abbondante della crosta terrestre e il terzo metallo pi\u00f9 abbondante, dopo il ferro e l'alluminio. Il pi\u00f9 comune composto del calcio che si trova sulla Terra \u00e8 il carbonato di calcio, riscontrabile nel calcare e nei fossili risalenti all'ancestrale vita marina; il gesso, l'anidrite, la fluorite e l'apatite sono anch'essi fonti di calcio.\nIl nome deriva dal latino \"calx\", \"calce\", che significa ottenuto dal riscaldamento del calcare. I suoi composti furono noti fin dall'antichit\u00e0 anche se la loro chimica fu sconosciuta fino al XVII secolo. Venne isolato per la prima volta da Humphrey Davy nel 1808, tramite elettrolisi del suo ossido. Mentre il metallo puro non pu\u00f2 vantare molte applicazioni a causa della sua alta reattivit\u00e0, viene spesso utilizzato in piccole quantit\u00e0 come componente di leghe di acciaio, mentre alcune leghe di piombo e di calcio sono talvolta utilizzate nella realizzazione di batterie per autoveicoli. I composti di calcio sono d'altra parte molto diffusi in molti settori: ad esempio, trovano impiego nell'industria alimentare, in quella farmaceutica, nella cartiera come candeggianti, in cemento, nella produzione di saponi e come isolanti elettrici.\nIl calcio \u00e8 il quinto elemento pi\u00f9 abbondante del corpo umano e il pi\u00f9 abbondante metallo. Gli ioni di calcio svolgono un ruolo vitale nella fisiologia e nella biochimica dell'organismo e della cellula come elettroliti. Rivestono un ruolo importante nelle vie di trasduzione del segnale, dove agiscono come un secondo messaggero, nel rilascio di neurotrasmettitori dai neuroni, nella contrazione di tutti i tipi di cellule muscolari e nella fecondazione. Molti enzimi richiedono ioni di calcio come cofattore. Anche gli ioni di calcio esterni alle cellule sono importanti al fine di mantenere la differenza di potenziale tra membrane cellulari eccitabili, nonch\u00e9 una corretta formazione delle ossa.\nStoria.\nI primi utilizzi del calcio o suoi derivati si fanno risalire anche al 2500 a.C., quando in Mesopotamia era adoperato come calce per la lavorazione di alcune statuine raffiguranti divinit\u00e0. Nonostante ci\u00f2, la calce era adoperata anche dalle comunit\u00e0 primitive.\nLa calce (dal latino \"calx, calcis\" cio\u00e8 calce) divenne poi largamente nota e usata dai Romani fin dal I secolo. A ogni modo, il calcio come elemento non fu scoperto fino al 1808. Dopo aver appreso che lo svedese Berzelius e Pontin avevano preparato amalgama di calcio elettrolizzando la calce nel mercurio, Humphry Davy fu in grado di isolare il metallo puro. La diffusione su vasta scala del calcio puro si \u00e8 avuta soltanto a partire dalla prima met\u00e0 del XX secolo.\nIsotopi.\nIl calcio ha sei isotopi stabili, di cui due reperibili in natura: il 40Ca (97%, stabile) e il 41Ca (3%, radioattivo con emivita di anni). Il 40Ca, insieme con 40Ar, \u00e8 uno dei prodotti del decadimento del 40K. Mentre la datazione K-Ar si usa frequentemente in geologia, la grande abbondanza di Ca impedisce di usare il 40Ca per la datazione delle rocce; tuttavia sono state sviluppate tecniche di datazione K-Ca basate su spettrometri di massa in grado di risolvere il doppio picco di diluizione isotopica. Diversamente dagli altri isotopi cosmogenici prodotti nell'alta atmosfera, il 41Ca \u00e8 prodotto per attivazione neutronica del 40Ca: la maggior parte della produzione di 41Ca avviene nel primo metro di spessore del suolo, dove il flusso di neutroni cosmici \u00e8 ancora abbastanza intenso. Il 41Ca \u00e8 stato attentamente studiato in astrofisica, perch\u00e9 decade in 41K, un importante indicatore di anomalie del sistema solare.\nAbbondanza e disponibilit\u00e0.\nIl calcio \u00e8 il quinto elemento per abbondanza nella crosta terrestre (di cui costituisce il 3%) ed \u00e8 parte essenziale di foglie, ossa, denti e gusci di conchiglie. A causa della sua reattivit\u00e0 chimica con l'acqua, il calcio puro non \u00e8 reperibile in natura, tranne che in alcuni organismi viventi dove lo ione Ca2+ gioca un ruolo chiave nella fisiologia cellulare. Questo elemento metallico si trova in grandi quantit\u00e0 nel calcare, nel gesso e nella fluorite, tutte rocce di cui \u00e8 un componente fondamentale. L'apatite \u00e8 fluorofosfato o clorofosfato di calcio. L'elettrolisi del cloruro di calcio fuso (CaCl2) pu\u00f2 essere usata per ottenere calcio puro metallico secondo le seguenti reazioni:\nMetodi di preparazione.\nSi ottiene per elettrolisi dal fluoruro di calcio.\nCaratteristiche.\nNel saggio alla fiamma, il calcio brucia con fiamma giallo-arancione. Se esposto all'aria, si riveste di uno strato bianco di nitruro di calcio. Reagisce con l'acqua spostando l'idrogeno e formando idrossido di calcio.\nComposti.\nL'ossido di calcio (CaO), chiamato anche calce viva, si usa in molti processi di raffinamento chimico e si ottiene cuocendo in forno il calcare. Il calore dissocia il carbonato di calcio che costituisce il calcare (CaCO3) in ossido di calcio (CaO) e anidride carbonica (CO2).\nL'ossido di calcio ha molteplici usi, sia tal quale in processi di raffinamento chimico (ad esempio nella produzione dell'acciaio, nella estrazione di oro e nickel dal minerale) o nelle costruzioni stradali e ferroviarie per la stabilizzazione di terreni, sia trasformato in idrossido di calcio (Ca(OH)2, noto anche come \"calce idrata\"), aggiungendo acqua all'ossido di calcio. La calce idrata pu\u00f2 avere sia un utilizzo chimico, ad esempio negli impianti di trattamento delle acque reflue, sia un uso in edilizia come intonaco, solitamente mescolata con sabbia e in alcuni casi anche cemento (malte secche o premiscelati per edilizia).\nIl carbonato di calcio riveste un ruolo fondamentale nella formazione di stalattiti e stalagmiti, che si forma quando l'acqua scorre attraverso rocce calcaree o altre rocce carbonatiche, sciogliendone una piccola parte. Il carbonato di calcio \u00e8 inoltre una delle sostanze responsabili della cosiddetta \"durezza dell'acqua\".\nAltri importanti composti del calcio sono: nitrato di calcio, solfato di calcio, cloruro di calcio, carburo di calcio, cianammide di calcio, ipoclorito di calcio, idrogenofosfato di calcio e tioglicolato di calcio triidrato.\nApplicazioni.\nAlimentazione.\nIl calcio \u00e8 un importante componente di una dieta equilibrata. Una mancanza di calcio rallenta la formazione e la crescita delle ossa e dei denti, e provoca il loro indebolimento: viceversa nelle persone con malattie renali, un eccesso di calcio nella dieta porta alla formazione di calcoli renali. Nel nostro organismo \u00e8 presente circa un chilogrammo di calcio, di cui il 99% \u00e8 fissato nelle ossa e il resto circola libero nel sangue.\nLa vitamina D \u00e8 necessaria all'organismo per assorbire il calcio dagli alimenti.\nLa capacit\u00e0 di sviluppare tensione in base al numero di interazioni actina-miosina (detta contrattilit\u00e0) del cuore dipende dalla concentrazione di ioni calcio Ca2+ nel sangue e nella fibra del miocardio.\nIl carbonato di calcio in cristalli di forma romboedrale risulta particolarmente assimilabile dall'organismo e trovandosi in tale forma nei coralli, viene estratto dalle industrie per la produzione di integratori alimentari normalmente da giacimenti corallini di origine fossile.\nRuolo del calcio negli organismi biologici.\nIl calcio viene assunto principalmente con la dieta, ma solo in parte viene assorbito dall'intestino (circa il 30%) mentre il resto viene eliminato con le feci.\nUn importante ruolo svolge il PTH (paratormone) che a livello dei tubuli renali permette il riassorbimento degli ioni Ca e a livello osseo favorisce il rilascio di Ca da parte degli osteoclasti, inoltre favorisce la attivazione della Vitamina D che permette un maggiore assorbimento a livello intestinale.\nL'enzima fosfatasi \u00e8 una glicoproteina che idrolizza monoesteri fosforici. Si trova negli osteoblasti ed \u00e8 necessaria per la mineralizzazione del calcio, che per il tramite della fosfatasi si lega all'osteocalcina, la principale proteina del tessuto osseo, prodotta dagli osteoblasti.\nIn caso di osteoporosi si verifica un eccesso di rilascio di calcio dallo scheletro per effetto degli osteoclasti rispetto a quello depositato nel tessuto osseo neoformato dagli osteoblasti, spesso associandosi anche un insufficiente assorbimento intestinale del calcio.\nNelle piante regola la chiusura degli stomi agendo sui canali del K.\nIl calcio \u00e8 il quarto fattore di coagulazione del sangue.\nRegolazione dei livelli intracellulari di calcio.\nL'azione di alcuni farmaci e di numerosi eventi fisiologici (rilascio del neurotrasmettitore nelle sinapsi; contrazione muscolare, ecc.) si sviluppa attraverso la modificazione diretta o indiretta delle concentrazioni intracellulari del calcio (Ca2+). In una cellula quiescente, la maggior parte di Ca2+ si trova sequestrata negli organelli, principalmente nel reticolo endoplasmatico e nei mitocondri, e il calcio intracellulare viene mantenuto a concentrazioni molto basse, circa 10\u22127 mol/l. La concentrazione di Ca2+ extracellulare \u00e8 circa 2,4\u00a0mmol/l. Questa diversit\u00e0 di concentrazioni crea un forte gradiente che favorisce l'ingresso di Ca2+ nelle cellule. La concentrazione di calcio intracellulare viene mantenuta bassa dall'attivit\u00e0 di meccanismi di trasporto attivo che estrudono Ca2+ attraverso la membrana cellulare, e lo pompano nel reticolo endoplasmatico, e dalla permeabilit\u00e0 normalmente bassa al Ca2+ della membrana plasmatica e dell'ER. La regolazione di calcio intracellulare coinvolge tre meccanismi principali:\nSiccome quantit\u00e0 eccessive di calcio intracellulare attivano una cascata enzimatica che distrugge il citoscheletro portando alla morte della cellula, concentrazioni elevate di calcio sono subito tamponate dalla cellula mediante la sintesi di sostanze chelanti (come l'EDTA).\nMeccanismi che regolano l'ingresso del calcio.\nCi sono tre principali vie utilizzate dal Ca2+ per entrare nelle cellule attraverso la membrana plasmatica:\nCanali del calcio attivati dalla tensione.\nI canali del calcio tensione-attivati consentono l'ingresso di una notevole quantit\u00e0 di Ca2+ nelle cellule in seguito a depolarizzazione della membrana. Questi canali tensione-attivati sono altamente selettivi per Ca2+ e non permettono il passaggio di Na+ o K+; nelle cellule eccitabili sono anche ubiquitari e permettono a Ca2+ di entrare nella cellula quando questa viene depolarizzata come nel caso del potenziale d'azione. Tra i canali al Ca tensione-dipendenti si individuano i canali LVA (\"low voltage activate\") che si attivano a tensioni negative (intorno a ) e danno origine a una corrente transiente di bassa intensit\u00e0, venendo perci\u00f2 definiti canali al calcio di tipo T: \"dall'inglese Tiny and Transient\". Sono presenti altri canali tensione-dipendenti, i quali si attivano a potenziali pi\u00f9 positivi (da \u221230\u00a0mV a valori pi\u00f9 positivi) e vengono perci\u00f2 definiti HVA (\"high voltage activate\"). Questi ultimi danno origine a correnti ampie e durevoli qualche centinaio di millisecondi, venendo anche denominati canali al Ca di tipo L \"large and long\".\nA parte un gruppo storico di \"calcio-antagonisti\" (verapamil, diltiazem), sono pochi i farmaci utilizzati a livello clinico in grado di influenzare direttamente questi canali; molti farmaci agiscono indirettamente su di essi mediante l'interazione di invece altri canali sempre al calcio che si attivano a potenziali pi\u00f9 positivi (da \u221230\u00a0mV in su) e recettori accoppiati a proteine G.\nCanali attivati da ligandi.\nLa maggior parte di canali cationici attivati da ligandi e sensibili a neurotrasmettitori eccitatori \u00e8 relativamente non selettiva permettendo il passaggio sia di Ca2+ sia di altri cationi. Il pi\u00f9 importante tra questi \u00e8 il recettore del glutammato del tipo N-metil-D-aspartato (NMDA) il cui canale \u00e8 particolarmente permeabile a Ca2+ e rappresenta il meccanismo pi\u00f9 importante per la captazione di Ca2+ da parte dei neuroni postsinaptici nel sistema nervoso centrale. L'attivazione di questo recettore pu\u00f2 causare un tale e rapido ingresso di Ca2+ da portare le cellule alla morte, principalmente mediante l'attivazione di proteasi calcio-dipendenti, ma anche attraverso l'attivazione dell'apoptosi. Questo meccanismo, definito \"eccitotossicit\u00e0\", \u00e8 probabilmente coinvolto in varie malattie neurodegenerative.\nCanali del calcio regolati dall'accumulo.\nI SOC sono canali della membrana cellulare, che si aprono permettendo l'ingresso di Ca2+ quando i depositi di Ca2+ di ER sono stati depletati. Analogamente ai canali di ER e SR, questi canali possono amplificare l'aumento citosolico di Ca2+, che deriva inizialmente dal rilascio dai depositi.\nMeccanismi di estrusione del calcio.\nL'estrusione del calcio attraverso la membrana plasmatica o il suo accumulo nel reticolo endoplasmatico \u00e8 mediata da trasporto attivo e dipende dall'attivit\u00e0 di una ATPasi Ca2+-dipendente simile alla Na+-K+ ATPasi che pompa Na+ fuori dalla cellula scambiandolo con K+\nIl calcio viene estruso dalla cellula anche attraverso lo scambio con Na+ attraverso lo scambio Na+\u00a0\u2212\u00a0Ca2+. Lo scambiatore trasferisce 3 Na+ verso l'interno per un Ca2+ che esce, e quindi produce una netta corrente iperpolarizzante quando Ca2+ viene estruso.\nMeccanismi di rilascio del calcio.\nEsistono due principali tipi di canali del calcio nelle membrane dell'ER e dell'SR, che svolgono un ruolo importante nel controllo del rilascio di Ca2+ da questi siti di accumulo.\nSia i IP3R sia i RyR sono sensibili al Ca2+ e si aprono pi\u00f9 velocemente all'aumentare del calcio intracellulare. Questo fenomeno suggerisce che il rilascio di Ca2+ tende a essere un fenomeno rigenerativo, poich\u00e9 un iniziale aumento di Ca2+ promuove il rilascio di un altro Ca2+ da SR.\nLa sensibilit\u00e0 dei RyR a Ca2+ viene aumentata dalla caffeina.\nPrecauzioni.\nIl calcio in polvere risulta essere infiammabile.\nUn'assunzione quantitativa molto elevata di sali di calcio pu\u00f2 provocare ipercalcemia e/o ipercalciuria. L'ipercalcemia (eccesso di calcio nel sangue) pu\u00f2 provocare disturbi del ritmo cardiaco e sintomi neurologici. L'ipercalciuria (eccesso di calcio nelle urine) pu\u00f2 causare precipitazione di sali di calcio (ossalato o fosfato di calcio) nel parenchima renale o formazione di calcoli nelle vie escretrici. Da ci\u00f2 la possibilit\u00e0 di insufficienza renale e/o di coliche renali."}
{"id": "1342", "revid": "767487", "url": "https://it.wikipedia.org/wiki?curid=1342", "title": "Con gli occhi chiusi (film)", "text": "Con gli occhi chiusi \u00e8 un film del 1994 diretto dalla regista Francesca Archibugi tratto dall'omonimo romanzo di Federigo Tozzi pubblicato nel 1919.\nMarco Messeri, per l'interpretazione del burbero padre Domenico, ha vinto il Nastro d'argento come miglior attore non protagonista.\nTrama.\nPietro, figlio sensibile di Domenico, un padre burbero, aggressivo ma anche vitale e di successo, si innamora di una ragazza bellissima, Gh\u00ecsola, che vive con i nonni, persone umili e povere, nel podere di Poggio a' Meli insieme ad altri braccianti.\nLa madre di Pietro, Anna, \u00e8 donna anche lei sensibile ma affetta da crisi nervose ed epilettiche e sopporta il carattere arcigno del marito oltre alle \"scappatelle\" che si concede con le donne salariate del podere, dove si recano di tanto in tanto. Il padre di Pietro comprende l'affetto che nasce nel ragazzo per Gh\u00ecsola e fa di tutto per allontanare la ragazza, inoltre non vuole che il figlio continui a studiare, cos\u00ec come vuole la madre.\nGh\u00ecsola intanto attraversa varie vicende e su di lei girano cattive voci a causa delle sue facili esperienze sessuali. La giovane \u00e8 vuota e sembra quasi senza sentimenti, quindi per trovare guadagno facile e veloce inizia a fare la prostituta d'alto bordo in un bordello gestito da una ruffiana spiccia e franca ma simpatica, Beatrice.\nPietro arriva a voler sposare Gh\u00ecsola e ad essere anche disposto a gestire il podere, come vuole il padre. Tuttavia questi gli dice che Gh\u00ecsola \u00e8 una donna di facili costumi per cui i rapporti iniziano a peggiorare. Gh\u00ecsola ritorna al podere dai nonni nell'attesa di sposare Pietro sotto consiglio di Beatrice e di Alberto, un uomo che frequenta la casa di appuntamenti e di cui Gh\u00ecsola \u00e8 innamorata. In realt\u00e0 Gh\u00ecsola aspetta un bambino e sceglie questa soluzione proprio per salvare il parto. Pietro inizia a dubitare di Gh\u00ecsola proprio quando lo scopre, in quanto non ha avuto rapporti pre-matrimoniali, tuttavia Gh\u00ecsola non resiste a pensare ad un matrimonio senza vero amore da parte sua e scompare.\nPietro la cerca senza fortuna ed intanto inizia contemporaneamente anche ad avvicinarsi al Socialismo, che in questi tempi iniziava a farsi strada, qui gli viene svelato che Gh\u00ecsola \u00e8 a Firenze.\nIl ragazzo la scova, la raggiunge al secondo bordello gestito da Beatrice e scopre che l'amata \u00e8 molto avanti con la gravidanza. Scoperta l'amara verit\u00e0 che si palesa davanti ai suoi occhi, il protagonista sviene per lo shock."}
{"id": "1343", "revid": "393899", "url": "https://it.wikipedia.org/wiki?curid=1343", "title": "Client", "text": "Un client (in lingua italiana detto anche \"cliente\"), in informatica, nell'ambito delle reti informatiche e dell'architettura logica di rete detta client-server, indica genericamente un qualunque componente software, presente tipicamente su una macchina host, che accede ai servizi o alle risorse di un'altra componente detta server, attraverso l'uso di determinati protocolli di comunicazione. \nDescrizione.\nLa terminologia e il funzionamento di questo schema originano in una analogia con il mondo delle persone, dove un barista o negoziante (server) apre un servizio e si mette in attesa delle richieste dei clienti. I clienti sono solitamente in numero superiore al fornitore di servizi, le loro richieste arrivano con cadenza prevedibile, ma non predeterminata, e i tempi di servizio sono solitamente brevi rispetto al tempo di 'apertura' del fornitore.\nUn computer collegato ad un server tramite una rete informatica (locale o geografica) ed al quale richiede uno o pi\u00f9 servizi, utilizzando uno o pi\u00f9 protocolli di rete \u00e8 un esempio di client hardware. Si parla in tal caso di architettura client-server.\nOggi sempre di pi\u00f9 i software, come il web, la posta elettronica, le basi di dati, sono divisi in una parte client (residente ed in esecuzione sul pc client) ed una parte server (residente ed in esecuzione sul server). Un programma di posta elettronica \u00e8 un esempio di client software. Riprendendo l'analogia con il mondo delle persone, \u00e8 come se andassimo di tanto in tanto all'ufficio postale a controllare la nostra casella della posta. L'ufficio postale mi fornisce la chiave della casella, ed io, in qualit\u00e0 di cliente, utilizzando la chiave accedo alla casella di posta collegata alla mia persona.\nAd esempio, nel web il software client \u00e8 il browser che comunica con il server web attraverso il protocollo HTTP; per l'e-mail il client \u00e8 detto in gergo \"mail user agent\" o MUA (ad esempio, Outlook, Mozilla Thunderbird, Eudora, ...) che comunica con il server attraverso il protocollo SMTP e POP o IMAP; il client per la consultazione o la modifica del database (spesso costituito da librerie software utilizzate da una applicazione) comunica con il DBMS, che gestisce il database e risponde alle interrogazioni del client.\nGli esempi di diffusione e utilizzo di applicazioni client ad hoc (spesso di limitata dimensione e con licenza freeware), da installare in locale, che si interfacciano ad un server remoto sono numerosi; questa architettura \u00e8 per\u00f2 progressivamente sostituita da quella basata su browser (non si deve installare e utilizzare un componente client specifico ma comunque il browser funge da client o, meglio, il servizio eseguito dal browser) con il quale il servizio \u00e8 erogato sottoforma di applicazione web (ovviamente occorre sempre il componente server su cui si appoggia la parte preponderante del sistema). In alcuni casi esiste la possibilit\u00e0 di usare ambo le modalit\u00e0."}
{"id": "1344", "revid": "1632387", "url": "https://it.wikipedia.org/wiki?curid=1344", "title": "Cellula procariote", "text": "Le cellule procarioti (latino \"pro\": prima e greco \"k\u00e0ryon\": nucleo) caratterizzano il controverso, per l'eterogeneit\u00e0 dei suoi rappresentanti, e obsoleto, raggruppamento. Si definiscono, piuttosto che per le caratterizzazioni specifiche a livello [[biochimico] e [[Biologia molecolare|biomolecolare]], principalmente per le loro mancanze a fronte del paragone con le cellule [[Eukaryota|eucariote]].\nStruttura.\nSono accomunate dall'essere [[Organismo unicellulare|organismi unicellulari]] e [[cellula|cellule]] prive del [[nucleo cellulare|nucleo]] ben definito ovvero delimitato dalla [[membrana nucleare]] tipico degli eucarioti. Il loro [[DNA]] \u00e8 generalmente disperso nel [[citosol]] (non si tratta di [[citoplasma]] in quanto non sono presenti degli organuli cellulari) in una regione interna della cellula chiamata [[nucleoide]].\n[[File:Tipica cellula procariote.svg|miniatura|401x401px]]\nLe cellule procariote hanno una struttura interna molto semplice e rispetto a quelle [[eucariote]] possiedono solamente [[organuli]], come [[acidocalcisoma|acidocalcisomi]] che sono implicati nella [[osmoregolazione]] e [[ribosomi]] che sintetizzano le [[proteina|proteine]]. I ribosomi dei procarioti sono caratterizzati da un [[coefficiente di sedimentazione]] di 70S, minore rispetto a quello eucariote di 80S. Presentano, inoltre, marcate differenze a livello sub-unitario (la sub-unit\u00e0 16S).\nLe loro dimensioni sono dell'ordine di pochi [[micron]] (\u03bcm), ma possono variare dai circa 0,1-0,2\u00a0\u00b5m di [[micoplasma|micoplasmi]] e di alcuni \"archea\" ai 30\u00a0\u00b5m di alcune [[Spirocheta|spirochete]] sino agli oltre 700\u00a0\u00b5m di \"Thiotrichaceae\" e di alcuni clostridi del genere \"Epulopiscium\" quindi risultanti visibili ad occhio nudo. L'interno cellulare non \u00e8 generalmente suddiviso da membrane (anche se in passato alcune funzioni [[metabolismo|metaboliche]], come la [[respirazione]] e la [[fotosintesi]], venivano associate ad invaginazioni e ripiegamenti della [[membrana cellulare]], chiamati [[mesosoma|mesosomi]], poi rivelatisi artefatti).\nGli organismi procarioti sono unicellulari, ma ad esempio nella famiglia delle \"Pyrodictiaceae\", \"archea\" ipertermofili a struttura coloniale si produce una rete di cellule discoidali piatte e cannulari, e i mixobatteri si possono aggregare per formare corpi fruttiferi pluricellulari. Si riproducono per [[Scissione (biologia)|scissione]] o [[gemmazione]] e possono presentare fenomeni di [[Trasformazione batterica|trasformazione]] come la [[Coniugazione batterica|coniugazione]] dimostrando un sensibile [[trasferimento genico orizzontale]].\nIl [[genoma]] cellulare \u00e8 pi\u00f9 semplice di quello delle [[cellula eucariota|cellule eucariote]] ed \u00e8 spesso costituito da una sola [[molecola]] circolare di [[DNA]], a cui si aggiungono eventuali [[repliconi autonomi]], ma cromosomi o altre strutture lineari possono essere presenti. \u00c8 generalmente assente la membrana nucleare ma i rappresentanti dei \"[[Planctomycetes]]\" la possiedono, probabilmente strutturata come doppia membrana.\nLa parete cellulare, se presente, pu\u00f2 essere composta in parte da [[peptidoglicano]] o [[pseudomureina|pseudomureine]]. Esternamente alla parete cellulare ci pu\u00f2 essere uno strato pi\u00f9 spesso e meno rigido, detto [[Capsula batterica|capsula]] e possono essere presenti pili proteici.\nEsempi di organismi, unicellulari o coloniali, formati da cellule procariote sono: i [[batteri]], comprensivi dei [[cianobatteri]] (le [[cianoficee]] o alghe azzurre) e gli [[archea]].\nAltri progetti.\n[[Categoria:Citologia]]"}
{"id": "1345", "revid": "2153148", "url": "https://it.wikipedia.org/wiki?curid=1345", "title": "Chimica fisica", "text": "La chimica fisica \u00e8 la branca della chimica che studia le leggi fisiche che sottostanno ai processi chimici, ovvero studia il dettaglio dei processi chimici considerando molecole e atomi come sistemi fisici. Classiche aree di lavoro della chimica fisica sono la termodinamica, la cinetica chimica, la meccanica quantistica e la spettroscopia.\nStoria.\nIl termine \"chimica fisica\" \u00e8 stato probabilmente utilizzato per la prima volta da Michail Lomonosov nel 1752, quando davanti agli studenti dell'Universit\u00e0 Statale di San Pietroburgo present\u00f2 il corso intitolato \"Corso di vera chimica fisica\".\nFondatore della moderna chimica fisica viene considerato il chimico statunitense Willard Gibbs, che con la sua pubblicazione \"On the Equilibrium of Heterogeneous Substances\" (\"Sull'equilibrio delle sostanze eterogenee\") del 1876 introdusse alcuni concetti quali quelli di energia libera, potenziale chimico e regola delle fasi che risulteranno tra i principali fondamenti di questa disciplina. Il successivo sviluppo fu dato dal contributo di chimici quali Svante Arrhenius, Jacobus Henricus van 't Hoff, Wilhelm Ostwald e Walther Nernst verso la fine degli anni 1800.\nGli sviluppi del ventesimo secolo comprendono l'applicazione della meccanica statistica ai sistemi chimici e lavori riguardanti i colloidi e la chimica delle superfici, dove Irving Langmuir diede un notevole contributo. Altri importanti sviluppi riguardarono la nascita della chimica quantistica, evolutasi dalla meccanica quantistica negli anni 1930, dove Linus Pauling fu uno dei maggiori contributori. Gli sviluppi teorici sono andati di pari passo con l'evoluzione dei metodi sperimentali e l'utilizzo delle varie forme di spettroscopia \u00e8 tra uno dei pi\u00f9 importanti progressi del ventesimo secolo.\nDiscipline.\nLa chimica fisica applica la termodinamica allo studio dei gas, delle soluzioni e delle reazioni chimiche, quantificando gli aspetti energetici di queste ultime e arrivandone a prevedere l'eventuale sponteneit\u00e0 o le condizioni di spontaneit\u00e0 teoriche. La termodinamica consente anche di trattare l'equilibrio chimico e l'equilibrio tra le fasi. L'uso della meccanica quantistica non solo permette di interpretare gli spettri atomici e molecolari, ma facendo uso del suo rigoroso formalismo matematico permette anche di descrivere il legame chimico e di predire importanti propriet\u00e0 delle molecole quali la loro stabilit\u00e0 e reattivit\u00e0. La spettroscopia permette di determinare sperimentalmente la struttura e composizione delle molecole, mentre la cinetica chimica studia la velocit\u00e0 delle reazioni e l'insieme di processi elementari che intercorrono durante una reazione chimica quando a partire dai reagenti si ottengono i prodotti finali. L'elettrochimica \u00e8 un'altra importante area della chimica fisica che si occupa delle implicazioni dei fenomeni elettrici in ambito chimico.\nRiassumendo, le principali aree di interesse della chimica fisica si possono cos\u00ec elencare:"}
{"id": "1346", "revid": "599013", "url": "https://it.wikipedia.org/wiki?curid=1346", "title": "Cloro", "text": "Il cloro (dal greco \u03c7\u03bb\u03c9\u03c1\u03cc\u03c2, \"chlor\u00f2s\", \u00abverde pallido\u00bb) \u00e8 l'elemento chimico della tavola periodica con numero atomico 17 e simbolo Cl. Fa parte del gruppo degli alogeni, situato nel gruppo 17 della tavola periodica. Il gas cloro \u00e8 verde giallastro, due volte e mezzo pi\u00f9 denso dell'aria e ha un odore soffocante estremamente sgradevole ed \u00e8 molto velenoso. In condizioni standard ed in un ampio intervallo di temperature e pressioni il gas cloro \u00e8 costituito da una molecola biatomica Cl2 (numero CAS ). \u00c8 un potente agente ossidante, sbiancante e disinfettante. Sotto forma di anione cloruro Cl\u2212 \u00e8 un componente del comune sale da cucina (o cloruro di sodio) e di molti altri composti, \u00e8 molto abbondante in natura e necessario a quasi tutte le forme di vita, compreso l'organismo umano (il sangue umano contiene infatti una discreta quantit\u00e0 di anione cloruro).\nStoria.\nIl composto pi\u00f9 comune del cloro, il cloruro di sodio \u00e8 conosciuto dall'antichit\u00e0, gli archeologi hanno scoperto che il sale veniva usato gi\u00e0 prima del 3000 a.C.\nL'acido cloridrico era gi\u00e0 conosciuto nell'800 d.C. dall'alchimista J\u0101bir ibn Hayy\u0101n.Una miscela di acido cloridrico e acido nitrico, chiamata \"acqua regia\", fu scoperta nel 1400 d.C. e fu usata per sciogliere l'oro, che per\u00f2 \u00e8 inattaccabile da questi due acidi presi singolarmente. L'acqua regia ha tale nome proprio per questa sua propriet\u00e0 di sciogliere il pi\u00f9 \"nobile\" dei metalli.\nIl cloro fu scoperto nel 1774 da Carl Wilhelm Scheele, che erroneamente per\u00f2 lo ritenne un composto dell'ossigeno. Fu battezzato \"cloro\" come elemento chimico nel 1810 da Humphry Davy, che lo riconobbe finalmente come tale. In precedenza era chiamato anche \"spirito di sale\".\nDisponibilit\u00e0.\nIn natura il cloro si trova soltanto combinato sotto forma di ione cloruro. I cloruri costituiscono la gran parte di tutti i sali sciolti nei mari e negli oceani della Terra; in effetti, l'1,9% della massa di tutti gli oceani \u00e8 dovuta agli ioni cloruro. Concentrazioni ancora pi\u00f9 alte di cloruro si trovano nel Mar Morto e in depositi sotterranei.\nLa gran parte dei cloruri \u00e8 solubile in acqua, perci\u00f2 i cloruri allo stato solido si trovano soltanto nelle regioni pi\u00f9 aride o in giacimenti sotterranei profondi. Minerali comuni di cloro sono il salgemma o halite (cloruro di sodio), la silvite (cloruro di potassio) e la carnallite (cloruro esaidrato di potassio e magnesio).\nIndustrialmente, il cloro elementare \u00e8 prodotto solitamente per elettrolisi di cloruro di sodio sciolto in acqua. Insieme al cloro, il processo genera anche idrogeno e idrossido di sodio, secondo l'equazione chimica\nProduzione industriale.\nIl cloro viene prodotto per elettrolisi di soluzioni di cloruro di sodio, dette anche \"salamoie\". A livello industriale l'elettrolisi viene condotta principalmente secondo tre processi.\nCella a mercurio.\nSi tratta del primo metodo usato per la produzione industriale. La cella elettrolitica consiste di un anodo di titanio ed un catodo di mercurio. All'anodo si sviluppa cloro gassoso; al catodo il sodio forma un amalgama con il mercurio: l'amalgama viene poi trattato con acqua per rigenerare il mercurio e convertire il sodio metallico in idrossido di sodio e idrogeno gassoso. \nTale metodologia \u00e8 oggi considerata altamente inquinante a causa del mercurio che tende a disperdersi nell'ambiente, pertanto tutti gli impianti che la utilizzano in Italia sono stati messi fuori servizio o sono in via di dismissione e/o riconversione verso la tecnologia a membrana.\nCella a diaframma.\nUn setto di amianto \u00e8 posto sul catodo, costituito da una griglia di ferro. In questo modo, il cloro che viene a formarsi viene tenuto separato dal resto della salamoia, che si arricchisce di idrossido di sodio.\n\u00c8 un processo pi\u00f9 conveniente del precedente, anche se l'idrossido di sodio che si ottiene \u00e8 diluito. Inoltre ha un elevato contenuto residuo di cloruro di sodio, che costringe ad un costoso trattamento per la separazione via evaporativa. \u00c8 considerata una tecnologia obsoleta, anche a causa della cessazione dell'impiego dell'amianto, che peraltro viene sostituito da altri materiali fibrosi.\nCella a membrana.\nLa cella elettrolitica \u00e8 divisa in due sezioni da una membrana semipermeabile agli ioni cloruro; nella sezione dell'anodo si trova la salamoia, in quella del catodo acqua distillata. L'efficienza energetica \u00e8 simile a quella delle celle a diaframma, col vantaggio di ottenere idrossido di sodio di elevata purezza. \nQuesta tecnologia \u00e8 oggi considerata lo stato dell'arte e non presenta problemi di inquinamento. Tra i leader mondiali nella costruzione di celle a membrana vi \u00e8 l'italiana De Nora S.p.A.\nIn Italia un impianto funzionante con questa tecnologia \u00e8 lo stabilimento Eni Rewind (ex Syndial) di Assemini (Cagliari).\nApplicazioni.\nIl cloro \u00e8 un importante agente chimico utilizzato nella depurazione dell'acqua, nei disinfettanti, come sbiancante; \u00e8 stato fra le prime armi chimiche impiegate su vasta scala, in forma gassosa. Si usa inoltre nella fabbricazione di molti oggetti di uso quotidiano, come carta, antisettici, tinture, alimenti, insetticidi, vernici, prodotti petroliferi, plastica, medicinali, tessuti, solventi. Si usa come battericida (acido ipocloroso HClO, ipoclorito di sodio NaClO, clorito di sodio NaClO2) nell'acqua potabile e nelle piscine. Anche piccoli depositi d'acqua potabile sono abitualmente trattati con questa sostanza.\nLa chimica organica sfrutta estesamente questo elemento come ossidante e per sostituire atomi di idrogeno nelle molecole, come nella produzione della gomma sintetica; il cloro infatti conferisce spesso molte propriet\u00e0 utili ai composti organici con cui viene combinato. Altri usi sono la produzione di clorati, cloroformio, tetracloruro di carbonio e nell'estrazione del bromo.\nIl cloro \u00e8 stato il primo elemento chimico ad essere stato impiegato in forma organica nei rilevatori di neutrini solari. Sotto forma di composti come tetracloruro di carbonio, tricloroetilene, soluzione acquosa satura di cloruro di gallio \u00e8 usato per lo studio dei \"neutrini elettronici solari\". Si \u00e8 visto infatti che l'atomo di cloro, colpito da un neutrino si trasforma in argon (gas) ed emette un elettrone. Questo elettrone viene rilevato dai fotomoltiplicatori e la sua energia, direzione, ecc., vengono studiate per trarne informazioni.\n\u00c8 possibile che la quantit\u00e0 di argon presente nell'atmosfera (nella quale \u00e8 presente come \"gas raro\", ovvero a bassa concentrazione) sia venuta a formarsi in ere preistoriche per azione del bombardamento neutrinico solare del cloro presente nelle acque degli oceani o emesso dalle eruzioni vulcaniche. Non esiste ancora prova che gli altri gas nobili possano derivare per bombardamento neutrinico degli alogeni che li precedono nella tavola periodica (il neon dal fluoro; il kripton dal bromo ed infine lo xeno dallo iodio).\nIsotopi.\nLa massa atomica del cloro \u00e8 35,4527. I due principali isotopi stabili del cloro, 35Cl (75,77%) e 37Cl (24,23%), si trovano rispettivamente nella proporzione 3:1 e conferiscono al cloro un apparente peso atomico di 35,5. Del cloro sono conosciuti 12 isotopi, con numeri di massa che variano da 32 a 40. L'isotopo radioattivo 36Cl \u00e8 quello che ha emivita massima (~3\u00d7105 anni).\nSono solo tre gli isotopi del cloro che si trovano in natura: gli stabili 35Cl (75,77%) e 37Cl (24,23%) ed il radioattivo 36Cl, che rappresenta circa il 7\u00a0\u00d7\u00a010\u221215% del cloro totale. Nell'atmosfera, 36Cl viene prodotto per reazione tra 36Ar ed i raggi cosmici; a livello del suolo il 36Cl \u00e8 invece prodotto per cattura neutronica dal 35Cl o per cattura muonica dal 40Ca.\n36Cl decade in 36S e 36Ar con una emivita di circa 308\u00a0000 anni. Una cos\u00ec lunga emivita rende questo isotopo utile per la datazione geologica di reperti di et\u00e0 compresa tra i 60\u00a0000 anni ed il milione di anni.\nGrandi quantit\u00e0 di 36Cl si sono inoltre formate per irraggiamento delle acque marine durante le esplosioni nucleari condotte in atmosfera negli anni tra il 1952 ed il 1958. Il 36Cl permane nell'atmosfera per circa una settimana, quindi il tenore di 36Cl nei suoli e nelle acque \u00e8 utile per datare reperti recenti \u2013 fino a 50 anni. 36Cl trova uso anche in altre applicazioni, quali la datazione di ghiacci e sedimenti.\nStati di ossidazione.\nIl cloro pu\u00f2 assumere gli stati di ossidazione \u22121, +1, +3, +5 o +7 corrispondenti agli anioni Cl\u2212 (cloruro), ClO\u2212 (ipoclorito), ClO (clorito), ClO (clorato), o ClO (perclorato).\nComposti.\nI composti utilizzati del cloro sono tantissimi: le famiglie pi\u00f9 note sono i cloruri, gli ipocloriti, i clorati, i perclorati in campo inorganico, le clorammine e tutti gli alogenuri organici in campo organico.\nPrecauzioni.\nIl cloro irrita il sistema respiratorio, soprattutto in bambini e anziani. Allo stato gassoso irrita le mucose, e allo stato liquido provoca ustioni cutanee. La presenza del cloro \u00e8 rilevabile elettronicamente alla concentrazione di 0,2\u00a0ppm mentre l'odore di cloro viene avvertito a concentrazioni di 3,0-3,5\u00a0ppm, ma la concentrazione letale \u00e8 di circa 1000 ppm o pi\u00f9 (il cloro fu per questo impiegato nella prima guerra mondiale come arma chimica). L'esposizione a questo gas non dovrebbe quindi superare concentrazioni di 0,5\u00a0ppm (TLV-TWA, tempo medio di 8\u00a0ore per 40\u00a0ore settimanali).\nAnche l'esposizione cronica a dosi non letali di cloro pu\u00f2 provocare malessere: 30\u00a0ppm possono provocare irritazione agli occhi, danni anche rilevanti all'apparato respiratorio e nausea, mentre 60 ppm possono provocare danni a lungo termine come ad esempio edema polmonare. L'esposizione cronica a bassi livelli di cloro indebolisce i polmoni a causa dei suoi effetti corrosivi, rendendoli vulnerabili ad altre malattie.\nEsperimenti condotti sui ratti mostrano che 293 ppm di Cl2 causano la morte del 50% delle cavie.\nIn ambiente domestico, il cloro si sviluppa quando l'ipoclorito di sodio (o candeggina) viene miscelata con l'acido muriatico. Per contatto tra candeggina ed urina (urea), ammoniaca o altri prodotti sbiancanti possono svilupparsi vapori tossici contenenti gas cloro o tricloruro di azoto."}
{"id": "1348", "revid": "287204", "url": "https://it.wikipedia.org/wiki?curid=1348", "title": "Caratteri legati al sesso", "text": "I caratteri legati al sesso sono caratteri ereditari regolati da geni presenti sui cromosomi sessuali, la cui trasmissione avviene con rapporti diversi rispetto a quelli previsti in base alle leggi di Mendel.\nIn molte specie animali (Mammiferi, Uccelli e alcuni Insetti) il sesso \u00e8 determinato da un singolo cromosoma sessuale o eterosoma o da una coppia di questi cromosomi.\nNei Mammiferi l'eterocromosoma Y determina la comparsa di caratteri sessuali maschili nell'individuo. Il cromosoma X non determina il sesso dell'individuo, ma deve essere presente in due copie nella femmina affinch\u00e9 sia fertile. La determinazione del sesso varia comunque in base alla classe di organismi considerata, negli uccelli \u00e8 il sesso femminile ad essere eterogametico.\nI cromosomi sessuali X e Y, a differenza degli autosomi omologhi, confrontati tra loro contengono quasi esclusivamente geni di diverso tipo, ad eccezione di due ridotte porzioni collocate alle estremit\u00e0 e denominate pseudoautosomiche che contengono gli stessi tipi di geni (naturalmente presentando alleli non necessariamente uguali).\nIn particolare il cromosoma Y contiene solo geni indispensabili per il corretto sviluppo di un individuo maschile, mentre il cromosoma sessuale X contiene molti geni indispensabili per lo sviluppo sessuale femminile ed in pi\u00f9 una certa quantit\u00e0 di geni relativi a caratteri non sessuali.\nDato il fatto che le femmine possiedono due copie del cromosoma sessuale X, mentre i maschi una sola, ne consegue che le femmine hanno sempre due copie dei geni contenuti sull'X (che naturalmente presentano alleli non necessariamente uguali), mentre i maschi una sola copia (se si escludono i geni delle porzioni pseudoautosomiche che sono presenti in forma omologa anche nel cromosoma sessuale Y). Le femmine quindi possono essere \"omozigoti\" o \"eterozigoti\" per un carattere legato al sesso, mentre i maschi solo \"emizigoti\".\nLa trasmissione tipica di un fenotipo recessivo legato al sesso prevede la presenza di femmine portatrici le quali hanno il 50% di probabilit\u00e0 che i loro figli maschi esprimano pienamente tale fenotipo.\nIn questo caso, infatti, per i maschi non esistono alleli dominanti o recessivi, essendo essi emizigoti, ossia possedendo un solo gene per quel carattere. Inoltre l'unico X dei maschi \u00e8 di origine materna. \nNel caso (esemplificativo) che il fenotipo recessivo considerato costituisca una malattia, una donna portatrice sana (eterozigote), quindi, avr\u00e0 una probabilit\u00e0 1/2 di generare un maschio ammalato mentre, se il marito \u00e8 sano, le figlie femmine saranno al massimo portatrici come la madre. Se invece il padre \u00e8 ammalato, e la madre \u00e8 sana (omozigote), tutte le figlie femmine saranno portatrici, mentre nessuno dei maschi sar\u00e0 ammalato. Nel caso invece di un incrocio tra femmina portatrice e maschio malato (molto raro), le femmine saranno 50% portatrici e 50% malate (entrambi gli X portatrici del gene mutato) e i maschi saranno per il 50% malati (il padre non cede mai la propria X ai figli maschi).\nEsempi.\nL'emofilia A \u00e8 una malattia ereditaria che comporta l'incapacit\u00e0 del sangue di coagulare. In molti emofiliaci l'organismo non \u00e8 capace di sintetizzare una certa proteina (fattore VIII) necessaria per la coagulazione del sangue e tale malattia causa emorragie interne incontrollate dai reni, nel cervello e in altri organi vitali. L'emofilia \u00e8 un carattere recessivo. I geni che codificano per le proteine necessarie alla coagulazione del sangue sono localizzati sul cromosoma X. Una donna deve avere quindi due alleli recessivi per essere emofiliaca, mentre a un uomo ne basta solo uno. Una donna portatrice di emofilia ha il 50% delle possibilit\u00e0 di trasmettere il gene recessivo al figlio.\nLa pi\u00f9 famosa portatrice di emofilia fu la regina Vittoria che trasmise il gene a uno dei suoi figli e due alleli alle sue figlie.\nLa stessa cosa avviene per una forma di daltonismo, un sistema di gruppi sanguigni e numerosi altri caratteri.\nLa regolazione dell'attivit\u00e0 dei geni legati al sesso \u00e8 regolata anche dall'effetto Lyon."}
{"id": "1349", "revid": "125147001", "url": "https://it.wikipedia.org/wiki?curid=1349", "title": "Cobalto", "text": "Il cobalto \u00e8 l'elemento chimico di numero atomico 27 e il suo simbolo \u00e8 Co.\nIl nome deriva probabilmente dal greco \"kobalos\", traducibile con folletto (ma vedi anche coboldo), \"kobolt\" in tedesco, dato dai minatori tedeschi che incolpavano i folletti di far loro trovare un metallo inutile anzich\u00e9 l'argento.\nCaratteristiche.\n\u00c8 un elemento bianco-argenteo, ferromagnetico e molto duro. Il cobalto metallico \u00e8 solitamente una miscela di due diverse strutture cristallografiche: \"hcp\" e \"fcc\", con una temperatura di transizione da hcp a fcc di 722\u00a0K. La configurazione termodinamicamente stabile \u00e8 pertanto quella esagonale, anche se tecnologicamente risulta facile ottenere l'allotropo cubico (ad esempio realizzando film sottili di cobalto). \u00c8 associato spesso con il nichel, ed entrambi sono componenti caratteristici del ferro meteorico. La sua temperatura di Curie \u00e8 con 1,6~1,7 magnetoni di Bohr per atomo. Il cobalto ha una permeabilit\u00e0 magnetica relativa pari a due terzi di quella del ferro. \nIl cobalto \u00e8 chimicamente inerte; a temperatura ambiente risulta stabile nei confronti dell'aria e dell'acqua; viene lentamente attaccato dagli acidi cloridrico (HCl) e solforico (H2SO4). Gli stati di ossidazione che il cobalto pu\u00f2 assumere sono +2, +3 e (raramente) +1.\nIl 60Co, un isotopo radioattivo artificiale emettitore di raggi gamma, \u00e8 impiegato nel trattamento di molti tipi di tumori.\nI mammiferi hanno bisogno di piccole quantit\u00e0 di sali di cobalto nella dieta.\nApplicazioni.\nIl cobalto ed i suoi sali trovano impiego in numerosi settori ed applicazioni.\nIl cobalto-60, radioattivo, trova impiego come sorgente di raggi gamma\nIl suo uso come tracciante radioattivo \u00e8 molto diffuso perch\u00e9 \u00e8 facile da produrre; si ottiene infatti esponendo cobalto naturale ai neutroni prodotti da un reattore nucleare.\nBiologia.\nIl Cobalto si trova in molti organismi viventi, esseri umani compresi. Un contenuto di cobalto da 0,13 a 0,30 parti per milione nel suolo migliora nettamente la salute degli animali da cortile. Il Cobalto \u00e8 un elemento fondamentale nella vitamina B12.\nStoria.\nIl cobalto era noto fin dall'antichit\u00e0 per i suoi composti che davano al vetro la tipica colorazione blu.\nGeorge Brandt (1694-1768) \u00e8 considerato lo scopritore del cobalto: la data della scoperta varia a seconda della fonte, ma \u00e8 tra il 1730 e il 1737. Egli fu in grado di dimostrare che il cobalto era la fonte del colore blu nel vetro, che invece era in precedenza attribuito al bismuto presente insieme al cobalto.\nDurante il XIX secolo, il blu cobalto venne prodotto dalla norvegese Blaafarvev\u00e6rket (70-80% della produzione mondiale), seguita dalla produzione dell'industriale tedesco Benjamin Wegner.\nNel 1938, John Livingood e Glenn Seaborg scoprirono il cobalto-60.\nLa parola cobalto deriva dal tedesco \"kobalt\" o \"kobold\", cio\u00e8 spirito diabolico (i minatori chiamarono cos\u00ec il minerale di cobalto perch\u00e9 \u00e8 velenoso e pu\u00f2 contaminare altri minerali, come quelli di nichel). Secondo altri pu\u00f2 derivare dal greco \"kobalos\", che significa \"folletto\": \u00e8 possibile che le parole \"kobold\", \"goblin\" e \"cobalt\" abbiano tutte lo stesso etimo.\nDisponibilit\u00e0.\nIl cobalto non si trova allo stato puro metallico, ma solo come minerale, e non viene estratto da solo ma come sottoprodotto della estrazione di rame o nichel. I pi\u00f9 importanti minerali di cobalto sono la Heterogenite, la cobaltite, l'eritrite, il glaucodoto e la skutterudite. I maggiori produttori al mondo di cobalto sono la Repubblica Democratica del Congo, la Cina, lo Zambia, la Russia e l'Australia.\nComposti.\nDati i molti stati di ossidazione, esistono in natura molti composti del cobalto. Gli ossidi sono antiferromagnetici a bassa temperatura: CoO (temperatura di N\u00e9el: 291\u00a0K) e Co3O4 (temperatura di N\u00e9el: 40\u00a0K).\nIsotopi.\nIl cobalto naturale \u00e8 composto di un solo isotopo stabile, 59Co. Sono stati catalogati 22 radioisotopi del cobalto, di cui i pi\u00f9 stabili sono 60Co con una emivita di 5,2714 anni, 57Co con 271,79 giorni, 56Co con 77,27 giorni e 58Co con 70,86 giorni. Tutti gli altri hanno tempi di dimezzamento di meno di 18 ore, e la maggior parte di meno di un secondo. Il cobalto ha anche 4 meta stati, tutti con emivite di meno di 15 minuti.\nIl numero di massa degli isotopi di cobalto conosciuti varia da 50 (50Co) a 73 (73Co). Il modo di decadimento principale prima dell'isotopo stabile pi\u00f9 abbondante, 59Co, \u00e8 la cattura elettronica, mentre oltre il 59Co il modo di decadimento pi\u00f9 frequente \u00e8 il decadimento beta. Il prodotto di decadimento pi\u00f9 frequente prima del 59Co sono isotopi di ferro, mentre dopo di esso il decadimento d\u00e0 isotopi di nichel.\nPrecauzioni.\nIl cobalto metallico in polvere pu\u00f2 infiammarsi spontaneamente all'aria. I composti del cobalto vanno maneggiati con cautela, data la loro lieve tossicit\u00e0.\nIl 60Co, radioattivo, \u00e8 un potente emettitore di raggi gamma, pertanto l'esposizione ad esso aumenta il rischio di cancro. Ingerito, viene eliminato dai tessuti solo lentamente. Il 60Co pu\u00f2 prodursi a partire dal nichel e dagli isotopi stabili del cobalto per effetto dell'irraggiamento neutronico sia entro i reattori nucleari, sia in caso di utilizzo di armi nucleari per i neutroni emessi da queste. Esistono (a livello prettamente teorico) armi nucleari appositamente progettate per aumentare la quantit\u00e0 di 60Co dispersa nell'ambiente attraverso il fall-out."}
{"id": "1350", "revid": "354397", "url": "https://it.wikipedia.org/wiki?curid=1350", "title": "Cerio", "text": "Il cerio \u00e8 l'elemento chimico di numero atomico 58 e il suo simbolo \u00e8 Ce.\nSi tratta di un metallo, duttile, di colore bianco-argenteo. Si ossida rapidamente quando esposto all'aria ed \u00e8 abbastanza morbido da essere tagliato con un coltello. Il cerio \u00e8 il secondo elemento della serie dei lantanidi e, mentre spesso mostra lo stato di ossidazione +3 caratteristico della serie, eccezionalmente si presenta anche con uno stato di ossidazione +4 che non si ossida in acqua. \u00c8 anche tradizionalmente considerato uno degli elementi delle terre rare. Analogamente ad altri lantanoidi di inizio serie quali lantanio, praseodimio e neodimio, il cerio ha un ruolo biologico essenziale nell'ambito del metabolismo di alcuni batteri. Non ha alcun ruolo noto nella biochimica degli eucarioti e quindi anche dell'uomo, per il quale \u00e8 moderatamente tossico.\nNonostante si trovi sempre in combinazione con gli altri elementi delle terre rare, in minerali come la monazite e la bastn\u00e4site, il cerio \u00e8 facile da estrarre, grazie alla sua capacit\u00e0 unica tra i lantanidi di essere ossidato allo stato +4. \u00c8 il pi\u00f9 comune dei lantanidi, seguito dal neodimio, dal lantanio e dal praseodimio. \u00c8 il 26\u00ba elemento pi\u00f9 abbondante, costituendo 66 ppm (parti per milione) della crosta terrestre, la met\u00e0 del totale del cloro e il quintuplo del piombo.\nIl cerio \u00e8 stato il primo dei lantanidi ad essere scoperto nel 1803, grazie al lavoro degli svedesi J\u00f6ns Jacob Berzelius e Wilhelm Hisinger e indipendentemente da Martin Heinrich Klaproth in Germania, nel 1839 \u00e8 stato isolato da Carl Gustav Mosander. Il cerio e suoi composti hanno una variet\u00e0 di impieghi: ad esempio, l'ossido di cerio viene utilizzato per lucidare il vetro ed \u00e8 una parte importante dei convertitori catalitici. Si trova anche negli accendini per le sue propriet\u00e0 piroforiche.\nCaratteristiche.\nIl cerio \u00e8 un elemento metallico, argenteo, appartenente al gruppo dei lantanoidi. Utilizzato in alcune leghe a base di terre rare, per colore e lucentezza somiglia al ferro ma \u00e8 pi\u00f9 tenero, duttile e malleabile; all'aria si ossida rapidamente.\nFra gli elementi delle terre rare, solo l'europio \u00e8 pi\u00f9 reattivo del cerio. \u00c8 attaccato rapidamente da soluzioni alcaline e da acidi, sia diluiti sia concentrati. Il metallo puro pu\u00f2 facilmente prender fuoco se graffiato con una lama.\nA causa della relativa vicinanza dell'orbitale 4f con gli orbitali pi\u00f9 esterni, il cerio presenta interessanti caratteristiche chimiche variabili. Ad esempio la compressione o il raffreddamento di questo metallo ne cambiano lo stato di ossidazione, che passa approssimativamente da 3 a 4.\nNello stato di ossidazione +3, \u00e8 denominato ceroso mentre nello stato di ossidazione +4 \u00e8 detto cerico.\nI sali cerici del cerio (IV) sono giallastri o rosso-arancioni mentre i sali cerosi del cerio (III) sono normalmente bianchi.\nApplicazioni.\nUtilizzi del cerio:\nIn metallurgia.\nInoltre:\nOssido di cerio.\nVedi Ossido di cerio(III) e Ossido di cerio(IV)\nStoria.\nIl cerio fu scoperto nel 1803 in Svezia da J\u00f6ns Jacob Berzelius e Wilhelm Hisinger ed in Germania, indipendentemente, da Martin Heinrich Klaproth.\nIl nome \"cerio\" venne dato da Berzelius dal nome del pianeta nano Cerere, scoperto due anni prima (1801).\nDisponibilit\u00e0.\nFra gli elementi delle terre rare, il cerio \u00e8 l'elemento pi\u00f9 abbondante nella crosta terrestre, nella percentuale approssimativa dello 0,0046% (ovvero 49\u00a0ppm).\n\u00c8 contenuto in un certo numero di minerali, i pi\u00f9 importanti dei quali sono l'allanite (Ca, Ce, La, Y)2(Al, Fe)3(SiO4)3(OH), la monazite (Ce, La, Th, Nd, Y)PO4, la bastnasite (Ce, La, Y)CO3F, l'hydroxylbastnasite (Ce, La, Nd)CO3(OH, F), il rhabdophane (Ce, La, Nd)PO4-H2O e la synchysite Ca(Ce, La, Nd, Y)(CO3)2F.\nFra tutti questi, i pi\u00f9 importanti industrialmente sono la monazite (prevalentemente sotto forma di giacimenti di sabbie monazitiche) e la bastnasite. Nella maggior parte dei casi, la preparazione del cerio avviene per mezzo di processi di separazione a scambio ionico. Si prevede che i depositi di monazite, allanite e bastnasite saranno in grado di fornire cerio, torio ed altri elementi delle terre rare ancora per molti anni.\nComposti.\nIl cerio \u00e8 caratterizzato da due comuni stati di ossidazione +3 e +4.\nIl composto pi\u00f9 comune \u00e8 l'ossido di cerio(IV) (CeO2), utilizzato come agente lucidante oltre che come catalizzatore, incorporato nelle pareti dei forni autopulenti. Il solfato di cerio(IV) e ammonio (NH4)2Ce(SO4)3 e il nitrato di cerio(IV) e ammonio (ceric ammonium nitrate o CAN, (NH4)2Ce(NO3)6) sono due comuni reagenti ossidanti utilizzati nelle titolazioni.\nIl cloruro di cerio(III), CeCl3, viene impiegato per facilitare le reazioni sui gruppi carbonili in chimica organica. Altri composti importanti sono il carbonato di cerio(III) (Ce2(CO3)3), il fluoruro di cerio(III) (CeF3) e il solfato di cerio(IV) (solfato cerico, Ce(SO4)2).\nIsotopi.\nIn natura il cerio \u00e8 composto di tre isotopi stabili e uno radioattivo; 136Ce, 138Ce, 140Ce e 142Ce, di cui il 140Ce \u00e8 il pi\u00f9 abbondante (abbondanza naturale 88,48%): l'emivita dell'isotopo radioattivo naturale 142Ce \u00e8 di anni. Sono stati creati in laboratorio altri 26 radioisotopi: i pi\u00f9 stabili fra essi sono 144Ce con emivita di 284,893 giorni, 139Ce con 137,640 giorni e 141Ce con 32,501 giorni. Tutti gli altri radioisotopi hanno emivite di meno di 4 giorni e la gran parte di essi non arriva a 10 minuti. Questo elemento ha anche due stati meta.\nGli isotopi del cerio hanno peso atomico che va da 123 (123Ce) a 152\u00a0(152Ce).\nPrecauzioni.\nIl cerio, come tutte le terre rare, \u00e8 moderatamente tossico. \u00c8 un forte riducente e si incendia spontaneamente all'aria se riscaldato fino a . Il cerio pu\u00f2 reagire con lo zinco in modo esplosivo e la sua reazione con il bismuto e l'antimonio \u00e8 molto esotermica. I fumi esalanti da incendi di cerio sono tossici. Non si deve usare acqua per spegnere incendi di cerio, perch\u00e9 dalla reazione chimica fra cerio e acqua si sprigiona idrogeno, che \u00e8 altamente infiammabile. Lavoratori esposti al cerio hanno accusato prurito, sensibilit\u00e0 al calore e lesioni cutanee; animali cui sono state iniettate forti dosi di cerio sono morti per collasso cardiovascolare.\nL'ossido di cerio (IV) \u00e8 un potente ossidante ad alte temperature e reagisce con materiale organico combustibile. Anche se il cerio in s\u00e9 non \u00e8 radioattivo, il cerio commercialmente disponibile pu\u00f2 contenere tracce di torio, che invece lo \u00e8. Il cerio non svolge alcun ruolo biologico noto negli organismi viventi."}
{"id": "1351", "revid": "122834429", "url": "https://it.wikipedia.org/wiki?curid=1351", "title": "Cadmio", "text": "Il cadmio \u00e8 l'elemento chimico di numero atomico 48 e il suo simbolo \u00e8 Cd. Di aspetto metallico, \u00e8 tossico e relativamente raro; tenero, bianco-argenteo con riflessi azzurrognoli. Si trova nei minerali dello zinco e trova largo impiego nelle pile ricaricabili.\nCaratteristiche.\nIl cadmio \u00e8 un metallo bivalente dall'aspetto argenteo con riflessi azzurrognoli; \u00e8 malleabile, duttile e tenero al punto che pu\u00f2 essere tagliato con un normale coltello. Sotto molti aspetti assomiglia allo zinco ma tende a formare composti pi\u00f9 complessi di quest'ultimo; cos\u00ec come lo zinco \u00e8 simile al calcio, il cadmio ha caratteristiche simili allo stronzio, ma una minore reattivit\u00e0.\nCome lo zinco, nei suoi composti ha numero di ossidazione +2. Sono noti alcuni rari casi in cui ha numero di ossidazione +1.\nApplicazioni.\nCirca tre quarti della quantit\u00e0 di cadmio prodotta vengono usati nelle pile al nichel-cadmio, mentre il quarto rimanente \u00e8 principalmente usato per produrre pigmenti, rivestimenti e stabilizzanti per materie plastiche.\nTra gli altri usi si annoverano:\nStoria.\nIl cadmio (dal latino \"cadmia\", a sua volta dal greco \u03ba\u03b1\u03b4\u03bc\u03b5\u03af\u03b1 \"kadmeia\", calamina\u00a0=\u00a0scaglia di laminazione) fu scoperto nel 1817 in Germania da Friedrich Strohmeyer, che lo individu\u00f2 tra le impurit\u00e0 della calamina, un minerale a base di carbonato di zinco, notando che alcuni campioni impuri di calamina cambiavano colore per riscaldamento, a differenza della calamina pura.\nBench\u00e9 il cadmio e i suoi composti siano molto tossici, la farmacopea britannica (\"British Pharmaceutical Codex\") del 1907 elenca lo ioduro di cadmio tra i medicinali per curare \"le giunture ingrossate, la scrofola e i geloni\".\nNel 1927 la Conferenza Internazionale dei Pesi e delle Misure ridefin\u00ec il metro come volte la lunghezza d'onda della linea rossa dello spettro del cadmio e tale definizione rest\u00f2 in vigore fino a quando fu sostituita da quella basata sul kripton.\nIl cadmio \u00e8 stato anche il protagonista di un grande inquinamento del suolo e delle acque in Giappone che ha causato l'insorgere della malattia itai-itai.\nDisponibilit\u00e0.\nI minerali di cadmio sono rari e si trovano in piccole quantit\u00e0. Esistono anche alcuni rari minerali del cadmio quali il solfuro (greenockite) e il carbonato basico (otavite). La greenockite (CdS), l'unico minerale di cadmio importante, \u00e8 quasi sempre associata alla sfalerite (ZnS). Perci\u00f2 il cadmio viene estratto in genere come sottoprodotto dell'estrazione e della raffinazione dello zinco e, in minor misura, del piombo e del rame. Piccole quantit\u00e0 di cadmio (circa il 10% del consumo totale) provengono dal riciclaggio di rottami di ferro e d'acciaio. La produzione di cadmio negli Stati Uniti cominci\u00f2 nel 1907, ma l'uso corrente di questo elemento cominci\u00f2 soltanto dopo la prima guerra mondiale.\nIsotopi.\nIl cadmio che si trova in natura consiste di sei isotopi stabili. Del cadmio sono stati inoltre individuati 27 radioisotopi di cui i pi\u00f9 stabili sono 113Cd con un'emivita di anni, 109Cd (462,6 giorni) e 115Cd (53,46 ore). Tutti gli altri hanno tempi di dimezzamento inferiori a 2,5 ore e la maggior parte di loro inferiore a 5 minuti. Questo elemento ha inoltre 8 metastati di cui i pi\u00f9 stabili sono 113mCd (emivita: 14,1 anni), 115mCd (44,6 giorni) e 117mCd (3,36 ore).\nGli isotopi del cadmio hanno numeri di massa che vanno da 97 (97Cd) a 138 (138Cd). La principale modalit\u00e0 di decadimento degli isotopi pi\u00f9 leggeri di 112Cd \u00e8 la cattura elettronica con conseguente trasformazione in argento, per gli altri \u00e8 il decadimento beta con trasformazione in indio.\nPrecauzioni e tossicologia.\nIl cadmio non riveste alcun ruolo biologico nel corpo umano. Sia esso sia i suoi composti sono tossici perfino a basse concentrazioni e tendono ad accumularsi negli organismi e negli ecosistemi.\nI lavoratori a rischio sono:\nNel maneggiare il cadmio e i suoi composti \u00e8 perci\u00f2 importante lavorare sotto una cappa aspirante in modo da non inalarne i vapori.\nL'esposizione a lungo termine al cadmio dei lavoratori dei bagni galvanici per cadmiatura produce seri problemi di tossicit\u00e0.\nLe polveri di cadmio vengono assorbite soprattutto per via inalatoria e in minima parte tramite cute e mucose. Una volta assorbito, il cadmio si lega ai globuli rossi e alle proteine plasmatiche per poi accumularsi nel fegato e nei reni. In questi organi pu\u00f2 permanere anche per diversi anni, rendendo difficile il monitoraggio biologico dell'esposizione acuta. Una volta depositato, il cadmio viene smaltito assai lentamente attraverso la via fecale e urinaria.\nPatogenesi.\nIl cadmio plasmatico si lega principalmente alla metallotioneina, una proteina plasmatica contenente diversi gruppi sulfidrilici; la proteina contenente cadmio viene eliminata attraverso la filtrazione glomerulare per poi essere riassorbita dalle cellule del tubulo prossimale, nelle quali provoca tossicit\u00e0. La larga quota riassorbita spiega perch\u00e9 nelle fasi iniziali dell'esposizione il cadmio venga debolmente escreto con le urine (escrezione comunque significativa); successive e durature esposizioni fanno s\u00ec che la tossicit\u00e0 sulle cellule tubulari porti all'incapacit\u00e0 da parte del rene di riassorbire il cadmio escreto, con cadmiuria rilevante.\nEsposizione acuta.\nUn'esposizione a polveri di cadmio pari a 5\u00a0mg/m\u00b3 \u00e8 letale in circa 8 ore; esposizioni pari a 1\u00a0mg/m\u00b3 possono invece dare una tossicit\u00e0 rilevante a livello dell'albero respiratorio, con dispnea, tosse, febbre e astenia. L'ingestione di alimenti contaminati con cadmio provoca invece una sindrome gastroenterica caratterizza da diarrea, nausea, vomito e disidratazione.\nEsposizione cronica.\nPer la tipica patogenesi, il bersaglio principale del cadmio \u00e8 il rene. La malattia derivante \u00e8 una glomerulopatia e una tubulopatia e conseguente proteinuria. Con il tempo si instaura anche aminoaciduria, glicosuria, iperfosfaturia e calciuria. Quest'ultimo elemento \u00e8 il principale responsabile dei quadri di osteoporosi, osteomalacia e calcolosi delle vie urinarie presenti nei soggetti cronicamente esposti al cadmio. Le polveri e i fumi di cadmio sono inoltre chiamati in causa come induttori di enfisema polmonare e carcinoma polmonare. Altri quadri caratteristici sono l'atrofia delle mucose nasali e conseguente anosmia. Vi pu\u00f2 inoltre essere anemia ferrocarenziale per riduzione dell'assorbimento del ferro, epatopatia e colorazione giallognola dello smalto dentale.\nIndicatori di dose.\nL'unico indicatore di dose disponibile \u00e8 il cadmio urinario. Come descritto nel paragrafo \"patogenesi\", il cadmio urinario viene escreto sia nelle prime fasi di esposizione sia quando sopraggiunge il danno renale. Inoltre per l'immagazzinamento nel parenchima epatico e renale, la cadmiuria pu\u00f2 rimanere elevata anche dopo molto tempo dall'esposizione. Per questo, la cadmiuria \u00e8 un buon indicatore di dose solo se contestualizzato all'interno di una precisa anamnesi lavorativa.\nIndicatori di effetto.\nLa nefropatia da cadmio provoca l'escrezione di diverse proteine a basso peso molecolare. Per questo, se vi \u00e8 cadmiuria, ritrovare queste proteine a livello renale \u00e8 un indicatore tipico di danno renale. Tra queste hanno particolare importanza la N-acetil-glucosaminidasi e la proteina legante il retinolo; il danno renale cronico pu\u00f2 essere sospettato ogni qualvolta la proteinuria rimanga elevata anche dopo cessata esposizione al cadmio."}
{"id": "1353", "revid": "287204", "url": "https://it.wikipedia.org/wiki?curid=1353", "title": "Coordinate celesti", "text": "Le coordinate celesti servono per identificare la posizione degli astri sulla sfera celeste. Alternativamente, visto che nella realt\u00e0 essi hanno distanze diverse da noi, le coordinate celesti individuano una \"direzione orientata\", ossia una semiretta originata dall'osservatore e passante per l'astro.\nCoordinate orizzontali.\nLe \"coordinate orizzontali\", chiamate anche \"coordinate altazimutali\", dipendono dalla posizione relativa dell'osservatore rispetto all'astro e sono riferite all'osservatore, presupposto immobile rispetto alla Terra in movimento; quindi, per ogni astro (in movimento relativo rispetto alla Terra), variano continuamente nel tempo.\nSi prendono come riferimenti:\nQuindi come coordinate si ottengono:\nLe circonferenze minori formate dai punti di uguale altezza sono i \"cerchi d'altezza\" o \"almucantarat\".\nLe semicirconferenze massime comprendenti i punti di un dato azimut si chiamano \"verticali\".\nA volte, al posto dell'altezza si usa la \"distanza zenitale\" (z), che \u00e8 la distanza angolare dell'astro dallo zenit dell'osservatore e che varia da 0\u00b0 a 180\u00b0. Pertanto \"z\" \u00e8 l'angolo complementare di \"h\", infatti \"z\" + \"h\" = 90\u00b0.\nCoordinate equatoriali.\nEsistono due tipi di coordinate equatoriali: si parla, infatti, di \"sistema equatoriale fisso\" (detto anche sistema a \"coordinate equatoriali orarie\") e di \"sistema equatoriale mobile\" (detto anche sistema a \"coordinate equatoriali celesti\").\nCoordinate equatoriali orarie.\nNel primo sistema equatoriale si prendono come riferimenti \nDunque, le coordinate del sistema equatoriale fisso sono:\nMentre la declinazione non cambia con l'osservatore, l'angolo orario s\u00ec.\nCoordinate equatoriali celesti.\nSi introduce un altro sistema di riferimento, il sistema equatoriale mobile, in cui le coordinate non variano con la posizione dell'osservatore, che permette quindi una localizzazione completamente indipendente dalla posizione di questi, e col moto diurno della sfera celeste.\nSi prendono come riferimenti:\nLe coordinate sono:\nA volte, al posto della declinazione si usa la distanza polare (p), che \u00e8 la distanza angolare dell'astro dal polo nord celeste e che varia da 0\u00b0 a 180\u00b0. In ogni caso, trattandosi di angoli complementari, p + \u03b4 = 90\u00b0.\nConversione tra coordinate di diversi sistemi di riferimento.\nPer passare dalle coordinate di un sistema di riferimento a quelle di un altro bisogna effettuare delle trasformazioni matematiche.\nformula_3 con Z = angolo azimutale.\nCoordinate galattiche.\nLe coordinate galattiche prendono come piano di riferimento quello galattico, che forma un angolo di 62\u00b041' con l'equatore celeste, e come direzione di origine quella del centro galattico individuato dalle misure di radioastronomia e collocato nella costellazione del Sagittario (\u03b1=17h 42m 30s, e \u03b4=-28\u00b055'18\u2033).\nQuesti riferimenti permettono di definire un polo nord ed un polo sud galattico tramite la direzione normale al piano galattico e passante per il Sole. Il polo nord galattico ha coordinate equatoriali \u03b1=12h 49m e \u03b4=+27\u00b0 24'.\nSi definiscono una longitudine galattica (l) ed una latitudine galattica (b), entrambe misurate in gradi.\nLa latitudine galattica \u00e8 misurata sui cerchi massimi passanti per i poli e varia da b=-90\u00b0 (polo sud galattico) a b=+90\u00b0 (polo nord galattico).\nLa longitudine galattica varia da l=0\u00b0 (centro della galassia) a l=360\u00b0 ed \u00e8 crescente nel verso di rotazione della Via Lattea (vista dal polo nord la longitudine cresce in senso antiorario).\nCambiamenti delle coordinate celesti.\nA causa dei movimenti a lungo termine della Terra (primo fra tutti quello conosciuto col nome di precessione degli equinozi), gli astri non hanno coordinate celesti del tutto fisse ma si spostano col tempo. Questo movimento \u00e8 indipendente dal moto proprio delle stelle, perch\u00e9 si tratta di un movimento dell'osservatore piuttosto che dell'astro. Ad occhio nudo e su scale di pochi anni \u00e8 impercettibile, ma per le osservazioni astronomiche si pone il problema di specificare a quale istante una coordinata si riferisce. \u00c8 stato perci\u00f2 inventato il concetto di epoca: tutte le coordinate si specificano rispetto ad un'epoca, ed esistono algoritmi per passare da un'epoca all'altra.\nNonostante l'entit\u00e0 dello spostamento possa apparire irrisoria su brevi periodi, su una scala di tempo di millenni esso pu\u00f2 portare a notevoli variazioni nelle posizioni degli astri; ad esempio, tra circa 13000 anni il polo nord celeste sar\u00e0 indicato da Vega, e non pi\u00f9 dalla Stella Polare."}
{"id": "1354", "revid": "1982", "url": "https://it.wikipedia.org/wiki?curid=1354", "title": "Legge di conservazione della quantit\u00e0 di moto", "text": "In fisica, la legge di conservazione della quantit\u00e0 di moto \u00e8 una legge di conservazione che stabilisce che la quantit\u00e0 di moto totale di un sistema isolato \u00e8 costante nel tempo. La condizione di isolamento si esprime nel fatto che sia nulla la risultante delle forze esterne. Il principio deriva dall'ipotesi di omogeneit\u00e0 dello spazio.\nIl principio \u00e8 citato nei casi in cui si abbiano sistemi in cui agiscono unicamente le forze interne, come avviene ad esempio in molti fenomeni di urto o esplosione. Pi\u00f9 in generale, permette di considerare la quantit\u00e0 di moto di un sistema come una costante del moto.\nLa legge di conservazione pu\u00f2 essere applicata in molti pi\u00f9 casi rispetto al principio di conservazione dell'energia meccanica. Questo perch\u00e9 le forze interne agenti sul sistema sono in grado di alterare l'energia meccanica del sistema ma, trattandosi di mutue interazioni tra i corpi che si annullano vicendevolmente per il principio di azione e reazione, non variano la quantit\u00e0 di moto totale del sistema.\nSistema discreto.\nSi supponga di avere un sistema con un numero formula_1 di punti materiali di masse formula_2e velocit\u00e0 formula_3. La quantit\u00e0 di moto del sistema \u00e8 data da:\nSe si deriva formula_5 rispetto al tempo, tenendo conto che la massa dei punti non varia nel tempo, si trova\ninfatti:\nDalla nullit\u00e0 della derivata \u00e8 possibile concludere che formula_13, ovvero la tesi.\nLa legge di conservazione della quantit\u00e0 di moto in un sistema di \"formula_1\" punti materiali \u00e8 un caso particolare, ossia formula_15, della prima equazione cardinale della dinamica, secondo cui la risultante delle forze esterne \u00e8 uguale alla variazione della quantit\u00e0 di moto totale del sistema rispetto al tempo.\nCentro di massa e conservazione della quantit\u00e0 di moto.\nIl principio \u00e8 anche applicabile al centro di massa di un sistema di formula_1 punti materiali. Infatti, la quantit\u00e0 di moto formula_17 del centro di massa corrisponde al prodotto tra la massa totale del sistema formula_18 e la velocit\u00e0 del centro di massa formula_19:\nA questo punto, la conservazione della quantit\u00e0 di moto \u00e8 conseguenza del caso di formula_7 del teorema del centro di massa, enunciato come:\nConservazione di quantit\u00e0 di moto e urti.\nUn'applicazione molto comune della legge di conservazione di quantit\u00e0 di moto in fisica sono le situazioni di collisione tra due corpi, ovvero gli urti.\nQuantit\u00e0 di moto per un sistema di corpi.\nLa quantit\u00e0 di moto si conserva in un sistema di corpi puntiformi. Nel generico caso di urto tra il \"punto materiale 1\" e il \"punto materiale 2\", grazie alla legge di conservazione della quantit\u00e0 di moto, si pu\u00f2 scrivere che\nformula_23\ndove:\nSe si tratta di urto centrale, ovvero se le velocit\u00e0 dei due punti materiali si trovano sulla stessa retta e quindi i corpi si muovono lungo un'unica dimensione, l'equazione precedente pu\u00f2 essere riscritta come:\nformula_30\nAltrimenti, se entrambi i punti si muovono lungo due dimensioni, l'equazione si differenzia per le due componenti:\nformula_31\nQuantit\u00e0 di moto di un corpo puntiforme in movimento.\nSe, invece di guardare il moto del sistema, si considera il moto del singolo punto materiale, allora non si verifica pi\u00f9 conservazione di quantit\u00e0 di moto. Infatti, in questo caso la variazione di quantit\u00e0 di moto del corpo non \u00e8 nulla, ma determina l'impulso che la forza formula_32, che mette in moto il corpo puntiforme, genera sul punto materiale nell'intervallo di tempo formula_33. Lo si dimostra partendo dal secondo principio della dinamica:\nformula_34, da cui si ha che formula_35.\nIntegrando nell'intervallo di tempo, si ottiene\nformula_36, cio\u00e8\nformula_37.\nLa formula appena dedotta descrive il teorema dell'impulso.\nIdraulica.\nIn idraulica la legge di conservazione della quantit\u00e0 di moto \u00e8 conosciuta anche come \"equazione globale dell'equilibrio dinamico\". Essa viene descritta dalla formula:\nDove i termini hanno il seguente significato:\nDimostrazione.\nIl modo pi\u00f9 conveniente per determinare l'azione del fluido \u00e8 quello di prendere in considerazione un volume di controllo formula_40, finito, delimitato da una superficie chiusa che chiamiamo formula_57. Ora, sappiamo che per ogni elemento infinitesimo formula_58 del fluido vale l'equazione indefinita del movimento, pertanto si moltiplica ogni termine per formula_58, si integra su tutto il volume considerato e infine si fa uso del teorema di Green, che mette in relazione gli integrali di volume con quelli di superficie. Per il teorema del tetraedro di Cauchy, \u00e8 possibile scrivere che formula_60, pertanto si ottiene che:\nformula_61\nRagionando sul termine formula_62, tramite la regola di derivazione euleriana esso si pu\u00f2 scrivere come\nformula_63\ninoltre si nota che l'argomento delle parentesi quadre corrisponde a formula_64, che, per l'equazione di continuit\u00e0 \u00e8: formula_65\nTenendo presente che formula_66, si arriva al seguente risultato:\nformula_67.\nPassando, quindi, alla risoluzione dell'integrale di volume definito sopra, si applica ancora una volta il teorema di Green:\nformula_68 in cui osserviamo che i termini nella parentesi del secondo integrale, a secondo membro, si possono scrivere, in forma pi\u00f9 compatta, come formula_69, che \u00e8 la componente della velocit\u00e0 in direzione normale alla superficie. Quindi l'equazione diventa\nformula_70\nDa qui, tenendo conto delle espressioni ricavate sopra, si ottiene l'equazione globale dell'equilibrio dinamico.\nRicapitolando:\nEsempi.\nAffondamento di un corpo.\nLa legge di conservazione della quantit\u00e0 di moto pu\u00f2 essere applicata ad un oggetto semplice che galleggia, come un iceberg. Se consideriamo un corpo che galleggia nell'acqua e vogliamo calcolare il suo affondamento possiamo ricorrere al principio di conservazione della quantit\u00e0 di moto. Per l'uso pratico possiamo scomporre le forze lungo i tre assi principali, formula_77, formula_78 e formula_79 :\nLungo gli assi formula_77 e formula_78, cio\u00e8 sul piano orizzontale, le forze saranno uguali e si annulleranno a vicenda, visto che non si considera l'oggetto in movimento, il flusso sar\u00e0 nullo, pertanto non dovremo considerare nulla.\nLungo l'asse formula_79 saranno da equipararsi le forze gravitazionali dell'oggetto con quelle relative alla spinta esercitata dall'acqua. Possiamo scrivere:\nConsiderando che:\nPertanto possiamo confrontare le due forze:\nInfine possiamo calcolare l'affondamento \"z\"' del nostro oggetto come:\nCio\u00e8 abbiamo dimostrato come l'affondamento di un qualsiasi cosa nell'acqua sia relativo al rapporto di densit\u00e0 relativa dei due, moltiplicata per la lunghezza dell'oggetto perpendicolare alla superficie del pelo libero dell'acqua. Nel caso di un iceberg, una volta che conosciamo la sua geometria, possiamo considerarlo come somma di cilindri di varia altezza formula_89, e quindi calcolare il suo affondamento.\nSpinta su una tubazione curva.\nVi sono molti esempi pratici nell'uso di questa legge, come il calcolo della spinta su una tubazione curva entro cui passa una corrente in moto permanente di un liquido incomprimibile. Immaginiamo di voler calcolare la spinta su una parete AA-BB di questa tubazione. Si applica l'equazione globale dell'equilibrio dinamico al volume di liquido compreso tra le due sezioni (AA e BB); la spinta sulla superficie di contorno pu\u00f2 essere scritta come formula_90, dove formula_91\u00e8 la spinta che la parete curva esercita sul volume considerato, formula_92e formula_93sono le spinte relative alle sezioni AA (di ingresso) e BB (di uscita) della curva. Si ottiene:\nformula_94, dalla quale si ricava, visto che la spinta cercata \u00e8 uguale e opposta a quella esercitata dalle parete della curva (formula_95), si ricava in definitiva:\nformula_96\nPer quanto riguarda il calcolo di formula_97 ci sono difficolt\u00e0 di carattere puramente geometrico, relative al calcolo del volume formula_71, che, moltiplicato per il peso specifico del liquido fornisce il modulo di formula_97, vettore con direzione verticale verso il basso, con retta di applicazione passante per il baricentro di formula_71;\nLe spinte formula_101e formula_93dipendono dagli sforzi formula_103agenti nei singoli punti delle due sezioni\nLe quantit\u00e0 di moto formula_45e formula_46possono essere espresse, dato che si ritiene che le velocit\u00e0 in ciascuna delle due sezioni siano parallele tra loro, per mezzo degli elementi medi della corrente: la velocit\u00e0 media formula_106 e la densit\u00e0 media formula_107. Dunque si ha:\nformula_108\nformula_109 con formula_110,\ndove formula_111 \u00e8 la portata della corrente, formula_112e formula_113le velocit\u00e0 medie nelle due sezioni, formula_114e formula_115 i versori normali alle due sezioni, formula_116e formula_117i coefficienti di ragguaglio dipendenti dalla distribuzione delle velocit\u00e0 in ciascuna sezione."}
{"id": "1355", "revid": "599013", "url": "https://it.wikipedia.org/wiki?curid=1355", "title": "Composto organico", "text": "Si definisce composto organico un composto in cui uno o pi\u00f9 atomi di carbonio sono uniti tramite legame covalente ad atomi di altri elementi (principalmente idrogeno, ossigeno, azoto). Tra i pochi composti del carbonio non classificati come \"organici\" si annoverano i carburi, i carbonati e i cianuri.\nUn'altra definizione diffusa considera \"organico\" qualsiasi composto del carbonio in cui questo elemento abbia numero di ossidazione inferiore a +4. Sono pertanto esclusi il biossido di carbonio, l'acido carbonico e i suoi sali, ovvero i bicarbonati e i carbonati. Anche il monossido di carbonio, bench\u00e9 abbia nella sua molecola un atomo carbonio con numero di ossidazione inferiore a +4 e quindi possa essere incluso nella definizione, \u00e8 considerato un composto inorganico. Tuttavia, la stessa urea, che \u00e8 stato il primo composto organico sintetizzato da materiali inorganici, ha un atomo di carbonio con numero di ossidazione +4; lo stesso si pu\u00f2 dire per il tetracloruro di carbonio e i pi\u00f9 semplici clorofluorocarburi, considerati composti organici.\nStoria.\nL'aggettivo \"organico\" ha origini storiche; anticamente si pensava infatti che le sostanze estratte da tessuti provenienti da organismi viventi, vegetali o animali, possedessero propriet\u00e0 peculiari derivanti proprio dalla loro origine \"organica\" e che quindi non potessero essere sintetizzate o che i loro equivalenti sintetici fossero diversi per la mancanza di queste particolari propriet\u00e0. La sintesi in laboratorio dell'urea nel 1828 da parte del chimico tedesco Friedrich W\u00f6hler e la constatazione che l'urea sintetica ha le medesime propriet\u00e0 chimico-fisiche di quella estratta dall'urina fecero cadere questo assunto e portarono alla nascita della chimica organica (1831) e alla definizione di \"composto organico\" in uso (1861).\nClassificazione dei composti organici.\nIn generale i composti organici sono costituiti da uno scheletro di carbonio e idrogeno legante qualche eteroatomo che pu\u00f2 essere: ossigeno, azoto, zolfo, fosforo, silicio.\nNelle strutture di questi composti si trovano dei gruppi ricorrenti di atomi e legami che conferiscono alla molecola propriet\u00e0 e reattivit\u00e0 tipiche. Tali gruppi vengono detti \"gruppi funzionali\" e i composti vengono suddivisi in classi a seconda del gruppo o dei gruppi che la molecola presenta. Questo tipo di suddivisione prende il nome di \"sistematica organica\"."}
{"id": "1356", "revid": "465169", "url": "https://it.wikipedia.org/wiki?curid=1356", "title": "Carboidrati", "text": ""}
{"id": "1361", "revid": "33689", "url": "https://it.wikipedia.org/wiki?curid=1361", "title": "Cristallo", "text": "In mineralogia e cristallografia, un cristallo (dal greco \u03ba\u03c1\u03cd\u03c3\u03c4\u03b1\u03bb\u03bb\u03bf\u03c2, \"kr\u00fdstallos\", ghiaccio) \u00e8 una struttura solida costituita da atomi, molecole o ioni aventi una disposizione geometricamente regolare, che si ripete indefinitamente nelle tre dimensioni spaziali, detta reticolo cristallino o reticolo di Bravais.\nLa maggior parte dei minerali sono policristallini, cio\u00e8 sono composti da molti cristalli (cristalliti), anche se ci\u00f2 non \u00e8 di solito visibile a occhio nudo, perch\u00e9 i singoli cristalli sono di dimensioni microscopiche. I solidi costituiti da un singolo cristallo (detti monocristalli) sono invece molto rari. I solidi non cristallini (come il vetro) sono detti amorfi.\nIl cristallo \u00e8 una formazione solida che ha una disposizione periodica e ordinata di atomi ai vertici di una struttura reticolare, il reticolo cristallino; la presenza di tale organizzazione atomica pu\u00f2 conferire al cristallo una forma geometrica definita. I cristalli si formano per solidificazione graduale di un liquido o per brinamento di un gas. Tale cristallizzazione pu\u00f2 avvenire spontaneamente in natura o essere riprodotta artificialmente.\nIl tipo di struttura assunta dal cristallo gioca un ruolo determinante in molte delle sue propriet\u00e0, quali la sfaldatura. A seconda delle simmetrie della loro struttura, molte propriet\u00e0, come quelle elettriche, quelle ottiche e quelle meccaniche (ad esempio i moduli di Young e di Poisson), possono essere anisotrope, cio\u00e8 dipendenti dal loro orientamento nello spazio. Solo alcuni cristalli sono invece isotropi.\nLa formazione e le caratteristiche di un cristallo dipendono dalla velocit\u00e0 e dalle condizioni della solidificazione (detta anche \"cristallizzazione\"). Ad esempio, i liquidi che formano il granito vengono eruttati in superficie come lava vulcanica e si raffreddano in maniera relativamente lenta. Se il raffreddamento \u00e8 pi\u00f9 rapido si forma una roccia afanitica, con cristalli non visibili ad occhio nudo; un raffreddamento ancora pi\u00f9 lento porta alla formazione di cristalli di grosse dimensioni.\nLa cristallografia \u00e8 la disciplina che si occupa dello studio e della descrizione della struttura cristallina.\nStruttura microscopica.\nDal punto di vista microscopico, i cristalli sono formati da una \"base\", cio\u00e8 un insieme di una o pi\u00f9 entit\u00e0 molecolari (atomi, molecole o ioni) disposti in maniera ordinata all'interno di un reticolo. Il reticolo \u00e8 dunque costituito da un insieme di celle uguali che si ripetono in maniera ordinata nello spazio, in modo tale che le facce di ciascuna cella corrispondano alle facce delle celle contigue. La particolare cella che caratterizza il reticolo \u00e8 detta \"cella unitaria\". I vertici di ciascuna cella unitaria corrispondono ai punti del reticolo unitario.\nFormazione, crescita e morfologia dei cristalli.\nLa formazione e successiva crescita dei cristalli avviene attraverso un passaggio di stato, che pu\u00f2 essere:\nLa crescita di un cristallo avviene rispettando la morfologia del cristallo, cio\u00e8 durante la sua crescita il cristallo mantiene una forma che rispecchia le posizioni dei piani del reticolo cristallino. In altre parole, l'orientamento delle facce di un cristallo corrisponde all'orientamento dei piani del reticolo cristallino di cui \u00e8 costituito, per cui spesso dall'analisi macroscopica della forma del cristallo \u00e8 possibile risalire alla sua struttura microscopica. Bisogna comunque tenere presente che cristalli aventi la stessa struttura microscopica possono avere una morfologia differente, in quanto la velocit\u00e0 di accrescimento di ciascuna faccia pu\u00f2 essere differente. Per tale motivo, la forma del cristallo pu\u00f2 essere pi\u00f9 o meno appiattita. Tali differenti forme macroscopiche nelle quali si pu\u00f2 presentare un cristallo avente la stessa struttura microscopica sono dette \"abiti cristallini\".\nOrigine dei cristalli naturali.\nLe rocce formate dai minerali cristallini possono essere di diverso tipo:\nLe rocce magmatiche derivano dalla solidificazione dei magmi dei vulcani; le rocce sedimentarie provengono dell'accumulo di sedimenti di varia origine, derivanti in gran parte dalla degradazione ed erosione di rocce preesistenti; le rocce metamorfiche provengono dalla trasformazione degli altri tipi di rocce.\nDimensione dei cristalli.\nA seconda della dimensione dei cristalli, i minerali (o aggregati di minerali) policristallini si possono distinguere in:\nClassificazione sistematica.\nLa classificazione sistematica dei cristalli si basa sul riconoscimento degli elementi geometrici di simmetria della struttura cristallina; tali elementi di simmetria sono:\nNei cristalli gli elementi di simmetria regolano la disposizione degli elementi (facce, spigoli e vertici) dello stesso cristallo, in modo tale che da questi stessi elementi possiamo dedurre gli elementi di simmetria posseduti dal cristallo. Gli elementi di simmetria che da soli, o combinati fra loro, possono apparire in un cristallo, sono sei: \nL'associazione degli elementi di simmetria cristallina fra loro d\u00e0 origine a trentadue \"classi cristalline\" (corrispondenti a gruppi puntuali) che, riunendo le classi con assi di simmetria dello stesso ordine, formano sette sistemi cristallini:\nI sette sistemi cristallini sono a loro volta raggruppati in 3 gruppi cristallini: monometrico, dimetrico e trimetrico."}
{"id": "1362", "revid": "1916217", "url": "https://it.wikipedia.org/wiki?curid=1362", "title": "Ciclo vitale diplonte", "text": "Il ciclo vitale diplonte (o a meiosi gametica) \u00e8 un ciclo biologico in cui gli individui di una specie sono rappresentati esclusivamente da organismi con cariotipo diploide. \u00c8 tipico di tutti gli animali, ma si riscontra anche in alcune alghe ed in alcuni lieviti come \"Saccharomyces ludwigii\".\nLo zigote, originato dall'unione di due cellule riproduttive aploidi, i gameti, rappresenta la cellula iniziale della fase diploide, che, negli animali, si moltiplica per mitosi generando un organismo pluricellulare. Raggiunta la maturit\u00e0 sessuale, l'organismo ha sviluppato organi riproduttivi, in cui, attraverso il processo della gametogenesi, si producono per meiosi i gameti. La gametogenesi \u00e8 il preludio alla riproduzione sessuale, in cui i gameti si fondono originando lo zigote. In genere i gameti sono prodotti da individui distinti, perci\u00f2 il patrimonio genetico dello zigote deriva dall'unione di parte del corredo genetico di due diversi individui.\nNel ciclo diplonte la riproduzione sessuale implica la fusione sia dei citoplasmi dei gameti (plasmogamia) sia dei nuclei (cariogamia). Nelle forme a sessi differenziati, i gameti sono morfologicamente e funzionalmente distinti in spermatozoi e uova, prodotti da uno stesso individuo (ermafroditismo) o da individui di sesso opposto (diocismo), differenziati in maschi e femmine."}
{"id": "1363", "revid": "123837560", "url": "https://it.wikipedia.org/wiki?curid=1363", "title": "Collezionismo", "text": "Il collezionismo \u00e8 un hobby che consiste nella raccolta di oggetti di una particolare categoria. L'insieme di oggetti raccolti, vengono chiamate collezioni. Queste collezioni sono spesso ben organizzate, catalogate e attrattivamente esposte.\nAlcuni collezionisti scelgono di focalizzarsi su di un particolare aspetto di un'area pi\u00f9 ampia, come ad esempio i francobolli del XIX secolo o le monete in oro. Altri preferiscono collezioni pi\u00f9 generali, come francobolli o monete di tutti i paesi del mondo.\nNei settori pi\u00f9 comuni del collezionismo, vi sono anche molti commercianti specializzati, che avendo un grande numero di \"oggetti\", raccolgono tali collezioni in apposite stanze o raccoglitori, come album nel caso dei francobolli. Molti di questi commercianti hanno iniziato come collezionisti, trasformando poi il loro hobby in una professione.\nStoria del collezionismo.\nIl collezionismo \u00e8 un fenomeno pubblico che trae le sue origini in Grecia; esso si basa sull'esposizione di materiale artistico il quale era collocato nei diversi spazi comuni, come l'agor\u00e0 o il foro, o all'interno di templi o strutture private aristocratiche. I primi segnali del \"collezionismo\" vanno ricercati gi\u00e0 in epoca preistorica con l'uso di inserire all'interno delle tombe manufatti o materiale di uso quotidiano. Nell'antico Egitto invece si crea la tendenza ad accumulare materiale di vario genere all'interno delle tombe faraoniche e nelle residenze di quest'ultimi. Soltanto in Grecia si delineano le basi del fenomeno inteso in senso stretto.\nFiere.\nIn Italia, storiche fiere del collezionismo si svolgono a Ferrara, Forl\u00ec, Piacenza, Milano, Napoli, Verona. In moltissime localit\u00e0 poi si svolgono periodicamente \"mercatini\" ambulanti, e si trovano anche attivit\u00e0 stabili per la vendita di oggetti usati; tutti questi luoghi sono molto frequentati dagli appassionati di collezionismo. sono frequenti anche molte fiere in paesini caratteristici della riviere romagnola.\nCollezionismo minore.\nDa circa un ventennio la passione nel raccogliere \"oggetti\" si \u00e8 evoluta e ampliata, raggiungendo ampie quote di popolazione. I motivi sono essenzialmente due: ampia possibilit\u00e0 di scelta e bassi costi per iniziare. L'avvento del merchandising e del \"gadget\", spesso regalato alle fiere o fornito assieme al prodotto dalle grandi industrie e fra tutte da quella alimentare, permette la raccolta di oggetti \"firmati\", oggetti col nome della ditta o il marchio del prodotto. Si raccolgono inoltre facilmente \"oggetti di uso comune\" che, terminato l'uso vengono abbandonati. Questo tipo di raccolte \u00e8 molto in voga e viene spesso classificato come collezionismo \"minore\".\nLa definizione di \"collezionismo minore\" comporta alcuni rischi impliciti nella definizione. Se l'unit\u00e0 di misura \u00e8 il valore venale degli oggetti, non potremmo definire \"minore\" la collezione di \"gadget\" o pupazzetti vari, in quanto alcuni di essi hanno raggiunto quotazioni stratosferiche. Dal punto di vista degli elementi intrinseci qualsiasi oggetto presenta caratteristiche \"importanti\", quali aspetti artistici o storico antropologici. La provocazione \u00e8 importante nell'ottica di democraticit\u00e0 e libert\u00e0 di classificazione di qualsiasi attivit\u00e0 umana.\nIl voler classificare alcune \"passioni\" come minori comporta il rischio di stabilire i criteri di determinazione. Quindi la voce \"collezionismo\" dovrebbe essere la sola esistente a definire la passione per un determinato tema scelto dal collezionista."}
{"id": "1364", "revid": "465169", "url": "https://it.wikipedia.org/wiki?curid=1364", "title": "Collezionismo di monete", "text": "Il collezionismo di monete \u00e8 quella forma di collezionismo e di commercio che riguarda le monete o altre forme di valute emesse legalmente.\nSpesso comprende quelle monete che hanno circolato per brevi periodi, coniate con degli errori, o considerate particolarmente belle o che hanno particolare rilevanza storica.\nIl collezionismo di monete \u00e8 distinto dalla numismatica in quanto questa \u00e8 lo studio scientifico delle monete, anche se ovviamente le due cose sono strettamente collegate.\nSpesso, comunque, i collezionisti sono anche degli studiosi di numismatica.\nStoria.\nLa tesaurizzazione delle monete per il loro valore intrinseco \u00e8 un fenomeno che risale agli stessi inizi della monetazione.\nIl collezionismo, la raccolta invece di monete come espressione artistica o per il loro valore storico \u00e8 un fenomeno posteriore ma che comunque risale all'antichit\u00e0.\nIl collezionismo di monete era considerato l'\"hobby dei re\". La tradizione assegna a Petrarca la nascita del collezionismo di monete moderno.\nAree.\nI collezionisti di monete tipicamente selezionano un'area d'interesse e collezionano monete da quell'area. Interessi comuni riguardano monete di una determinata area geografica, di un determinato periodo storico, di particolari materiali o con errori di conio.\nI collezionisti che si occupano di una specifica nazione spesso scelgono monete del proprio paese. Modi comuni di collezionare monete di una nazione sono quelli di avere una moneta di uno specifico taglio per ciascun anno, oppure quello di avere una moneta rappresentativa per ciascuna serie (collezionismo tipologico). Ad esempio, una collezione tipologica della repubblica italiana dovrebbe includere tutte le serie per i vari tagli: 1000 lire bimetalliche, 500 lire bimetalliche, 500 lire in argento, ecc. Una collezione per data sempre della repubblica italiana potrebbe essere quella delle 200 lire delle sue versioni commemorative dal 1980 al 1999.\nI collezionisti di monete antiche e medioevali sono in genere pi\u00f9 interessati degli altri al significato storico delle loro monete: esempi di collezioni sono quelle di monete romane, greche o di un particolare imperatore. I collezionisti di monete mondiali sono spesso interessati alla geografia ed alla cultura dei popoli: esempi di collezioni sono quelle per nazione o per continente. Il collezionismo di errori di conio \u00e8 relativamente recente, dato che la perfezione delle zecche moderne rende le monete con degli errori delle rarit\u00e0: esempi di errori sono le doppie battute, le mancanze di metallo, le monete disassate o tagliate.\nNel collezionismo di monete, lo stato di conservazione \u00e8 molto importante e da esso dipende il valore della moneta. Vi sono sistemi per la descrizione dello stato complessivo della moneta e vi sono professionisti per perizie numismatiche."}
{"id": "1365", "revid": "287204", "url": "https://it.wikipedia.org/wiki?curid=1365", "title": "Cesio (disambigua)", "text": ""}
{"id": "1369", "revid": "47767", "url": "https://it.wikipedia.org/wiki?curid=1369", "title": "Cavareno", "text": "Cavareno (\"Ciavar\u00e9n\" in noneso) \u00e8 un comune italiano di abitanti della provincia di Trento.\nGeografia fisica.\nSi trova a circa 1000\u00a0m di altitudine, sul terrazzo dell'Alta Anaunia o alta Val di Non.\nStoria.\nCavareno \u00e8 nominato la prima volta quale \"Cauareno\" in un documento relativo ai possedimenti del monastero dei canonici regolari di San Michele all'Adige databile al 1174.\nNon sono molto antiche le testimonianze storiche relative a Cavareno. Un altro documento nel quale si nomina il paese \u00e8 del 1200. Ridotte sono testimonianze archeologiche pi\u00f9 antiche.\nUna origine suggestiva del nome \u201cCavareno\u201d fa riferimento ad un\u2019ara di calcare rosso delle dimensioni di cm. 34 x cm. 29 murata all\u2019interno della chiesa parrocchiale di Romeno, presso la piccola porta laterale di sinistra. Non si conosce con precisione la localit\u00e0 di rinvenimento, n\u00e9 l'anno in cui esso avvenne. L\u2019iscrizione, descritta per la prima volta dal Roschmann nel 1756, \u00e8 la seguente: D D \"Cavav C\" C p l l m e cos\u00ec viene per lo pi\u00f9 interpretata: \"D(eo)\" D \"(omi) n (o) Cavav/io C(aius)\" C( \"ex\" / \"vo( to)\" p( \"osuit) l (aetus) l (ibens) m(erito).\" Molte sono state le interpretazioni del testo. Lo storico di Fondo Vigilio Inama prefer\u00ec la lettura \"D(eo) D(omi)n(o) Cavavio.\" Si tratterebbe di un dio barbarico, una divinit\u00e0 retica o gallica. Per altri autori il termine Cavav indicherebbe il nome della famiglia committente. L\u2019assonanza tra Cavav e il nome del paese di Cavareno ha indotto alcuni autori a ritenere che Cavareno sia paese antico, preromano, dedicato ad una divinit\u00e0 o abitato da una gente \"\u201cCavarina\u201d\" che nomin\u00f2 il villaggio di origine. Non esistono prove a conferma, ma ai Cavarenesi queste ipotesi non sono dispiaciute e, nel 1928, al momento di creare lo stemma comunale, si pens\u00f2 di utilizzare un\u2019ara romana.\nTra i primi documenti in cui si trova citato Cavareno si ricorda la Charta della Regola che sancisce di fatto l'esistenza di una \"Communitas\" o \"Universitas\" locale. La copia pi\u00f9 antica di tale documento risale al 1632.\nCavareno appartenne al Principato Vescovile di Trento e fu zona di confine nelle dispute secolari che hanno opposto quest'ultimo ai conti del Tirolo per il possesso della zona.\nDopo la prima guerra mondiale.\nCon la fine del controllo egemonico dei Principi vescovo di Trento a causa della fine et\u00e0 napoleonica, Cavareno (chiamata nelle carte geografiche tirolesi \"Kabarren\") e tutta la zona che coincide con l'attuale Provincia autonoma di Trento pass\u00f2 sotto il dominio dell'Impero austro-ungarico. Con la fine della Prima guerra mondiale venne siglato il Trattato di Saint-Germain-en-Laye del 1919, con il quale la provincia di Trento (che originariamente era chiamata Tirolo italiano o Welschtirol) pass\u00f2 all'Italia.\nNel 1928 furono soppressi diversi comuni dell'Alta Anaunia; i territori di Ruffr\u00e9, Ronzone, Sarnonico e Seio furono assegnati al comune di Cavareno.\nNel 1952 Ruffr\u00e9, Ronzone e Sarnonico riacquistarono l'autonomia municipale. Nel 1964, dopo apposito referendum, la frazione di Seio fu staccata da Cavareno per essere assegnata al comune di Sarnonico.\nSociet\u00e0.\nLingue e dialetti.\nNel censimento del 2001, 149 abitanti su 923 del comune si sono dichiarati ladini. Mentre in quello tenutosi nel 2011, 144 abitanti su 1037 di Cavareno si sono dichiarati appartenenti al gruppo linguistico ladino, una cifra pari al 13,9% della popolazione residente.\nEconomia.\nI suoi abitanti vivono di artigianato, commercio, agricoltura, zootecnia e industria.\nNel 2018 Cavareno si aggiudica la dodicesima edizione del Premio Comuni Virtuosi, tra i 50 comuni finalisti e le oltre 250 progettualit\u00e0 pervenute nei termini previsti dal bando promosso dall\u2019Associazione Comuni Virtuosi con il patrocinio del Ministero dell\u2019Ambiente, Ispra, Anci, Borghi Autentici d\u2019Italia, Agenda 21 Italia.\nInfrastrutture e trasporti.\nPosta lungo la strada statale 43 dir della Val di Non Cavareno disponeva, fra il 1909 e il 1934, di una propria fermata lungo la Tranvia Dermulo-Fondo-Mendola."}
{"id": "1371", "revid": "125841299", "url": "https://it.wikipedia.org/wiki?curid=1371", "title": "Campagna (Italia)", "text": "Campagna (IPA: , \"Campagna\" in campano) \u00e8 un comune italiano di abitanti della provincia di Salerno in Campania. Anticamente nota come \"Civitas Campaniae\", la citt\u00e0 \u00e8 stata per secoli il principale centro economico, amministrativo e religioso della piana del Sele.\nGeografia fisica.\nTerritorio.\nIl territorio comunale, il secondo maggior comune della provincia di Salerno per superficie, \u00e8 un penepiano dei Monti Picentini composto da tre aree:\nClima.\nLa stazione meteorologica pi\u00f9 vicina \u00e8 quella di Contursi Terme. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +; quella del mese pi\u00f9 caldo, luglio, \u00e8 di +.\nOrigini del nome.\nIl nome \"Campagna\" deriverebbe dalla contrazione della dicitura \"finibus Campanie\" usata fino ai primi anni dell'XI secolo per identificare, in documenti pubblici, i territori posti presso il fiume Sele, al confine con la Campania. In un documento del 1056 si cita per la prima volta un \"castellum Campanie\".\nStoria.\nLe origini.\nNotizie dell'abitato si hanno a partire dal IX in epoca longobarda. Diventato successivamente feudo dei normanni, il suo castello, Gerione, acquis\u00ec importanza diventando uno dei castra exempta amministrato direttamente da Federico II di Svevia.\nIl periodo aureo.\nDal XV secolo cominci\u00f2 il periodo aureo di Campagna. Con l'avvento degli Orsini di Gravina l'abitato si svilupp\u00f2 notevolmente. Dal 1532 al 1641 in alterne vicende Campagna divenne marchesato: il feudo venne poi dato alla famiglia Grimaldi di Monaco che ne acquis\u00ec anche il titolo nobiliare. Durante il periodo monegasco la citt\u00e0 fu una sede diocesana nonch\u00e9 capitale feudale comprendente Canosa di Puglia, Terlizzi, Monteverde, Ripacandida e il castello di Garagnone. Furono realizzati numerosi edifici sia religiosi che civili, costruite fontane monumentali e istituite accademie letterarie. Divenne capoluogo del Distretto omonimo, del Regno delle due Sicilie.\nLa stampa nel Principato di Salerno.\nNel 1545 venne fondata la prima tipografia dell'attuale territorio salernitano, da Giovan Antonio De Nigris e Marco Fileta Filiuli nel Palazzo Tercasio (convento delle clarisse dei SS. Filippo e Giacomo), legata inizialmente alle lezioni che si tenevano nel convento dei domenicani di San Bartolomeo, dove i due fondatori insegnavano, unitamente ad altri illustri intellettuali, tra cui Giulio Cesare Capaccio. L'arte della stampa, che nel secolo XVI aveva raggiunto un alto livello con il De Nigris e il Filuli, sarebbe arrivata a particolare splendore alla met\u00e0 del Seicento, ad opera del vescovo Juan Caramuel y Lobkowitz, che impiant\u00f2 una nuova tipografia, dove videro la luce rare e pregevoli edizioni, con una produzione di testi che prosegu\u00ec fino al 1673. Oggi, la citt\u00e0 di Campagna, con un territorio di , per ironia della sorte, non ha nessuna tipografia.\nIl XIX secolo.\nGi\u00e0 capoluogo di distretto del Regno delle Due Sicilie, con l'unit\u00e0 d'Italia divenne capoluogo di circondario e sede di distretto militare. Con l'avvento del fascismo due sue ex strutture conventuali vennero adibite a campo di concentramento per ebrei: l'ex Convento dei Frati Domenicani di San Bartolomeo (riservato ai maschi) e l'ex Convento degli Osservanti della Concezione (riservato alle donne) \nL'importanza ottenuta nei secoli precedenti, lentamente and\u00f2 scomparendo a causa della sua posizione geografica, che non consentiva un ampliamento urbanistico adeguato.\nIl terremoto del 23 novembre 1980.\nColpita dal terremoto dell'Irpinia, la citt\u00e0 sub\u00ec gravi danni a tutti gli edifici, prevalentemente negli ultimi piani delle case. I principali edifici storici vennero irrimediabilmente danneggiati ed alcuni vennero esageratamente abbattuti, tra cui ben quattro palazzi nobiliari con la classica corte (il palazzo Rocco in via Mercato, il palazzo Palladino, con due stupende rampe di scale di scuola vanvitelliana, e il palazzo Di Giorgio, ubicati quasi all'altezza della Chiesa Dell'Annunziata, lungo il Corso Umberto, in prossimit\u00e0 della Piazza M. Guerriero, e il palazzo Buccella, in via Giudeca, con un grande portale in pietra meraviglioso, l'unico a bugnato rustico del centro storico). Furono abbattuti alcuni vicoli caratteristici, con archi, tra i quali il pi\u00f9 bello, in Vico 2\u00b0 Mercato, e due Cappelle votive molto interessanti (XVI secolo), tra la via Normanni e via Seminario. Infine, malgrado fosse vincolato dalla Soprintendenza ai B.A.A.A.S. di Salerno, ci fu l'abbattimento a distanza di sette anni dal terremoto, nel 1987, in piena ricostruzione, dell'ex complesso conventuale degli Osservanti con la Chiesa della Concezione (XVI secolo), che fu anche sede di uno dei due campi di internamento degli ebrei, nel 1943, riservato alle donne, il quale fu toccato minimamente, senza gravi danni (se non dovuti all'abbandono degli anni 70), sia dalla tremenda scossa tellurica, che da una frana causata, da un infelice intervento in cemento armato, che ottur\u00f2 tutte le antiche vie di sfogo dell'acqua piovana, costruite ad arte, nel terreno sottostante l'edificio. In quello stesso anno, fu abbattuto anche il rudere dell'unico esempio di \"Architettura Industriale\", presente nella citt\u00e0: la centrale idro-elettrica di via Pi\u00e8 di Zappino, per costruire ex novo un palazzo condominiale che ha coperto la bella visuale sul centro antico, guardando dall'ingresso di via Roma-Corso Umberto 1\u00b0. La ricostruzione ha alterato notevolmente anche l'antico tessuto viario, soprattutto quel tratto che collega la via Giudeca al largo Giulio Cesare Capaccio, e un altro tratto che collega via Mercato a via Trinit\u00e0.\nSimboli.\nStemma: d'azzurro, alla campana d'argento, con corona duplice foro, sormontata dalla corona radiata, d'oro, di cinque punte visibili, e accompagnata sui fianchi, dalle lettere maiuscole C e A, d'oro. Sotto lo scudo, su lista bifida e svolazzante di azzurro, il motto, in lettere maiuscole, d'oro, CIVIUM AMOR.\nGonfalone: drappo di colore bianco ornato di ricami d'oro e caricato dello stemma del Comune con l'iscrizione centrata in oro, recante la denominazione della citt\u00e0. Le parti di metallo ed i cordoni sono dorati. L'asta verticale \u00e8 ricoperta di velluto bianco con bullette dorate poste a spirale. Nella freccia \u00e8 rappresentato lo stemma della citt\u00e0 e sul gambo inciso il nome.\nCivium amor (dal latino, L'amore dei Cittadini).\nOnorificenze.\n\u00c8 stata promossa un'iniziativa presso lo Yad Vashem di Gerusalemme dal \"Comitato Giovanni Palatucci\" e dal rabbino Scialom Bahbout, di far attribuire a Campagna il titolo di Citt\u00e0 dei Giusti.\nMonumenti e luoghi d'interesse.\nElenco luoghi ed edifici di Campagna Centro storico. Per la restante parte del territorio, si vedano le singole frazioni e localit\u00e0.\nArchitetture civili.\nLa vicenda non \u00e8 ancora molto chiara riguardo alla sua architettura ma pare, secondo quanto afferma il Vasari nelle \"Vite\", che vi abbia soggiornato Giulio Romano, l'allievo prediletto di Raffaello Sanzio, ri-disegnando urbanisticamente la citt\u00e0 e alcuni palazzi nobiliari al tempo di Melchiorre Guerriero segretario dei papi Leone X e Clemente VII.\nArchitetture industriali\nAltro.\nFontane pubbliche:\nAltri segni antichi e moderni:\nSociet\u00e0.\nEtnie e minoranze straniere.\nAl 31 dicembre 2015 a Campagna risultano residenti cittadini stranieri. Le nazionalit\u00e0 principali sono:\nReligione.\nChiesa cattolica.\nLa maggioranza della popolazione \u00e8 di religione cristiana di rito cattolico; il comune appartiene alla forania omonima dell'arcidiocesi di Salerno-Campagna-Acerno, suddivisa in dieci parrocchie.\nLe confraternite esistenti sono:\nIstituzioni, enti e associazioni.\nCampagna \u00e8 dotata di un poliambulatorio (ASL locale) realizzato a seguito del terremoto dell'Irpinia da campagnesi emigrati, in localit\u00e0 Vignola, sulla Via per San Leo, a ridosso di Via Atri-Quartiere Zappino.\nCultura.\nBiblioteche.\nFondata nel XVII secolo, la biblioteca comprende il seguente patrimonio: 58 manoscritti, 10.200 volumi ed opuscoli (470 edizioni del Cinquecento, 920 edizioni del Seicento, 3.570 edizioni del Settecento, 1.970 edizioni dell'Ottocento, 2 stampati musicali); periodici.\nScuole.\nScuole secondarie di II grado\nMusei.\nIn detto luogo, tra il piano terra e il primo piano (ex convento dei Frati Domenicani), oltre a conservare la memoria degli ebrei internati, ha compiuto il noviziato e celebrato la prima messa nella chiesa di San Bartolomeo, Giordano Bruno, il pi\u00f9 grande filosofo italiano di fama universale. Inoltre al secondo e ultimo piano (ala settecentesca) vi sono conservate le opere degli artisti sul tema dell'acqua e storia del luogo, che diedero un notevole contributo nel recupero della \"Chiena\", in attesa di sistemazione ed esposizione al pubblico, realizzate durante i laboratori della \"Rassegna dell'Acqua-La Chiena\", dal 1985 al 1994, facente parte della sezione \"Museo Etno-antropologico\" (cultura contadina) e di \"arte contemporanea\", con un notevole numero di oggetti raccolti dal 1982 al 1994 (il contesto storico dei cittadini campagnesi che ospitarono gli ebrei durante la 2\u00aa guerra mondiale), catalogati tra il 2002 e il 2003 (a cui bisogna ancora dare un nome, per una ri-catalogazione generale: quello dei donatori e ufficializzare tale donazione, da parte del Comune di Campagna), unitamente ad un inizio di \"Biblioteca Museale\" sugli argomenti specifici (da ricostruire, dopo il lento e traumatico abbandono e degrado, verificatosi, dal 1994-95 ad oggi).\nMedia.\nStampa.\nNegli anni 70 e 80, un mensile, stampato interamente in ciclostile, ha raccontato la cronaca locale, del prima e del dopo terremoto, contenente finanche una pagina di satira: si chiamava \"\"Il Setaccio\", organo indipendente, malgrado venisse stampato nella sede del P.C.I. e del Sindacato CGIL (ex Cantina di Minella).\nEdizioni (arte contemporanea e storia del luogo)\nAssociazione Giordano Bruno\nAssociazione Utopia Contemporary Art\nCinema.\nNel 1963 la cittadina \u00e8 stata uno dei set cinematografici del film hollywoodiano \"I vincitori\" (The victors). Prodotto, diretto e scritto da Carl Foreman, narrava la storia di un gruppo di soldati americani, dopo lo sbarco sulle nostre coste, durante la seconda guerra mondiale. Furono centinaia le comparse da parte di cittadini campagnesi di ogni et\u00e0. Fra gli interpreti vi furono Rosanna Schiaffino, George Peppard, George Hamilton, Romy Schneider, Senta Berger, Eli Wallach, James Mitchum, Vince Edwards e Peter Fonda. Il film fu candidato ai \"Golden Globe\" nel 1964.\nTra il mese di agosto e il mese di dicembre del 1977, furono realizzati due film indipendenti in super 8 (due corti), \"il Sciumare\" e \"il Maiale\", di Angelo Riviello. Il primo narrava la storia dei bagni estivi, in piena estate, di un gruppo di ragazzi nel fiume Atri a ridosso del centro storico, alle pendici del Quartiere di San Bartolomeo, e il secondo, sulla consueta uccisione dei maiali nel mondo contadino, in pieno inverno, che una volta avveniva in alcuni quartieri periferici della citt\u00e0. Nel 1999, furono entrambi proiettati in una Rassegna Internazionale di \"Video Arte\" -\"Video.it\" (Arte Giovane), che si tenne a Torino in San Pietro in Vincoli. Il secondo (\"il Maiale\"\"), fu proiettato al pubblico anche in una Galleria d'Arte di Marsiglia (\"Galerie du Tableau\"), nel 2008. Entrambi i film fanno parte della collezione (video d'artista), del GAM, Galleria d'Arte Moderna di Torino.\nNel luglio del 2001, Campagna ospita la troupe del thriller \"Inseguito\", di Luca Guardabascio, film indipendente con preponderanti sfumature noir.\nCirca campagnesi partecipano al lungometraggio come comparse e generici nella scena della purificazione e dell'acqua (la Chiena).\nLa pellicola premiata alla 55\u00aa edizione del Festival del cinema di Salerno, al Palermo film festival e al festival del \"Nuevo Cinema Cubano\", ha tra gli interpreti Fabio Testi, Lidia Vitale e Nanni Candelari.\nGeografia antropica.\nUrbanistica.\nLa citt\u00e0, sede prestigiosa di arcidiocesi vescovile, della quale era natio il nobile Melchiorre Guerriero, molto bene inserito in epoca rinascimentale tra i poteri e i potenti della curia romana, fu ridisegnata nell'urbanistica da Giulio Romano (allievo e collaboratore di Raffaello Sanzio alla realizzazione degli affreschi nelle Stanze del Vaticano), a cavallo tra il 1518 e il 1520, secondo il Vasari, nelle sue \"Vite\", come riportato nella versione integrale della casa editrice Newton, menzionando e definendo la Civitas Campaniae (la Citt\u00e0 di Campagna), unitamente al centro storico di Napoli e di Pozzuoli, \"..come una delle meraviglie antiche..). Si presume, che il nobile Guerriero avesse intenzione di invitare nella Civitas, Raffaello Sanzio. Il maestro essendo in primis il responsabile dei lavori al Vaticano e di conseguenza molto impegnato, oltre che malato (infatti, poco dopo mor\u00ec nel 1520), deleg\u00f2 il suo allievo e collaboratore (il grande Giulio Romano, pittore e architetto) che ne prese degnamente il suo posto.\nSuddivisioni storiche.\nIl capoluogo \u00e8 diviso in quartieri, sorto intorno a quattro chiese parrocchiali, attraversato dal fiume Tenza e lambito a occidente dal fiume Atri.\nI rioni sono:\nFrazioni.\nElenco delle frazioni come riportato nello Statuto del Comune di Campagna:\nAltre localit\u00e0 del territorio.\nIn base al 14\u00ba Censimento ISTAT vengono menzionati anche i seguenti centri abitati:\nAltre localit\u00e0:\nEconomia.\nAgricoltura.\nIl territorio \u00e8 prevalentemente destinato alla produzione agricola e rientra nell'area di produzione dell'olio di oliva DOP \"Colline Salernitane\"; il comune ha aderito all'Associazione Nazionale Citt\u00e0 dell'Olio e fa parte del consorzio G.A.L. Colline Salernitane.\nIl territorio comunale \u00e8 una zona di produzione dei seguenti prodotti:\nIndustria.\nNei pressi dello svincolo autostradale sono concentrate la maggior parte delle attivit\u00e0 industriali e artigianali. A partire dal 2006 \u00e8 stata realizzata un'area P.I.P. (piano di insediamento produttivo) in cui sono confluite numerose aziende. L'unica societ\u00e0 di rilevanza nazionale \u00e8 stata la RDB, ora dismessa.\nNelle zone basse, sono attivi anche alcuni caseifici, nella produzione di formaggi e mozzarella di bufala.\nTurismo.\nLa citt\u00e0 di Campagna \u00e8 stata riconosciuta come un comune a prevalente Economia Turistica. I principali attrattori turistici sono: il centro storico, il Castello Gerione (visitabile solo a piedi con una guida interna, in mancanza di un collegamento adeguato), oltre che ai monumenti storici e religiosi, riconosciuta come una delle porte di ingresso al Parco regionale dei monti Picentini; l'oasi naturale del Monte Polveracchio; l'oasi naturale del fiume Sele di Persano nella condivisione territoriale con il Comune di Serre; la ricca vegetazione della citt\u00e0, attraversata nel centro storico dai fiumi Atri e Tenza, dove da quest'ultimo, nasce la tradizione de \"'A Chiena\".\nInfrastrutture e trasporti.\nStrade.\nLa citt\u00e0 \u00e8 dotata dell'omonima uscita autostradale sull\u2019Autostrada A2 del Mediterraneo in loc. Rufigliano e di un'area di servizio in localit\u00e0 Saginara.\nLe strade statali che attraversano il comune sono:\nIl territorio comunale \u00e8 attraversato da numerose strade provinciali; quelle di maggiore rilevanza sono le seguenti:\nAltre strade provinciali sono:\nMobilit\u00e0 urbana.\nLa mobilit\u00e0 \u00e8 affidata, per quanto riguarda i trasporti extraurbani, alla societ\u00e0 Sicurezza e Trasporti Autolinee - Sita Sud S.r.l. che collega il centro storico e le principali frazioni, con Salerno e Oliveto Citra; la Societ\u00e0 Consortile Salernitana Trasporti collega il capoluogo, Quadrivio e Galdo con Serre.\nIl trasporto urbano \u00e8 gestito dalla societ\u00e0 Autolinee L.A.S., che collega tutte le frazioni col capoluogo.\nAmministrazione.\nAltre informazioni amministrative.\nIl comune fa parte della Comunit\u00e0 montana Tanagro - Alto e Medio Sele.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele e all'Autorit\u00e0 di bacino regionale Destra Sele.\nPer quel che riguarda la gestione dell'irrigazione e del miglioramento fondiario, l'ente competente \u00e8 il Consorzio di bonifica in Destra del fiume Sele.\nLa gestione del ciclo dell'acqua \u00e8 affidato all'ATO 4 Sele.\nSport.\nAttualmente non esiste una squadra di calcio che rappresenta Campagna a livello dilettantistico.\nA Campagna ha sede la societ\u00e0 di pallavolo Fortitudo Campagna. fondata nel 2005.\nImpianti sportivi.\nNel comune si trovano: il campo di calcio comunale con una capienza di 400 posti a sedere; il Palazzetto dello sport, realizzato in localit\u00e0 Quadrivio, e un campo da tennis in localit\u00e0 Carriti, nei pressi della Concezione/Casalnuovo."}
{"id": "1372", "revid": "1318658", "url": "https://it.wikipedia.org/wiki?curid=1372", "title": "Carso", "text": "Il Carso (noto anche come \"altopiano Carsico\" o \"Carsia\", \"Iulia Carsa\" in latino, \"Kras\" in sloveno e croato, \"Cjars\" in friulano, \"Karst\" in tedesco) \u00e8 una regione storica, un altopiano roccioso calcareo che si estende a cavallo tra Venezia Giulia (provincia di Gorizia e Trieste), Slovenia e Croazia, noto storicamente per essere stato teatro di violente battaglie durante la prima guerra mondiale, tra le truppe italiane e quelle austro-ungariche.\nDal nome della regione geografica del Carso di Trieste, oggetto dei primi studi e presa come riferimento, nota anche come \u201cCarso Classico\u201d, \u00e8 derivato il termine carsismo. Questo toponimo a sua volta deriva dalla radice \u201ckar\u201d o \u201ckarra\u201d, di origine paleoindoeuropea con significato di roccia, pietra. Stessa radice hanno i toponimi Carnia, Carinzia, Carnaro e Carniola.\nDescrizione.\nSi estende a sud-est delle Prealpi Giulie, (zona del Collio), giunge fino al mare Adriatico e prosegue poi in Slovenia occidentale e Istria settentrionale, fino al punto di congiunzione con il massiccio delle Alpi Bebie (\"Velebit\") all'estremo nord-ovest della Croazia. L'altopiano si estende su una anticlinale parzialmente erosa.\nClassificazione.\nSecondo la Partizione delle Alpi del 1926 il Carso \u00e8 considerato facente parte del sistema alpino ed \u00e8 visto come una delle 26 sezioni delle Alpi, e precisamente la ventiduesima. Secondo questo criterio, si suddivide Piccolo Carso (gruppo 22a) e Carso Istriano (gruppo 22b).\nSecondo la SOIUSA il Carso non fa parte delle Alpi, ma appartiene al sistema delle Alpi Dinariche, seguendo la letteratura geografica slovena, che lo suddivide nel seguente modo\u02d0 Montagne dell'Istria e del Carso (sigla A1); Gruppo della Selva di Tarnova (sigla B1); Gruppo del Monte Nevoso-Risnjak (sigla B2); Largo altopiano della Carniola-interna e della Bassa Carniola (sigla B3).\nSecondo altri criteri, pu\u00f2 essere suddiviso in Carso Triestino, Carso Goriziano, Carso Sloveno e Carso Istriano (in talune suddivisioni si espande anche pi\u00f9 a sud con il Carso dalmata e il Carso bosniaco).\nCarsismo.\nLe rocce calcaree sono solubili dagli agenti atmosferici, in particolare dall'acido carbonico disciolto nelle acque, e vengono quindi da questi modellate nel tempo in varie forme, causando il fenomeno del carsismo. Nel mondo solo il 15% delle aree con affioramenti carbonatici presentano i caratteristici fenomeni carsici. Uno degli aspetti pi\u00f9 rilevanti sono le doline.\nGrotte.\nIl Carso \u00e8 ricco di grotte di varie dimensioni, per cui nel territorio si sono sviluppate molte societ\u00e0 speleologiche. Le pi\u00f9 famose sono la grotta Gigante, la Grotta delle Torri di Slivia, le grotte di San Canziano e le grotte di Postumia. \nInquinamento delle grotte.\nPer anni, oltre un centinaio delle grotte del carso triestino sono state usate come discariche. A cavallo tra Italia e Slovenia, nelle Alpi Giulie sono state censite 350 grotte inquinate. In Slovenia la grotta Jeriseva Jama, vicina al paese di Casigliano di Sesana, \u00e8 piena di automobili, eternit e altri rifiuti. Nonostante tutto, in questa grotta \u00e8 ancora presente una rara pisolite, la \"perla di grotta\".\nIn Italia: il pozzo Mattioli, vicino alla frazione triestina di Gropada, \u00e8 stato adibito a centro di smaltimento dei rifiuti ingombranti. Il pozzo dei Colombi, vicino a Basovizza, altra frazione del comune di Trieste, \u00e8 stato usato per lo sversamento dei rifiuti pericolosi conseguenti all'attentato al terminal petrolifero dell'oleodotto transalpino della val Rosandra dell'agosto 1972; \u00e8 stato usato come capiente cisterna, oltre 45 metri di pozzo e 100 di caverna, per i liquidi di lavaggio delle caldaie, fanghi industriali e molte altre sostanze chimiche. Sorte simile \u00e8 toccata al pozzo di Cristo, tra Basovizza e Gropada, usato per lo sversamento di liquidi di derivazione industriale.\nAree Protette.\nIl territorio comprende la Riserva naturale delle Falesie di Duino. "}
{"id": "1373", "revid": "322321", "url": "https://it.wikipedia.org/wiki?curid=1373", "title": "Corciano", "text": "Corciano \u00e8 un comune italiano di abitanti della provincia di Perugia posto su un colle a 12\u00a0km a nord-ovest di Perugia.\nGeografia fisica.\nCorciano \u00e8 un comune esteso per quasi , situato su di un colle a 408\u00a0m s.l.m., quasi a met\u00e0 strada fra il capoluogo Perugia e il lago Trasimeno. \u00c8 confinante solo con Perugia ad est e a sud e con Magione ad ovest e a nord. Dista dal capoluogo circa , mentre la riva orientale del Trasimeno si trova a una decina di km pi\u00f9 ad ovest.\nCorciano fa parte della Comunit\u00e0 montana Trasimeno Medio Tevere e del club de \"I borghi pi\u00f9 belli d'Italia\".\nStoria.\nSecondo un'antica leggenda, Corciano \u00e8 sorta per opera di Coragino, mitico compagno dell'eroe greco Ulisse. \nLe tracce pi\u00f9 antiche della presenza dell'uomo (alcuni frammenti di utensili su lama di selce e vari frammenti di vasi in impasto non tornito) risalgono al Neolitico. La scoperta di due vasi cinerari (conservati nell\"'Antiquarium\" del palazzo Comunale) segnalano la presenza umana in un periodo compreso tra il IX e l'VIII secolo a.C. Tra il III e il I secolo a.C. si formarono numerosi nuclei abitati (in genere di piccole dimensioni) dediti prevalentemente all'attivit\u00e0 agricola e a quella artigianale.\nL'area, nota archeologicamente per il famoso ritrovamento ottocentesco della tomba dei carri bronzei risalente alla seconda met\u00e0 del VI secolo a.C. sub\u00ec, quattro secoli pi\u00f9 tardi, un forte processo di sviluppo probabilmente in relazione alla crescente richiesta di travertino utilizzato per la produzione di urne, cippi funerari, ma soprattutto per la costruzione della citt\u00e0 urbana di Perugia.\nI primi documenti.\n\u00c8 solo dopo l'anno Mille che alcuni documenti documentano la sua esistenza. Nel 1136 papa Innocenzo II conferma il \"Castrum de Corciano\" al Vescovo di Perugia e lo stesso castello \u00e8 citato nell'elenco delle ville e dei castelli presenti nel territorio perugino nell'anno 1258. La stretta dipendenza con Perugia port\u00f2 i soldati corcianesi a combattere contro Todi che aveva occupato parte del territorio perugino: nel 1310 respinsero i tuderti fino alle porte della loro citt\u00e0.\nBraccio da Montone.\nTra il 1415 e il 1416 il Capitano di ventura Braccio da Montone, espulso da Bologna, con le sue truppe si dirige in Umbria seminando distruzione e morte. Tenta di conquistare Corciano, ma la cittadina si difende valorosamente e mette in fuga le truppe di Braccio. I Magistrati perugini, come compenso per l'eroica difesa, esentarono Corciano da ogni tassa per cinque anni. Ma Braccio non si ferma: dopo aver conquistato 120 castelli nel territorio perugino, torna a Corciano che, non potendo sopportare un nuovo assedio, gli apre spontaneamente le porte.\nNel XIV secolo Corciano pass\u00f2, come quasi tutta l'Umbria, nell'orbita dello Stato della Chiesa e divenne feudo dei Duchi della Corgna che avevano la loro residenza nell'attuale palazzo Comunale. Nel 1809 l'esercito napoleonico stabil\u00ec a Perugia il Governo imperiale e Corciano venne eretta a \"Mairie\". Il 9 novembre 1860 viene pubblicato il plebiscito per l'annessione della Provincia di Perugia al Regno d'Italia: 97.000 voti favorevoli e 386 contrari.\nMonumenti e luoghi d'interesse.\nChiesa di Sant'Agostino.\nLa chiesa ed il convento di Sant'Agostino rappresentano uno dei pi\u00f9 importanti monumenti agostiniani esistenti in Umbria. La sua edificazione fu autorizzata da papa Giovanni XXII con la bolla pontificia del 1334. La chiesa gotica sub\u00ec vari rimaneggiamenti nel corso dei secoli; verso la met\u00e0 del XVIII secolo si ebbe l'intervento pi\u00f9 consistente, che ne modific\u00f2 radicalmente l'interno, eliminando gli arconi di sostegno e la copertura a capriate. A quest'epoca si devono pure alcune decorazioni, come la fastosa cornice a stucco dell'abside e gli altari, tra cui il primo a sinistra, dedicato alla Madonna del Carmine. Lungo la navata furono sistemate le quattro statue di san Macario, san Michele Arcangelo, san Sebastiano e san Rocco. Proprio a san Sebastiano e san Rocco era intitolata una confraternita che aveva sede nella chiesa di Sant'Agostino. Nell'abside, sopra il coro ligneo del XVIII secolo, si trovava fino al 1879 il gonfalone dipinto da Benedetto Bonfigli (e aiuti) nel 1472 per questa chiesa, ora conservato nella chiesa parrocchiale di Santa Maria. Con l'Unit\u00e0 d'Italia la chiesa pass\u00f2 nel demanio dello Stato; \u00e8 di propriet\u00e0 del Fondo Culto del Ministero degli Interni. Interessante la residenza Comunale, gi\u00e0 palazzo della Corgna, attribuita a Galeazzo Alessi, con decorazioni interne di gusto zuccaresco.A un chilometro dal borgo si erge il maestoso castello di Pieve del Vescovo, antica residenza estiva del cardinale Fulvio della Corgna e dei vescovi di Perugia, tra cui il futuro papa Leone XIII.\nA Corciano \u00e8 stato realizzato il complesso residenziale Rigo, disegnato da Renzo Piano ed ispirato ai cubi di Rubik. \u00c8 un complesso edilizio con varie tipologie di assemblaggio di cellule abitative prefabbricate in cemento armato frutto di uno studio sviluppato in occasione del terremoto del Friuli del 1976 e realizzato successivamente fra il 1979 e il 1982. Anche se il primo progetto di Renzo Piano, che prevedeva la possibilit\u00e0 di edilizia evolutiva autocostruita, venne in parte modificato, in virt\u00f9 delle sovvenzioni statali, dalla realizzazione di case gi\u00e0 allo stadio pi\u00f9 complesso con l'utente che poteva variare solo l'interno del modulo abitativo, il Rigo rimane un esempio di avanguardia architettonica per tecniche di montaggio e struttura.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2019 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nCapocavallo, Castelvieto, Ellera-Chiugiana (con finalit\u00e0 statistiche identificata talvolta come \"Chiugiana-La Commenda\" e, nell'uso comune, come \"Ellera\"), Mantignana, Migiana, San Mariano, Solomeo.\nLocalit\u00e0.\nCipresso, Taverne, Terrioli, Valmarino, Strozzacapponi.\nInfrastrutture e trasporti.\nCorciano \u00e8 collegato al capoluogo e al resto della rete stradale umbra tramite il Raccordo autostradale 6, che conduce tra l'altro verso il lago Trasimeno e il confine con la Toscana e la val di Chiana, in direzione ovest.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata lavorazione del legno, finalizzata alla produzione di mobili, di numerosi attrezzi e di giocattoli.\n\u00c8 inserito tra I borghi pi\u00f9 belli d'Italia.\nSport.\nCalcio.\nLa principale squadra di calcio della citt\u00e0 \u00e8 l'Ellera Calcio che milita nel campionato umbro di Eccellenza (calcio)."}
