{"id": "9544", "revid": "690118", "url": "https://it.wikipedia.org/wiki?curid=9544", "title": "Granducato di Toscana", "text": "Il Granducato di Toscana fu un antico Stato italiano esistito per duecentonovanta anni, tra il 1569 e il 1859, costituito con bolla emessa da papa Pio V il 27 agosto 1569, dopo la conquista della repubblica di Siena da parte della dinastia dei Medici, reggitori della Repubblica di Firenze, nella fase conclusiva delle guerre d'Italia del XVI secolo. Fino alla seconda met\u00e0 del XVIII secolo fu uno stato confederale costituito dal Ducato di Firenze (detto \"Stato vecchio\") e dallo Stato Nuovo di Siena, in unione personale nel granduca. Il titolo traeva origine da quello del Ducato di Tuscia, poi Marca di Tuscia e quindi Margraviato di Toscana, titolo giuridico di governo del territorio di natura feudale in epoca longobarda, franca e post-carolingia.\nDopo l'estinzione della dinastia medicea, nel 1737 subentr\u00f2 la dinastia degli Asburgo-Lorena, che resse le sorti del granducato sino all'unit\u00e0 d'Italia, pur con l'interruzione dell'epoca napoleonica. Tra il 1801 ed il 1807, infatti, Napoleone Bonaparte occup\u00f2 la Toscana e l'assegn\u00f2 alla casata dei Borbone-Parma col nome di regno d'Etruria. Col crollo dell'impero napoleonico nel 1814, venne restaurato il granducato. Nel 1859 la Toscana venne occupata dalle truppe del Regno di Sardegna e divennero note col nome di Province dell'Italia Centrale. La Toscana venne formalmente annessa al regno sardo nel 1860, come parte del processo di unificazione nazionale, con un referendum popolare che sfior\u00f2 il 95% dei si.\nStoria.\nL'ascesa dei Medici: dalla repubblica al Granducato.\nA partire dal 1434, anno in cui Cosimo il Vecchio fa trionfalmente ritorno dall'esilio veneziano al quale l'aveva costretto l'anno precedente il governo oligarchico reggitore della citt\u00e0, la famiglia Medici prende a esercitare su Firenze un potere di fatto (per il quale \u00e8 stata coniata la definizione di \"criptosignoria\") che si consolider\u00e0 sotto Piero di Cosimo detto il Gottoso e suo figlio Lorenzo il Magnifico. Nel 1494 Piero di Lorenzo detto \"il Fatuo\" o \"lo Sfortunato\", incapace di opporsi efficacemente all'ingresso del re di Francia Carlo VIII in Firenze, \u00e8 costretto alla fuga. In citt\u00e0 viene restaurato il regime repubblicano, mentre la Repubblica di Pisa riacquista la propria indipendenza, che tuttavia perder\u00e0 nuovamente nel 1509.\nVerso il Granducato.\nIl ritorno dei Medici (1512) vede al governo della citt\u00e0 il cardinale Giulio, figlio naturale di Giuliano di Piero di Cosimo, che nel 1523 sar\u00e0 eletto papa con il nome di Clemente VII. Nel 1527, tuttavia, dopo il Sacco di Roma da parte delle truppe di Carlo V, i fiorentini insorgono proclamando nuovamente la repubblica: solo l'accordo tra il papa Medici e l'imperatore consentir\u00e0 la sconfitta definitiva dell'ultimo regime repubblicano, dopo un lungo assedio. Nel 1531 Alessandro de' Medici prende possesso del governo della citt\u00e0; l'anno dopo riceve il titolo ducale, d\u00e0 vita al Senato dei Quarantotto e al Consiglio dei Dugento, riformando le antiche istituzioni repubblicane e comunali. Morir\u00e0 nel 1537 per mano di Lorenzo di Pier Francesco de' Medici, meglio noto come Lorenzino o Lorenzaccio. Il governo viene dunque assunto da Cosimo, figlio di Giovanni delle Bande Nere, discendente del ramo cadetto, e di Maria Salviati, nipote di Lorenzo il Magnifico.\nIl nuovo duca d\u00e0 inizio a una politica espansionistica che avr\u00e0 una tappa fondamentale nella Battaglia di Scannagallo (1554), preludio alla resa di Siena e della formazione della Repubblica di Siena riparata in Montalcino. La fine dei senesi sar\u00e0 poi decretata al termine delle Guerre d'Italia franco-spagnole dalla pace di Cateau-Cambr\u00e9sis (1559), con l'assegnazione a Cosimo dei diritti feudali sul territorio della Repubblica di Siena, eccezion fatta per la costa maremmana che and\u00f2 a costituire lo Stato dei Presidi, posto sotto il controllo spagnolo tramite il Vicer\u00e9 di Napoli per controllare i protettorati italiani. Cosimo ebbe sotto la sua personala Repubblica di Firenze (detto \"Stato vecchio\") ed il Ducato di Siena (detto \"Stato Nuovo\"), che manterr\u00e0 un'autonomia governativa e amministrativa con proprie magistrature, naturalmente gradite ai Sovrani di Toscana.\nCon la bolla emessa da papa Pio V il 27 agosto 1569 Cosimo ottiene il titolo di Granduca di Toscana. Alla sua morte (1574), gli succede il figlio Francesco.\nLa dinastia medicea regger\u00e0 le sorti del granducato fino alla morte di Gian Gastone (1737), quando la Toscana, priva di un erede legittimo diretto, sar\u00e0 concessa a Francesco III Stefano, duca di Lorena, consorte di Maria Teresa, arciduchessa d'Austria, in base ad accordi gi\u00e0 stipulati tra le dinastie europee nel 1735.\nDurante la Lega Santa del 1571, Cosimo combatt\u00e9 valorosamente contro l'Impero ottomano schierandosi col Sacro Romano Impero. La Lega Santa inflisse una pesante sconfitta agli ottomani nella battaglia di Lepanto, fatto che ancora una volta non fece che apportare benefici al governo dei Medici sulla Toscana.\nNegli ultimi anni del suo regno, ad ogni modo, Cosimo I dovette subire una serie di disgrazie personali: sua moglie, Eleonora di Toledo, mor\u00ec nel 1562 assieme a quattro dei suoi figli per colpa di un'epidemia di peste diffusasi in tutta la citt\u00e0 di Firenze. Queste morti improvvise colpirono profondamente il granduca il quale, gi\u00e0 gravato dalla malattia personale, ufficiosamente abdic\u00f2 dal 1564 lasciando che fosse il primogenito Francesco a governare per lui lo stato. Cosimo I mor\u00ec di apoplessia nel 1574, lasciando uno stato stabile e prospero e distinguendosi per essere stato il Medici pi\u00f9 a lungo sul trono toscano.\nFrancesco I e Ferdinando I.\nMalgrado la pesante eredit\u00e0 lasciatagli dal padre nel governo di un intero stato, Francesco mostr\u00f2 sempre ben poco interesse negli affari della politica, preferendo dedicarsi alle scienze ed ai suoi interessi personali. L'amministrazione del granducato venne quindi sempre pi\u00f9 delegata a dei burocrati che gestirono asetticamente lo stato, continuando sostanzialmente la linea politica intrapresa da Cosimo I con l'alleanza asburgica, cementata dal matrimonio tra il granduca in carica e Giovanna d'Austria. Francesco I \u00e8 ricordato in particolar modo per essere morto il giorno stesso della sua seconda moglie, Bianca Cappello, il che diede adito a voci di avvelenamento. Venne succeduto da suo fratello minore, Ferdinando I, che egli detestava personalmente.\nFerdinando I si dimostr\u00f2 al contrario del fratello un ottimo statista nel governo della Toscana. Da subito si impegn\u00f2 in una serie di opere pubbliche a beneficio del popolo che governava: avvi\u00f2 la bonifica delle paludi toscane, costru\u00ec una rete stradale nella Toscana meridionale e fece fiorire Livorno come polo commerciale di grande rilievo. Per aumentare l'industria serica toscana supervision\u00f2 personalmente la piantumazione di gelsi (necessari per l'alimentazione dei bachi da seta) lungo le strade principali del granducato, sull'esempio di quanto accadeva a Milano. Lentamente ma progressivamente, spost\u00f2 gli interessi della Toscana lontano dall'egemonia asburgica sposando la prima candidata moglie non asburgica dall'epoca di Alessandro de Medici, Cristina di Lorena, nipote di Caterina de Medici, regina di Francia. La reazione spagnola (anche la Spagna era governata dagli Asburgo) fu la costruzione di una cittadella fortificata sull'isola d'Elba. Per rafforzare questo nuovo orientamento della diplomazia della Toscana, fece sposare la figlia minore del defunto Francesco, Maria, col re Enrico IV di Francia. Enrico, dal canto suo, esplicit\u00f2 la sua intenzione di difendere la Toscana ad ogni costo, in particolare dalle possibili aggressioni della Spagna. Le crescenti pressioni politiche da parte della Spagna, ad ogni modo, costrinsero Ferdinando a ritrattare le proprie posizioni e a far sposare il suo primogenito, Cosimo, con l'arciduchessa Maria Maddalena d'Austria, la cui sorella era appunto regina consorte di Spagna. Ferdinando sponsorizz\u00f2 personalmente una spedizione coloniale nelle Americhe con l'intenzione di stabilire un insediamento toscano nell'area corrispondente all'attuale Guiana francese. Malgrado tutti questi incentivi alla crescita economica ed alla prosperit\u00e0, la popolazione di Firenze all'inizio del XVII secolo era di appena 75.000 persone, ben al di sotto di molte altre citt\u00e0 importanti in Italia come Roma, Milano, Venezia, Palermo e Napoli. Francesco e Ferdinando ebbero entrambi a disposizione notevoli ricchezze personali dal momento che non vi fu mai (forse intenzionalmente) una netta distinzione tra il patrimonio personale del granduca e quello dello stato. Del resto solo il granduca aveva il diritto di sfruttare le risorse di sale e minerarie presenti in tutto il paese e quindi si comprende bene come le fortune dei Medici fossero direttamente legate a quelle dell'economia toscana.\nFerdinando, che per salire al trono aveva rinunciato al cardinalato, continu\u00f2 anche come granduca ad avere una notevole influenza sui conclavi pontifici svoltisi durante il periodo del suo governo. Nel 1605, Ferdinando riusc\u00ec a proporre il suo candidato, Alessandro de Medici, per l'elezione col nome di Leone XI, ma questi mor\u00ec a meno di un mese di distanza. Il successore, Paolo V, si dimostr\u00f2 comunque favorevole alla politica dei Medici.\nCosimo II e Ferdinando II.\nIl primogenito di Ferdinando I, Cosimo II, gli succedette al trono dopo la sua morte. Come suo zio Francesco I, Cosimo non si dimostr\u00f2 mai interessato particolarmente dagli affari di governo e la Toscana fin\u00ec ancora una volta per essere governata dai suoi ministri. I dodici anni del governo di Cosimo II vennero contraddistinti dal suo matrimonio con Maria Maddalena e dal suo appoggio personale all'astronomo Galileo Galilei.\nQuando Cosimo II mor\u00ec, suo figlio primogenito Ferdinando era ancora in minore et\u00e0 per succedergli al trono. Questo rese necessario creare un consiglio di reggenza guidato dalla nonna di Ferdinando, Cristina di Lorena, e dalla madre del piccolo granduca, Maria Maddalena d'Austria. Cristina si interess\u00f2 particolarmente alla vita religiosa del granducato, intervenendo contro alcune leggi approvate a suo tempo da Cosimo I contro gli ordini religiosi e promuovendo invece il monachesimo. Cristina continu\u00f2 ad essere una figura influente a corte sino alla sua morte avvenuta nel 1636. Furono del resto sua madre e sua nonna ad organizzare il suo matrimonio con Vittoria Della Rovere, nipote del duca di Urbino, nel 1634. La coppia ebbe insieme due figli: Cosimo, nel 1642, e Francesco Maria de Medici, nel 1660.\nFerdinando era ossessionato dalle nuove tecnologie, dotandosi di una vasta collezione di igrometri, barometri, termometri e telescopi che fece installare a Palazzo Pitti a Firenze. Nel 1657, Leopoldo de Medici, fratello minore del granduca, fond\u00f2 l'Accademia del Cimento, che attrasse alla capitale toscana molti scienziati.\nLa Toscana prese parte alle guerre di Castro (l'ultima volta in cui la Toscana medicea venne coinvolta direttamente in un conflitto) ed inflisse una pesante sconfitta alle forze di papa Urbano VIII nel 1643. Questo conflitto, ad ogni modo, prosciug\u00f2 in breve tempo le casse dello stato toscano e l'economia era a tal punto peggiorata che nei mercati contadini si era tornati al baratto. Le entrate erano appena sufficienti a coprire le spese del governo, portando cos\u00ec alla fine delle imprese banchiere dei Medici. Ferdinando II mor\u00ec nel 1670, venendo succeduto dal primogenito Cosimo.\nCosimo III.\nIl regno di Cosimo III venne caratterizzato da cambiamenti drastici e da un declino sempre pi\u00f9 imminente del granducato. Cosimo III aveva fama di essere un puritano e un conservatore religioso, fatto che lo port\u00f2 a bandire una serie di festivit\u00e0 e celebrazioni, costringendo le prostitute a pagare una tassa per esercitare la loro professione e facendo decapitare i sodomiti. Egli istitu\u00ec anche una serie di leggi sulla censura e sull'educazione ai giovani, introducendo anche le prime norme dirette anti-giudaiche della Toscana. Aument\u00f2 le tasse mentre la popolazione del paese era in continuo declino. Dal 1705, il tesoro granducale era virtualmente in bancarotta e la popolazione di Firenze era scesa del 50% mentre in tutto il ducato la popolazione era calata del 40%. Anche la marina, un tempo fiorente, venne ridotta a poche imbarcazioni.\nCosimo ad ogni modo non si dimentic\u00f2 mai di omaggiare l'imperatore del Sacro Romano Impero, almeno formalmente suo signore feudale. Invi\u00f2 delle munizioni per sostenere la battaglia di Vienna e rimase neutrale durante la guerra di successione spagnola (nel 1718 l'esercito del granducato contava appena 3000 uomini, molti di questi ormai troppo anziani o malati per un servizio attivo). La capitale, si riemp\u00ec di accattoni e poveri. Per salvare la tragica situazione in cui la Toscana sembrava essere piombata, si mosse anche l'imperatore Giuseppe I il quale avanz\u00f2 delle pretese di successione al granducato in virt\u00f9 di una sua discendenza dai Medici, ma mor\u00ec prima che tali pretese potessero concretizzarsi.\nCosimo spos\u00f2 Margherita Luisa d'Orleans, nipote di Enrico IV di Francia e di Maria de Medici. La loro unione fu particolarmente combattuta ma, malgrado queste tensioni continue, la coppia ebbe insieme tre figli: Ferdinando, Anna Maria Luisa e Gian Gastone.\nCosimo III, conscio delle precarie condizioni del proprio governo, pens\u00f2 addirittura di restaurare la repubblica di Firenze per il bene del suo popolo, una decisione che ad ogni modo si rivel\u00f2 impossibile perch\u00e9 complicata dallo status feudale raggiunto dal granducato. La proposta stava quasi per avere successo ad una riunione convenuta a Geertruidenberg quando Cosimo all'ultimo aggiunse che se sia lui che i suoi due figli maschi fossero premorti a sua figlia, l'elettrice palatina, questa avrebbe ottenuto il trono, stabilendo la repubblica solo dopo la morte di quest'ultima. La proposta naufrag\u00f2 e decadde definitivamente con la morte di Cosimo nel 1723.\nGli ultimi anni del governo mediceo.\nCosimo III venne succeduto dal figlio secondogenito, Gian Gastone, dal momento che il primogenito gli era premorto, piagato com'era dalla sifilide. Gian Gastone, che aveva vissuto la propria vita in grande oscurit\u00e0 sino a quel momento, venne ritenuto un monarca inappropriato sin dalla sua ascesa al trono toscano. Gian Gastone ripropose le leggi puritane del padre. Dal 1731, Vienna inizi\u00f2 ad interessarsi attivamente alla futura successione al trono di Gian Gastone e venne abbozzato il trattato di Vienna che avrebbe assegnato il trono granducale a Carlo, duca di Parma. Gian Gastone non fu in grado di contrattare attivamente il futuro della Toscana come suo padre e semplicemente si trov\u00f2 in balia delle potenze straniere che fecero scempio anche del suo governo. Anzich\u00e9 promuovere la successione dei suoi parenti maschi Medici, i principi di Ottajano, consent\u00ec che la Toscana venisse concessa poi a Francesco Stefano di Lorena. Carlo, duca di Parma, divenne invece re di Napoli in virt\u00f9 del trattato di Torino. Poco dopo, Francesco Stefano di Lorena venne proclamato erede al trono toscano. Il 9 luglio 1737, Gian Gastone mor\u00ec e con lui termin\u00f2 la linea granducale dei Medici.\nI Lorena.\nFrancesco Stefano.\nIl primo granduca della dinastia lorenese riceve l'investitura della Toscana con diploma imperiale del 24 gennaio 1737; destinato ad affiancare la moglie sul trono imperiale (prima coreggente, riceve la nomina a imperatore nel 1745) e affida il governo della Toscana a una reggenza presieduta da Marc de Beauvau, principe di Craon, compiendo una sola visita nella regione (1739).\nLa Toscana, divenendo di diritto e di fatto un feudo dell'impero, \u00e8 in questi primi anni una pertinenza politica ed economica della corte di Vienna. Il celebre mecenatismo dei Medici con le loro numerose e famose committenze, improvvisamente cessa: anzi il nuovo granduca ereditando le vaste e cospicue propriet\u00e0 medicee, fa incetta delle imponenti collezioni raccolte nel corso dei secoli. In occasione della visita di Francesco Stefano a Firenze, vengono trasferite a Vienna numerosissime opere d'arte dei palazzi medicei, con una lunga processione di carri che per tre giorni escono da Porta San Gallo. Questo suscita lo sdegno degli stessi fiorentini che si sentono legittimi eredi e della stessa principessa elettrice palatina Anna Maria, ultima rappresentante della famiglia Medici che, alla sua morte, lascia i propri beni e collezioni private alla citt\u00e0 di Firenze, andando cos\u00ec a costituire il primo nucleo della \"Galleria Palatina\".\nQuesto periodo non \u00e8 caratterizzato dalla tradizionale affezione della popolazione e della dirigenza toscana verso i propri regnanti. Con l'arrivo del nuovo dinasta e della nuova classe politica lorenese, che si dimostra spesso ottusa e sfruttatrice della situazione toscana crea un netto distacco con l'alta societ\u00e0 fiorentina, che si vede defraudata in parte delle antiche cariche politiche.\n Tra le pi\u00f9 significative si ricorda il primo censimento della popolazione (1745), l'applicazione di alcune tasse anche al Clero (finora esente da tutto), la legge sulla stampa (1743), la regolamentazione dei fidecommessi e della manomorta (1747, 1751), l'abolizione formale dei feudi (1749), la legge sulla nobilt\u00e0 e cittadinanza (1750), l'adozione del calendario gregoriano (1750). Nonostante i vari scandali dati dalle azioni delle societ\u00e0 che ricevono in appalto numerosi servizi pubblici, si riesce a dare una prima spinta verso la modernizzazione del paese, creando le basi per quelle che saranno le idee riformatrici di Pietro Leopoldo di Lorena.\nSolo con la dichiarazione del 14 luglio 1763, il granducato, da pertinenza imperiale, viene qualificato nella dinamica dinastica come secondogenitura con la clausola che, nel caso di estinzione della linea cadetta, lo Stato sarebbe ritornato tra i possedimenti imperiali.\nPietro Leopoldo.\nDeceduto il secondogenito Francesco, venne nominato erede dello Stato toscano il terzogenito Pietro Leopoldo a cui viene riconosciuta la dignit\u00e0 sovrana con rescritto imperiale del 18 agosto 1765.\nNelle mani di Pietro Leopoldo di Lorena (1765-1790) il granducato conosce la fase pi\u00f9 innovativa del governo lorenese, in cui una solida politica agraria si accompagna alle riforme del commercio, dell'amministrazione pubblica e della giustizia.\nCome Granduca di Toscana, Leopoldo \u00e8 un chiaro esempio di sovrano illuminato e le sue riforme si contraddistinguono per una propensione agli scopi pratici pi\u00f9 che a quelli teorici.\nNella sua opera riformatrice si avvale di importanti funzionari come Giulio Rucellai, Pompeo Neri, Francesco Maria Gianni, Angiolo Tavanti.\nIl granduca avvia una politica liberista raccogliendo l'appello di Sallustio Bandini del quale fa pubblicare l'inedito \"Discorso sulla Maremma\", promuovendo la bonifica delle aree paludose nella Maremma e nella Val di Chiana e favorendo lo sviluppo dell'Accademia dei Georgofili. Introduce la libert\u00e0 nel commercio dei grani, abolendo i vincoli annonari che bloccavano le colture cerealicole, ma l'avvenimento capitale \u00e8, dopo tanti secoli, la liquidazione delle corporazioni di origine medioevale, ostacolo principale per un'evoluzione economica e sociale dell'attivit\u00e0 industriale. Introduce poi la nuova tariffa doganale del 1781, in base alla quale vengono aboliti tutti i divieti assoluti, che sono sostituiti da dazi protettivi, tenuti, del resto, a un livello molto basso in confronto a quelli allora in vigore.\nLa trasformazione del sistema fiscale \u00e8 da Pietro Leopoldo intrapresa fin dai suoi primi anni di regno e nel 1769 viene abolito l'appalto generale e cominciata la riscossione diretta delle imposte. Esitante si rivela invece il sovrano fra la politica di Tavanti, che fino al 1781 attraverso il catasto, intende prendere la propriet\u00e0 fondiaria come termine di misura per l'imposizione fiscale e, dopo la morte di Tavanti, nel 1781, quella di Francesco Maria Gianni, suo maggiore collaboratore dal quel momento, che concepisce un piano di eliminazione del debito pubblico attraverso la vendita dei diritti fiscali che lo Stato ha sulla terra dei sudditi. Si sarebbe poi passati a un sistema fondato esclusivamente sull'imposizione indiretta; operazione questa che, iniziata nel 1788, non \u00e8 ancora ultimata nel 1790 quando Leopoldo diviene Imperatore.\nRiforma certi aspetti della legislazione toscana ma il suo maggior progetto, la redazione di un nuovo codice, che Pompeo Neri avrebbe dovuto realizzare, non giunge a termine per la morte del Neri stesso, mentre i progetti di costituzione non hanno seguito a causa della sua partenza per Vienna. In campo ecclesiastico Pietro Leopoldo si ispira ai principi del giurisdizionalismo, sopprimendo i conventi e abolendo i vincoli di manomorta. Inoltre l'alto clero della Toscana si volge religiosamente verso il Giansenismo, rappresentato dal vescovo di Pistoia Scipione de' Ricci, tanto che il granduca gli fa organizzare un sinodo a Pistoia nel 1786 per riformare l'organizzazione ecclesiastica toscana secondo i principi giansenisti.\nIl programma uscito da questo sinodo, riassunto in 57 punti e frutto dell'intesa con Pietro Leopoldo, interessa gli aspetti patrimoniali e culturali e afferma l'autonomia delle Chiese locali rispetto al Papa e la superiorit\u00e0 del Concilio, ma le forti opposizioni del resto del clero e del popolo lo spingono a rinunciare a questa riforma.\nNel periodo 1779-1782 Pietro Leopoldo avvia un progetto costituzionale che continua ulteriormente nel 1790 per fondare i poteri del sovrano secondo un rapporto contrattualistico. Anche questa politica per\u00f2 suscita forti opposizioni e il granduca, che proprio in quell'anno saliva al trono imperiale \u00e8 costretto a rinunciarvi.\nMa la riforma pi\u00f9 importante introdotta da Pietro Leopoldo \u00e8 l'abolizione degli ultimi retaggi giuridici medievali in materia giudiziaria. All'inizio del suo regno in tema di giustizia vige la pi\u00f9 assoluta confusione, data dalla sovrapposizione incontrollata delle migliaia di norme accumulatesi nel corso dei secoli. I vari provvedimenti e leggi principesche (decreti, editti, motu propri, ordinanze, dichiarazioni, rescritti) validi in tutto il granducato incontravano eccezioni e particolarismi comunali, statutari e consuetudinari che ne limitavano grandemente l'efficacia. L'esigenza di dare una prima riorganizzazione mediante una loro raccolta sistematica \u00e8 fatta dal Tavanti, che collaziona tutte le leggi toscane dal 1444 al 1778. Una prima fase riguarda le abolizioni di privilegi giuridici comunali e corporativi come l'abolizione della censura ecclesiastica e i vantaggi riconosciuti agli Ebrei di Livorno, la limitazione degli effetti del maggiorascato, del fidecommesso e della manomorta degli enti ecclesiastici.\nIn materia penale vigevano ancora, fino alla riforma del 1786, i \"quattro delitti infami\" di origine medievale (lesa maest\u00e0, falso, buon costume e delitti atroci e atrocissimi). In un colpo solo Pietro Leopoldo abolisce il reato di lesa maest\u00e0, la confisca dei beni, la tortura e, cosa pi\u00f9 importante, la pena di morte grazie al varo del nuovo codice penale del 1786 (che prender\u00e0 il nome di \"Riforma criminale toscana\" o \"Leopoldina\"). La Toscana sar\u00e0 quindi il primo Stato nel mondo ad adottare i principi degli Illuministi fra i quali Cesare Beccaria, che nella sua opera \"Dei delitti e delle pene\" invocava appunto l'abolizione della pena capitale.\nNel 1790, alla morte del fratello Giuseppe, privo di eredi, riceve la corona asburgica; il figlio Ferdinando diviene cos\u00ec Granduca in un periodo che gi\u00e0 si presentava agitato alla luce degli avvenimenti rivoluzionari francesi.\nFerdinando III.\nIn politica interna, il nuovo Granduca non ripudi\u00f2 le riforme paterne che avevano portato la Toscana all'avanguardia in Europa, precedendo in alcuni campi persino la rivoluzione francese, allora in corso, ma cerc\u00f2 di limitarne alcuni eccessi, soprattutto in campo religioso, che erano stati accolti malvolentieri dal popolo.\nIn politica estera, Ferdinando III cerc\u00f2 di restare neutrale nella tempesta succeduta alla rivoluzione francese ma fu costretto ad allinearsi alla coalizione antirivoluzionaria su forti pressioni dell'Inghilterra, che minacciava di occupare Livorno e l'8 ottobre 1793 dichiar\u00f2 guerra alla Repubblica Francese. La dichiarazione non ebbe per\u00f2 effetti pratici e anzi, la Toscana fu il primo Stato a concludere la pace e a ristabilire le relazioni con Parigi nel febbraio 1795.\nLa cautela del Granduca non serv\u00ec per\u00f2 a tenere fuori la Toscana dall'incendio napoleonico: nel 1796 le armate francesi occupavano Livorno per sottrarla all'influenza britannica e lo stesso Napoleone entrava in Firenze, ben accolto dal sovrano, e occupava il Granducato, pur non abbattendo il governo locale. Solo nel marzo 1799 Ferdinando III fu costretto all'esilio a Vienna, in seguito al precipitare della situazione politica della penisola. Le truppe francesi rimasero in Toscana fino al luglio 1799, quando furono scacciate da una controffensiva austrorussa a cui diedero aiuto gli insorti sanfedisti del \u00abViva Maria\u00bb, partito dall'insurrezione di Arezzo (difatti l'esercito venne nominato Armata austro-russo-aretina).\nLa restaurazione fu breve; gi\u00e0 l'anno dopo Napoleone tornava in Italia e ristabiliva il suo dominio sulla Penisola; nel 1801 Ferdinando doveva abdicare al trono di Toscana, ricevendo in compenso prima (1803) il Granducato di Salisburgo, nato con la secolarizzazione dell'ex stato arcivescovile e poi (1805) il Granducato di W\u00fcrzburg, altro Stato sorto con la secolarizzazione di un principato vescovile.\nLa Toscana \"giacobina\" (marzo-aprile 1799).\nIn seguito all'occupazione da parte dei Francesi nel 1799, anche la Toscana (che fino ad allora era riuscita a preservarsi libera, proclamando la neutralit\u00e0 e pagando una tassa annuale a Napoleone), vide la formazione di municipalit\u00e0 giacobine nei vari comprensori del paese. Una manifestazione tipica delle istanze giacobine fu l'erezione degli alberi della libert\u00e0 che vennero issati nelle piazze di numerosissimi paesi e citt\u00e0 toscane, col concorso entusiasta delle forze pi\u00f9 avanzate e la tacita rassegnazione o la palese avversit\u00e0 dei ceti pi\u00f9 conservatori.\nL'intento ideale di tali governi cittadini giacobini fu quello di formare una repubblica toscana sul modello di quella Piemontese, ma l'eterogeneit\u00e0 delle visioni politiche della nuova classe dirigente rese ci\u00f2 una palese chimera. \nC'\u00e8 poi da osservare che la prima occupazione della Toscana fu assai breve: inizi\u00f2 il 25 marzo del 1799 e gi\u00e0 ad aprile iniziarono i primi moti del Viva Maria che portarono all'allontanamento dei francesi. Infatti l'occupante fu ben presto inviso alla stragrande maggioranza dei toscani, soprattutto a causa del prevalere di esigenze militari e di approvvigionamento di materiali e denari per le guerre in corso, concretizzatosi mediante le imposizioni di tasse e requisizioni di animali. Gi\u00e0 a luglio del 1799 i francesi, incorsi nei rovesci della spedizione d'Egitto e in varie sconfitte in Italia, erano stati cacciati completamente dalla Regione dalle truppe aretine, ingrossate progressivamente da forti contingenti di varie municipalit\u00e0 toscane (vedi il movimento del Viva Maria); per tale motivo la vagheggiata 'Repubblica Toscana' non divenne mai una realt\u00e0 effettiva\nSpoliazioni napoleoniche.\nLe spoliazioni nel Granducato di Toscana vennero portate a termine dallo stesso direttore del Louvre, Dominique Vivant Denon. Tra l'estate e l'inverno 1811, setacci\u00f2 prima Massa, Carrara, Pisa, poi Volterra e infine Firenze. In ciascuna annot\u00f2 le opere da spedire a Parigi. A Pisa Denon selezion\u00f2 in totale nove opere ed un bassorilievo, tra le principali spedite e rimaste al Louvre si ricordano \"La Maest\u00e0\" di Cimabue e le \"Stigmate di San Francesco\" di Giotto, entrambe in origine a Pisa nella chiesa di San Francesco, e anche il \"Trionfo di San Tommaso d'Aquino fra i Dottori della Chiesa\" di Benozzo Gozzoli, oggi al Museo del Louvre, in origine proveniente dal Duomo di Pisa. A Firenze, Denon raccolse e spedi in Francia la maggior parte delle opere, tra le quali \"La Visitazione\" di Domenico Ghirlandaio, oggi al Louvre, in origine nella chiesa di Santa Maria Maddalena dei Pazzi di Firenze, \"Pala Barbadori\", dipinta da Fra Filippo Lippi, oggi al Mus\u00e9e du Louvre, proveniente dalla sagrestia di Santo Spirito di Firenze, \"Incoronazione della Vergine\" di Beato Angelico, oggi al Louvre, in origine a Fiesole il convento di San Domenico, \"Presentazione al tempio,\" di Gentile da Fabriano, oggi al Louvre, in origine dall'Accademia delle Belle Arti di Firenze, \"La Madonna con Bambino, Sant'Anna, San Sebastiano, San Pietro e San Benedetto,\" di Jacopo da Pontormo, proveniente dalla chiesa di Sant'Anna sul Prato di Firenze, oggi tutte conservate al Louvre.\nIl Regno di Etruria.\nIl 9 febbraio 1801, con il trattato di Lun\u00e9ville, la Toscana viene ceduta dall'Austria alla Francia. Soppresso il Granducato di Toscana, viene istituito il Regno di Etruria, al cui comando si succedono Ludovico di Borbone (1801-1803) e Carlo Ludovico di Borbone (1803-1807).\nNel dicembre 1807 il Regno d'Etruria viene soppresso e la Toscana \u00e8 amministrata per conto dell'impero francese da Elisa Bonaparte Baciocchi, nominata a capo del restaurato Granducato di Toscana. Suddiviso amministrativamente in tre dipartimenti dipendenti ognuno da un prefetto (Dipartimento dell'Arno, con capoluogo Firenze; Dipartimento del Mediterraneo, con capoluogo Livorno; e Dipartimento dell'Ombrone, avente per capoluogo Siena), il Granducato vede rovinata la propria economia, gi\u00e0 in crisi per le lunghe guerre e invasioni: il cosiddetto blocco continentale, imposto da Napoleone a tutti i territori marittimi a lui sottoposti, determina il tracollo di quello che rimaneva dei floridi traffici che avevano caratterizzato il porto di Livorno per tutto il XVII e XVIII secolo e di conseguenza l'economia della Toscana.\nLa Restaurazione e lo Stato unitario italiano.\nFerdinando III torn\u00f2 in Toscana solo nel settembre 1814, dopo la caduta di Napoleone. Al Congresso di Vienna, ottenne alcuni ritocchi del territorio con l'annessione del Principato di Piombino, dello Stato dei Presidi, dei feudi imperiali di Vernio, Monte Santa Maria Tiberina e Montauto e la prospettiva dell'annessione del Ducato di Lucca, seppur in cambio di alcune enclave toscane in Lunigiana.\nLa Restaurazione in Toscana fu, per merito del Granduca, un esempio di mitezza e buon senso: non vi furono epurazioni del personale che aveva operato nel periodo francese; non si abrogarono le leggi francesi in materia civile ed economica (salvo il divorzio) e dove si effettuarono restaurazioni si ebbe il ritorno delle gi\u00e0 avanzate leggi leopoldine, come in campo penale.\nMolte istituzioni e riforme napoleoniche sono mantenute o marginalmente modificate: la legislazione con i codici di commercio, il sistema ipotecario, la pubblicit\u00e0 dei giudizi, lo stato civile, conferma e supera molte delle innovazioni introdotte dai francesi, tanto da rendere lo Stato uno dei pi\u00f9 moderni e all'avanguardia in materia. Da qui un orientamento indipendente dello spirito pubblico che diviene scarsamente sensibile agli appelli delle societ\u00e0 segrete e carbonare che stanno sorgendo nel resto d'Italia.\nLe maggiori cure del restaurato governo lorenese furono per le opere pubbliche; in questi anni si realizzarono numerose strade (come la Volterrana), acquedotti e si diede inizio ai primi seri lavori di bonifica della Val di Chiana e della Maremma, che videro l'impegno personale dello stesso sovrano. Ferdinando III pag\u00f2 questo lodevole impegno personale con la contrazione della malaria, che lo condusse a morte nel 1824.\nAlla morte del padre nel 1824 Leopoldo II assunse il potere e subito dimostr\u00f2 di voler essere un sovrano indipendente, appoggiato in questo dal ministro Vittorio Fossombroni, che seppe sventare una manovra dell'ambasciatore austriaco conte di Bombelles, per influenzare l'inesperto granduca. Questi non solo conferm\u00f2 i ministri che aveva nominato il padre ma diede subito prova della sua sincera voglia di impegnarsi con una riduzione della tassa sulla carne e un piano di opere pubbliche che prevedeva la continuazione della bonifica della Maremma (tanto da essere soprannominato affettuosamente \"Canapone\" e ricordato dai Grossetani con un monumento scultoreo collocato in piazza Dante), l'ampliamento del porto di Livorno, la costruzione di nuove strade, un primo sviluppo delle attivit\u00e0 turistiche (allora chiamate \"industria del forestiero\") e lo sfruttamento delle miniere del granducato.\nDal punto di vista politico, il governo di Leopoldo II fu in quegli anni il pi\u00f9 mite e tollerante negli stati italiani: la censura, affidata al dotto e mite padre Mauro Bernardini da Cutigliano, non ebbe molte occasioni di operare e molti esponenti della cultura italiana del tempo, perseguitati o che non trovavano l'ambiente ideale in patria, poterono trovare asilo in Toscana, come accadde a Giacomo Leopardi, Alessandro Manzoni, Guglielmo Pepe, Niccol\u00f2 Tommaseo. Alcuni scrittori e intellettuali toscani come Guerrazzi, Giovan Pietro Vieusseux e Giuseppe Giusti, che in altri stati italiani avrebbero sicuramente passato dei guai, poterono operare in tranquillit\u00e0. \u00c8 rimasta celebre la risposta del granduca all'ambasciatore austriaco che si lamentava che \"in Toscana la censura non fa il suo dovere\", al quale ribatt\u00e9 con stizza \"ma il suo dovere \u00e8 quello di non farlo!\". Unico neo in tanta tolleranza e mitezza fu la soppressione della rivista \"Antologia\" di Giovan Pietro Vieusseux, avvenuta nel 1833 per le pressioni austriache e comunque senza ulteriori esiti civili o penali per il fondatore.\nNell'aprile 1859, nell'imminenza della Seconda guerra d'indipendenza italiana contro l'Austria, Leopoldo II proclam\u00f2 la neutralit\u00e0 ma ormai il governo granducale aveva i giorni contati: in Firenze la popolazione rumoreggiava e le truppe davano segni di insubordinazione.\nIl 27 aprile, mercoled\u00ec, verso le quattro, accompagnato da pochi intimi e dagli ambasciatori esteri (escluso quello sardo), Leopoldo II e la sua famiglia abbandona Firenze partendo con quattro carrozze da Palazzo Pitti, uscendo per la porta di Boboli verso la strada di Bologna. Aveva appena rifiutato di abdicare a favore del figlio Ferdinando.\nLa pacifica rassegnazione al corso della storia (il granduca non pens\u00f2 mai a una soluzione di forza) e le modalit\u00e0 del commiato, con gli effetti personali caricati nelle poche carrozze e le attestazioni di simpatia al personale di corte, fecero s\u00ec che negli ultimi momenti di permanenza in Toscana gli ormai ex sudditi riacquistassero l'antica stima per Leopoldo: la famiglia granducale fu salutata dai fiorentini, levantisi il cappello al passaggio, con il grido \"Addio babbo Leopoldo!\" e accompagnata con tutti i riguardi da una scorta fino alle Filigare, ormai ex dogana con lo Stato Pontificio. Alle sei pomeridiane di quello stesso giorno, il municipio di Firenze constat\u00f2 l'assenza di alcuna disposizione lasciata dal sovrano e nomin\u00f2 un governo provvisorio.\nChiesto asilo presso la corte viennese, l'ex granduca abdic\u00f2 ufficialmente solo il successivo 21 luglio; da allora visse in Boemia, recandosi poi a Roma nel 1869, dove mor\u00ec il 28 gennaio 1870. Nel 1914 la sua salma fu poi trasportata a Vienna per essere sepolta nel mausoleo degli Asburgo, la Cripta dei Cappuccini.\nFerdinando IV sal\u00ec virtualmente al trono di Toscana dopo l'abdicazione del padre nel 1859, fu un protagonista involontario del Risorgimento, in quanto fino al passaggio della Toscana al Regno d'Italia (1860) ne era diventato granduca anche se non viveva a Firenze e non fu mai incoronato veramente. A seguito del decreto reale del 22 marzo 1860, che riuniva la Toscana al Regno di Sardegna, Ferdinando IV pubblic\u00f2 a Dresda il 26 marzo successivo la sua protesta ufficiale verso tale annessione e a seguito della soppressione dell'indipendenza toscana con decreto reale del 14 febbraio 1861, pubblic\u00f2 una successiva protesta del 26 marzo 1861 contestando il titolo di \"re d'Italia\" a Vittorio Emanuele II.\nNonostante ci\u00f2, anche dopo la soppressione del granducato, Ferdinando, avendo mantenuta la \"fons honorum\" e la collazione degli ordini dinastici, continu\u00f2 a elargire titoli e decorazioni. Il 20 dicembre 1866 Ferdinando IV e i suoi figli rientrarono nella casa imperiale e la casa di Toscana smise di esistere come casa reale autonoma, venendo riassorbita da quella imperiale austriaca; a Ferdinando IV fu permesso di mantenere la sua \"fons honorum\" vita natural durante, mentre i figli divennero solo principi imperiali (archiduchi o arciduchesse d'Austria) e non pi\u00f9 principi o principesse di Toscana: Ferdinando IV abdic\u00f2 ai diritti dinastici al granducato di Toscana (1870) a favore dell'imperatore Francesco Giuseppe d'Austria e pertanto anche i suoi discendenti persero ogni diritto dinastico sulla Toscana. Il gran magistero dell'ordine di Santo Stefano cess\u00f2 invece con la morte di Ferdinando IV. L'imperatore Francesco Giuseppe I (1830-1916) aveva infatti proibito, dopo la morte del granduca Ferdinando IV avvenuta nel 1908, di assumere i titoli di granduca o di principe o principessa di Toscana.\nRappresentanze estere.\nIl Granducato di Toscana, nel corso del XIX secolo, fu rappresentato da propri ambasciatori all'estero presso le corti dell'Impero austriaco, del Regno delle Due Sicilie, della Francia, del Belgio, della Gran Bretagna, del Regno di Sardegna e dello Stato Pontificio; in Spagna e nell'Impero ottomano la Toscana era, invece, rappresentata da diplomatici austriaci.\nDi contro, varie potenze estere furono accreditate presso la corte lorenese di Firenze: Austria, Due Sicilie, Francia, Regno Unito, Portogallo, Prussia, Russia, Sardegna e Stato Pontificio, Svizzera. Invece, il Belgio, il Brasile e la Russia ebbero propri ambasciatori con sede a Roma, mentre il Regno di Svezia e Norvegia aveva il proprio a Napoli.\nPi\u00f9 numerose furono le rappresentanze consolari a Firenze, Livorno e in altre citt\u00e0 toscane: Amburgo, Austria, Baviera, Belgio, Brasile, Brema, Cile, Danimarca, Due Sicilie, Ecuador, Francia, Gran Bretagna, Grecia, Hannover, Lubecca, Messico, Modena e Reggio, Meclemburgo, Oldenburgo, Paesi Bassi, Parma e Piacenza, Portogallo, Prussia, Sardegna, Sassonia, Spagna, Stati Uniti d'America, Svezia e Norvegia, Svizzera, Tunisi, Turchia, Uruguay, W\u00fcrttemberg.\nNumerosi sono, infine i consolati toscani nel mondo a dimostrazione dei vasti commerci e affari: Aleppo, Alessandria d'Egitto, Algeri, Amburgo, Amsterdam, Ancona, Anversa, Atene-Pireo, Bahia, Beirut, Barcellona, Bast\u00eca, Bayreuth, Bona, Bordeaux, Cadice, Cagliari, Civitavecchia, Corf\u00f9, Francoforte sul Meno, Genova, Gibilterra, Ginevra, Lima, Lione, Lisbona, Londra, Malta, Marianopoli, Marsiglia, Mobile, Montevideo, Napoli, Nizza, New Orleans, New York, Odessa, Palermo, Roma, S. Pietroburgo, Ragusa, Salonicco, Smirne, Stoccolma, Trieste, Tripoli di Libia, Tunisi, Venezia.\nAmministrazione e Ministeri.\n Il governo, inizialmente, in assenza del granduca, impegnato a regnare come imperatore (1745-64), fu composto da un Consiglio di Reggenza, formato da esponenti vicini alla causa lorenese e da notabili fiorentini. Nonostante nel consiglio fossero presenti uomini come Gaetano Antinori, Neri Venturi, Carlo Rinuccini e Carlo Ginori, tutti di un certo livello e rigore morale e con iniziative imprenditoriali e moderne, l'economia e il bilancio statale non decollava.\nI Presidenti del consiglio di Reggenza, nominati dal granduca, non furono all'altezza della situazione e si rivelarono uomini rapaci e senza scrupoli (de Craon, Richecourt) che impoverirono ulteriormente le gi\u00e0 esauste casse statali e favorivano la nuova classe dirigente lorenese che spesso provvedeva allo sfruttamento indiscriminato.\nIl proliferare di nuove tasse e il dare in appalto, a far data dal 1741, a privati avventurieri francesi tutti i principali servizi pubblici (dogane, gabelle, poste, zecca, magona, ecc.) senza alcun obbligo di rendiconto, rese il governo reggente inviso alla popolazione toscana, spesso sostenuta da parte dell'antica nobilt\u00e0 che non aveva gradito l'arrivo di un sovrano straniero.\nL'amministrazione centrale era costituita da varie Segreterie (ministeri) che dipendevano giuridicamente dalla Signoria del Consiglio dei Dugento (organo esecutivo della Reggenza), mentre l'antico Senato fiorentino composto da 48 membri era ormai quasi completamente esautorato.\nCon il nuovo granduca Pietro Leopoldo il potere sovrano ritorna direttamente a Firenze. Riformatore illuminato il principe, coadiuvato da ministri dalla mentalit\u00e0 moderna e aperta, procede a riformare le istituzioni dello Stato, eliminando gli organi ormai desueti e inutili e sostituendoli con uffici pi\u00f9 moderni e aderenti alla realt\u00e0. Il primo intervento viene fatto verso le antiche magistrature fiorentine, provvedendo alla loro riorganizzazione o abolizione.\nTra le sedici magistrature civili della citt\u00e0 di Firenze, sono abolite o riformate: Commissari dei quartieri, Capitani delle quattro compagnie del Popolo e i relativi Gonfalonieri di compagnia, il Maggior Generale Sergente delle Milizie a capo della Milizia cittadina, Proconsole delle Arti, Cinque Uffiziali Magistrati del Tribunale di Mercatanzia, Consiglio delle Sette Arti Maggiori e relativi Gonfalonieri, Consiglio delle quattordici Arti Minori e relativi Gonfalonieri, Banchi delle Corporazioni.\nLe Segreterie all'avvento di Pietro Leopoldo erano coordinate dalla Superiore Direzione degli Affari dello Stato ed erano quella:\nIn ossequio al particolarismo giuridico-amministrativo, inoltre, per il ducato di Siena vi erano proprie istituzioni.\nCon la riforma del 16 marzo 1848 la Superiore Direzione degli Affari dello Stato fu ripartita in 5 ministeri poi divenuti 7. Alla vigilia della caduta dei Lorena, il governo era organizzato con i seguenti ministeri:\nVi era inoltre il Consiglio di Stato che and\u00f2 progressivamente a sostituire il Consiglio privato del Principe con specifiche competenze amministrative e di giustizia.\nCon la Legge di riforma del 22 luglio 1852 fu diviso in tre sezioni (Giustizia e Grazia, Interno, Finanze). Come Consulta del Principe dava pareri negli affari a lui sottoposti (di sua volont\u00e0, su richiesta ministeriale, nei casi di legge); come Tribunale Supremo del contenzioso amministrativo era giudice inappellabile di supremo grado (ricorsi della Corte dei conti, delle Prefetture compartimentali, ricorsi dei Consigli di Prefettura in materia di appalti pubblici, sulle vertenze per le affrancazioni dell'ex principato di Piombino, sulle vertenze delle bonifiche e corsi d'acqua della Maremma pisana, sulla tassa delle macellazioni).\nL'amministrazione locale gestiva le varie comunit\u00e0 toscane con rappresentanti del governo centrale fiorentino per i centri pi\u00f9 importanti (governatori e capitani) e dai magistrati delle comunit\u00e0 che variavano per ogni centro in base alle tradizioni storiche delle proprie istituzioni. Infatti ogni citt\u00e0 e centro toscano, anche dopo la conquista fiorentina, aveva generalmente mantenuto le proprie magistrature, usi e organizzazioni. Ricorrenti, nelle varie comunit\u00e0, erano tuttavia il Consiglio degli Anziani e il Gonfaloniere togato, avente poteri analoghi a quelli degli odierni sindaci.\nIl governo era perifericamente rappresentato dai vari Governatori, Capitani, Vicari e podest\u00e0 che esercitavano anche attivit\u00e0 giurisdizionali, sanitarie, di polizia. La figura del Commissario regio aveva funzioni straordinarie e temporanee per particolari situazioni con l'accentramento di tutti i poteri statali a livello locale (legislazione, sanit\u00e0, polizia).\nAl fine di uniformare le datazioni degli atti ufficiali con gran parte delle altre potenze europee, nel 1750 il calendario toscano fu riformato. Fino a tale data si faceva infatti uso del cosiddetto \"stile fiorentino\" per il quale la datazione andava dal 25 marzo \"ab incarnatione\", primo giorno dell'anno toscano, variando cos\u00ec il computo degli anni rispetto al calendario gregoriano.\nConfini e ripartizione amministrativa.\nLa Toscana granducale aveva i confini diversi da quelli regionali attuali, anche se al momento dell'Unit\u00e0 d'Italia nel 1859 erano ormai assai simili, cio\u00e8 seguendo indicativamente quelli naturali.\nNel periodo pre-napoleonico, a nord c'erano le due exclave della Lunigiana con Pontremoli e Fivizzano e la piccola porzione di Albiano Magra e Caprigliola nella val di Magra, separate dal resto della Toscana dal Ducato di Massa. Sulla costa versiliese l'exclave di Pietrasanta e Seravezza, mentre nella valle del Serchio il piccolo distretto del Barghigiano (Barga). Il corpo principale del granducato abbracciava grosso modo l'intera regione. Ne era esclusa la provincia attuale di Lucca, che allora costituiva una repubblica e poi dal 1815 un ducato indipendente (eccetto la Garfagnana che era sotto il dominio estense), e a sud il principato di Piombino con l'isola d'Elba e lo Stato dei Presidi. A est lo Stato toscano abbracciava anche i territori appenninici del versante romagnolo (Romagna granducale) fin quasi alle porte di Forl\u00ec, comprendendo i centri di Terra del Sole, Castrocaro, Bagno di Romagna, Dovadola, Galeata, Modigliana, Portico e San Benedetto, Premilcuore, Rocca San Casciano, Santa Sofia, Sorbano, Tredozio, Verghereto, Firenzuola, Marradi, in gran parte sottratti nel 1923. Sul Marecchia comprendeva l'enclave di Santa Sofia Marecchia e quella di Cicognaia, oggi Ca' Raffaello. Rimanevano esclusi i feudi imperiali di Vernio, di Santa Maria Tiberina e del Marchesato di Sorbello, rispettivamente contea dei Bardi e marchesati dei Bourbon del Monte fino alle soppressioni napoleoniche e alla conseguente annessione toscana.\nNel periodo post napoleonico e pre-unitario, furono ceduti ai ducati di Parma e di Modena i feudi della Lunigiana. Il principato di Piombino l'Elba e lo Stato dei Presidi furono annessi dopo il congresso di Vienna nel 1815. Dal 1847 fu acquisito il Ducato di Lucca.\nOrigini.\nLo Stato toscano, unificato dai Medici, era suddiviso amministrativamente in \"Ducato vecchio\" o \"fiorentino\", \"Ducato nuovo\" o \"senese\" e la \"provincia pisana\" come parte integrante del ducato vecchio. Il ducato nuovo, annesso con la caduta dell'antica repubblica di Siena, aveva proprie magistrature e proprie istituzioni, in una sorta di unione personale del granduca con quello fiorentino.\nQuesto stato di cose rimase sostanzialmente immutato fino alla seconda met\u00e0 del XVIII secolo con la nuova dinastia lorenese. Il Granducato cos\u00ec, fino alle riforme amministrative del granduca Pietro Leopoldo, era ripartito in:\nVi era poi il vasto distretto fiorentino che, pur non facente parte della campagna di Firenze, godeva di alcune prerogative ed esenzioni fiscali concesse dalla \"Dominante\", come era soprannominata la capitale. Il distretto era ripartito nei contadi di Pistoia (Cortine delle porte Carratica, Lucchese, al Borgo, San Marco), cui faceva capo il capitanato omonimo con i vicariati di San Marcello e Cutigliano, Pescia, Montecarlo e varie podesterie. Ne facevano parte anche il Casentino con il vicariato di Poppi da cui dipendevano varie podesterie, la Romagna toscana con i capitanati di Castrocaro e Terra del Sole, Portico e San Benedetto in Alpe, Palazzuolo e Marradi, Rocca San Casciano e i vicariati di Sorbano, Firenzuola e Montagna fiorentina, Verghereto, Bagno di Romagna e Val di Sarnio, dai quali dipendevano le podesterie di Galeata, Modigliana, Dovadola, Tredozio, Premilcuore e infine il contado della Val di Chiana costituito dal capitanato di Arezzo con i vicariati di Pieve Santo Stefano e di Monte San Savino e alcune podesterie, il capitanato di Sansepolcro con i vicariati di Sestino e Massa Trabaria, Badia Tedalda, il capitanato di Montepulciano con il vicariato di Anghiari e il capitanato di Cortona con i vicariati di Valiano e di Monterchi.\nFacevano parte del distretto fiorentino anche varie exclaves territoriali: il capitanato di Livorno e del Porto con la podesteria di Crespina, il capitanato dipendente da Livorno di Portoferraio nell'Elba, il capitanato della Versilia con Pietrasanta e le podesterie di Seravezza e di Stazzema, il capitanato di Pontremoli e il capitanato di Bagnone, Castiglione e del Terziere in Lunigiana con il vicariato di Fivizzano, Albiano e Caprigliola e varie podesterie (poi uniti nel governatorato della Lunigiana, il vicariato di Barga con il suo distretto (Barghigiano), il vicariato di San Gimignano con la podesteria di Colle Valdelsa. Infine il feudo allodiale mediceo di Santa Sofia di Marecchia, concesso ai milanesi Colloredo.\nParte integrante dello Stato fiorentino, ma esclusa dai privilegi concessi al distretto, era la Provincia pisana, cio\u00e8 il territorio gi\u00e0 appartenuto all'antica repubblica di Pisa al momento della sua annessione: capitanato di Pisa con i vicariati di Vicopisano e di Lari da cui dipendevano numerose podesterie, i capitanati di Volterra, di Bibbona, di Campiglia, di Castiglione della Pescaia da cui dipendevano varie podesterie, e il capitanato del Giglio con sede nel castello dell'isola.\nI maggiori centri dello Stato erano distinti in citt\u00e0, terre e borghi. \nDopo le riforme leopoldine, che crearono la Provincia inferiore senese con Grosseto (1766; capitanati di Grosseto, Massa Marittima, Sovana, Arcidosso e le podesterie di Scansano, Giglio, Castiglione della Pescaia, Pitigliano, Sorano, Santa Fiora, San Giovanni delle Contee, Castell'Ottieri) e istituirono le comunit\u00e0 (1774), e superata la suddivisione napoleonica nei tre Dipartimenti d'Arno (Firenze), Ombrone (Siena), Mediterraneo (Livorno) ognuno suddiviso in prefetture, con la restaurazione si ricre\u00f2 in parte l'antica organizzazione amministrativa.\nPeriodo post-napoleonico.\nIntorno al 1820 lo Stato toscano era diviso amministrativamente nelle tre Province di Firenze con Livorno e il Porto, Pisa, Siena, Grosseto, con quattro governatorati (Firenze, Livorno, Pisa, Siena), sei commissariati regi (Arezzo, Pistoia, Pescia, Prato, Volterra, Grosseto), trentasei vicariati nella provincia fiorentina, cinque in quella pisana, sette in quella senese e nove in quella grossetana con un centinaio di podesterie.\nA) Provincia Fiorentina (Campagna, Montagna, Romagna, Lunigiana, Valdarno, Versilia, Porto)\nB) Provincia Pisana (Campagna, Volterrano, Maremma, Principato di Piombino)\nC) Provincia Senese (Interna, Maremmana)\nCompartimenti del 1848.\nUna sostanziale riforma amministrativa del territorio si ebbe con il regio decreto del 9 marzo 1848, che istitu\u00ec sei compartimenti (Compartimento di Firenze, Compartimento di Pistoia, Compartimento di Arezzo, Compartimento di Pisa, Compartimento di Siena, Compartimento di Grosseto) e due governi (Governo di Livorno, Governo dell'Isola d'Elba). Alle precedenti province, divenute prefetture, furono aggiunte Lucca e l'Isola d'Elba, quest'ultima dipendente da Livorno che aveva un governatore civile e militare. Le prefetture erano suddivise in circondari, a loro volta suddivisi in delegazioni di prima, seconda e terza classe.\nNel 1850 furono istituite alcune sottoprefetture: Pistoia, San Miniato, Rocca San Casciano, Volterra, Montepulciano, Portoferraio, mentre rimasero delegazioni di governo di prima classe solo quelle di Firenze (quartieri di San Giovanni, Santa Croce, Santo Spirito, Santa Maria Novella) e di Livorno (terzieri del Porto, San Marco, San Leopoldo). Tale situazione rimarr\u00e0 sostanzialmente immutata fino alla sua abolizione con la Legge del 20 marzo 1865 del nuovo Regno d'Italia.\nFeudi e propriet\u00e0 terriere granducali.\nCome ogni stato costituitosi nell'Ancien R\u00e9gime anche la Toscana con la signoria granducale medicea aveva sviluppato la propria feudalit\u00e0. Lo Stato toscano, pur formalmente feudo immediato dell'impero, aveva la possibilit\u00e0 per mezzo dei propri granduchi di esercitare quella podest\u00e0 feudale tipica dei sovrani del tempo.\nA partire dal XVII secolo, con Ferdinando I si cominciarono a concedere i primi feudi a famiglie che si erano dimostrate particolarmente vicine alla casa medicea, assicurandosene la fedelt\u00e0 con la concessione di vaste terre in forma di vassallaggio feudale.\nTra i primi feudi concessi vi fu la contea di Santa Fiora, presso il Monte Amiata; contea sovrana di un ramo degli Sforza (poi Sforza Cesarini) che aveva ceduto i propri poteri sovrani al granduca, il quale la restitu\u00ec alla famiglia sotto forma di feudo granducale. A partire dalla fine degli anni venti del XVII secolo tali concessioni divennero sempre pi\u00f9 numerose e frequenti. Tale situazione rimase pressoch\u00e9 immutata fino alla legge sull'abolizione dei feudi, promulgata dalla Reggenza toscana nel 1749 cui segu\u00ec la promulgazione della Legge del 1\u00ba ottobre 1750 che disciplin\u00f2 le regole della nobilt\u00e0 toscana. Di fatto, tuttavia, molti feudi continuarono a sopravvivere fino quasi alla fine del regno di Pietro Leopoldo. I feudi erano distinti in marchesati e contee ed erano classificati in feudi granducali (di nomina granducale), misti (di origine imperiale o pontificia), autonomi (in accomandigia).\nVi erano inoltre alcuni feudi imperiali che, seppure sovrani e autonomi, erano posti sotto il protettorato toscano (accomandigia). Erano questi molti dei marchesati della Lunigiana (Mulazzo, Groppoli, Tresana, Olivola, ecc) e le contee di Vernio e di Santa Maria in Val Tiberina.\nAnche la famiglia sovrana aveva molte propriet\u00e0 immobiliari e vaste estensioni fondiarie. In particolare in forma di tenute e fattorie. Con le bonifiche delle campagne vasti appezzamenti di terreno passarono alla Corona e all'Ordine di Santo Stefano; \u00e8 il caso delle varie fattorie granducali della Val di Chiana e della Val di Nievole. Con la politica di economia attuata dai Lorena, molte di queste propriet\u00e0, di fatto da tempo trascurate ed abbandonate, vennero alienate a privati. Anche le numerose ville medicee e le bandite di caccia furono in parte vendute o liberate dal vincolo della caccia anche con specifiche leggi dello Stato come quella del 13 luglio 1772. \nComunicazioni e trasporti.\nStrade.\nLa cattiva amministrazione del territorio degli ultimi Medici aveva generalmente reso inagibile la gi\u00e0 insufficiente viabilit\u00e0 della Toscana, aggravata anche dal fenomeno del brigantaggio nelle zone pi\u00f9 remote dello Stato come la Val di Chiana e la Maremma. Tracciate senza pianificazione, prive di regolamenti e di manutenzione, le strade toscane erano in stato di semi abbandono, risultando spesso dei semplici sentieri appena visibili per scomparire in pantani o nella polvere, interrotte da torrenti o guadi privi di segnalazioni. Specie nella stagione invernale divenivano in gran parte del tutto impraticabili per la pioggia. Con l'avvento dei Lorena si avvert\u00ec l'esigenza, gi\u00e0 sotto la Reggenza, di potenziare e risarcire la rete viaria non solo per usi militari, ma anche e principalmente per sviluppare il commercio dei prodotti agricoli e delle derrate. La necessit\u00e0 di rendere le strade non pi\u00f9 tratturi o sentieri per i trasporti di merci \"con il basto a soma\" ma anche a uso dei barrocci, carriaggi e diligenze, and\u00f2 di pari passo con la liberalizzazione del commercio interno a cominciare da quello delle granaglie della Maremma senese. Occorreva ristrutturarne i tracciati, aprirne di nuovi, regolamentare il loro uso. Nel 1769 la competenza della loro manutenzione e controllo fu tolta ai \"Capitani di Parte Guelfa\" sottoposti al magistrato dei \"Nove Conservatori\" per passare con la riforma del 1776 alla cura delle comunit\u00e0 che venivano attraversate dalle strade regie postali.\nIl primo regolamento organico per il servizio di posta dei corrieri, procaccia e vetturini risale al 1746, con il quale la figura professionale del procaccia fu l'unica abilitata a condurre le diligenze fuori citt\u00e0. Le strade erano classificate in base alla competenza amministrativa per la loro gestione: maestre o regie postali (di lunga comunicazione a cura del governo), comunitative (collegavano le varie citt\u00e0 o paesi, a cura dei comuni), vicinali (tra varie propriet\u00e0, a cura dei proprietari che le usavano).\nLa loro tecnica costruttiva variava secondo le esigenze distinguendole in lastricate (solo per le vie delle grandi citt\u00e0), selciate (fatte con pezzi di macigno; erano le pi\u00f9 conosciute), alla \"rinfusa\" con pietre a secco o con calcina per resistere all'erosione. In pianura invece erano semplicemente massicciate di terra battuta. Le strade maestre erano principalmente adibite al trasporto della posta e dei viaggiatori con le diligenze e come tali erano servite da luoghi di sosta per il cambio dei cavalli e il ristoro dei passeggeri con osterie e locande. Nel piano lorenese di recupero della rete stradale ovviamente i maggiori sforzi si orientarono verso le strade postali maestre.\nTra le principali strade maestre di et\u00e0 medicea poi divenute in et\u00e0 lorenese \"Regie Maestre Postali\" si ricordano:\nDal 1825 sono tracciate nuove strade regie per migliorare i traffici dello Stato: la Firenze-Pontassieve-Incisa, la Sarzanese, la Pisa-Pistoia, Pisa-Piombino, delle Colmate o Arnaccio; sono aperti nuovi passi appenninici (Muraglione, 1835, Porretta, 1847, Cerreto, 1830, Cisa, 1859).\nDi maggiore uso furono invece le cosiddette \"vie d'acqua\". I fiumi e i canali erano per il tempo pi\u00f9 pratici e rapidi per gli spostamenti di persone e merci. Quelli pi\u00f9 noti furono:\nPer le Ferrovie vedi Ferrovie toscane.\nDemografia.\nCon il Rinascimento e il risorgere delle attivit\u00e0 economiche riacquistano importanza numerosi centri rurali posti lungo le principali direttive commerciali. Le citt\u00e0 poste sulle strade che da nord scendono verso Roma si sviluppano nuovamente. Sono dissodate e colonizzate nuove terre con i primi tentativi di bonifica e tra il secoli XVII e XVIII prende progressivamente forma il tipico paesaggio toscano.\nDai primi censimenti documentati si rileva che nel 1552 (Primo censimento ordinato da Cosimo I) l'allora ducato fiorentino raggiunge la stima di circa un milione di abitanti, mentre verso il 1745 sono aumentati di circa 200.000 unit\u00e0. Secondo fonti pi\u00f9 precise nel 1738 vi sono circa 890.600 sudditi e nel 1766\u00a0945.063, ripartiti in 2.559 parrocchie. La densit\u00e0 della popolazione si ritiene che ammonti nel corso del XVIII secolo a circa 110 abitanti per chilometro quadrato con punte minime di 17 abitanti nel Senese e di 9 abitanti nel Grossetano (4% della popolazione). La pi\u00f9 alta densit\u00e0 si trova nel Valdarno e nelle campagne circostanti Firenze e Pisa. Il maggiore incremento demografico si rileva nelle campagne, nonostante le periodiche carestie che ne falcidiano la popolazione. Quella dal 1764 \u00e8 particolarmente terribile con folle di poveri affamati che accorrono nelle citt\u00e0 o si aggirano nella campagna mangiando erbe, ghiande e cortecce degli alberi. Tale crisi demografica fu accentuata anche dal concomitante arruolamento forzato imposto ottusamente dal reggente Antoniotto Botta Adorno, facendo fuggire molti contadini dalla Toscana.\nAnche la politica liberistica dei primi Lorena favor\u00ec il ripopolamento delle zone rurali; determinante fu la legge sulla libera circolazione dei grani della Maremma (1739), restaurando cos\u00ec una certa libert\u00e0 di commercio che soffriva dei pesanti vincoli doganali e fiscali interni allo Stato. Anche la legge del 1749 sull'abolizione dei feudi, favorisce una parcellizzazione delle propriet\u00e0 terriere e una maggiore diffusione della ricchezza immobiliare e liberando le comunit\u00e0 municipali da tutte le imposizioni feudali che le opprimevano.\nCon il nuovo secolo la popolazione nel 1801 raggiunge il 1.096.641 abitanti, arrivando nel 1814 a 1.154.686 e nel 1836 1.436.785. La capitale Firenze \u00e8 seguita per densit\u00e0 demografica da Livorno che nel 1836 ha 76.397 abitanti e da Pisa che raggiunge i 20.943 a fronte della sua provincia che assomma 329.482 abitanti. Seguono Siena con 139.651 (18.875 in citt\u00e0), la citt\u00e0 di Pistoia con 11.266 abitanti, Arezzo con 228.416 (di cui 9.215 in citt\u00e0), e Grosseto con 67.379 abitanti (2.893 in citt\u00e0).\nLa popolazione toscana nel 1848 ha un totale di 1.724.246 abitanti ripartiti per compartimenti (province):\nSociet\u00e0.\nAnche in Toscana si erano andate formando nei secoli le classi sociali che caratterizzano gli Stati dell'ancient regime (nobilt\u00e0, clero e popolo).\nLa corte fiorentina era il fulcro della societ\u00e0 e della politica toscana e anche quando ai Medici si sostituirono i Lorena, la reggia di palazzo Pitti, sebbene privata fino al 1765 di un reale granduca, continu\u00f2 a essere considerata il centro ideale dello Stato insieme al Palazzo vecchio. All'antica nobilt\u00e0 medicea, in gran parte conservatrice e bigotta, cominci\u00f2 ad affiancarsi una nuova dirigenza lorenese spesso costituita non solo da nobili fedeli alla casa lorenese, ma anche avventurieri e sfruttatori della nuova situazione politica toscana a loro favorevole. Tuttavia, questo scontro che ben presto si verific\u00f2 tra la classe dirigente medicea, austera e immobilista e la nuova dirigenza pi\u00f9 moderna e imprenditoriale rinnov\u00f2 la stasi sociale che era andata creandosi negli ultimi decenni della dinastia toscana.\nFino al 1750 la Toscana non ha un proprio diritto nobiliare, continuando ad avvalersi del diritto comune e delle norme relative all\"'Ordo decurionum\" introdotto nei municipi del basso impero romano.\nLa \"Legge per Regolamento della nobilt\u00e0 e cittadinanza\" promulgata a Vienna il 31 luglio 1750 si richiama in gran parte agli Statuti e alla giurisprudenza dell'Ordine di Santo Stefano del 1748. Per l'occasione \u00e8 creata una \"Deputazione sopra la nobilt\u00e0 e cittadinanza\" composta da 5 deputati di nomina granducale cono lo scopo di identificare e riconoscere le famiglie aventi diritto a far parte del patriziato e della nobilt\u00e0. Con questa legge si dettano i principi generali per riconoscere a un soggetto la dignit\u00e0 di nobile ed entrare a far parte della nobilt\u00e0 civica: il godimento della cittadinanza da lungo tempo in una della \"Patrie nobili\" distinguendo quelle antiche in cui vi sono patrizi, cio\u00e8 nobili che hanno diritto al cavalierato dell'Ordine di Santo Stefano e i semplici nobili, cio\u00e8 quelli che possono dimostrare patenti di nobilt\u00e0 da almeno 200 anni - o come a Firenze prima del 1532 - (Firenze, Siena, Pisa, Pistoia, Arezzo, Volterra, Cortona) da quelle nuove cui vi appartengono i semplici nobili (Montepulciano, San Sepolcro, Colle Valdelsa, San Miniato, Prato, Livorno, Pescia), avere un ricco patrimonio anche con feudi nobili, appartenere a uno degli ordini nobili, aver ricevuto diploma di nobilt\u00e0 dal sovrano, vivere con decoro proporzionato alle proprie entrate o esercitare la mercatura o professione nobile, essere o appartenere a famiglia che ha rivestito la carica di Gonfaloniere della citt\u00e0 (nobilt\u00e0 civica). La legge per porre fine alla confusione e gli arbitri del passato pone come fonte legittimante per lo status di nobile il solo atto del sovrano. Il loro riconoscimento ne permette l'iscrizione nel \"libro d'oro\" della propria citt\u00e0. Succede di un anno la precedente legge del 15 marzo 1749 \"Sopra i feudi e i feudatari\" che a sua volta riorganizza i poteri feudali in Toscana.\nLa classe aristocratica toscana basava fondamentalmente la propria ricchezza sulle rendite fondiarie. Era rappresentata dalla nobilt\u00e0 locale che godeva dei numerosi privilegi, specialmente fiscali concessi dai granduchi per comprarsi la loro fedelt\u00e0 e servigi. I suoi esponenti, proprietari terrieri ascendevano alle pi\u00f9 alte magistrature dello Stato ed entravano nel cavalierato dell'ordine toscano di Santo Stefano spesso di diritto se residenti nelle \"Patrie Nobili\", che a sua volta godeva di uno status privilegiato in tema di riscossioni ed esenzioni da tributi. La nobilt\u00e0 oltre a possedere un proprio patrimonio privato (beni allodiali) poteva riceve l'investitura di feudi dello Stato, spesso dietro versamento di somme alla cassa granducale, da cui ricevevano ulteriori introiti. Solo con la legge del 1749 sull'abolizione dei feudi e dei relativi diritti feudali sulla terra si pone un freno al potere economico che aveva assunto la classe aristocratica. La legge promulgata dal granduca-imperatore tramite il segretario della giurisdizione granducale Giulio Rucellai, riduce il potere politico dei feudatari, proibisce la loro ingerenza sulle entrate delle comunit\u00e0, equiparandoli in materia fiscale a tutti gli altri sudditi. Le lunghe controversie e resistenze condotte dalla nobilt\u00e0 portano solo alla fine del secolo alla progressiva nascita di una media borghesia terriera che si svilupper\u00e0 solo nel secolo successivo. La stessa legge disciplina i casi di esclusione dei soggetti e loro successori dallo status di nobile (delitto di lesa maest\u00e0, esercizio di arti vili come il commercio al minuto, notariato, medicina, meccanica), mentre altre attivit\u00e0 artistiche come pittura e scultura non sono cause ostative.\nQuesto permette l'iscrizione nel libro d'oro di Firenze di 267 famiglie nobili, a Siena di 135 famiglie (103 patrizie e 32 nobili), a Livorno di 46 famiglie nobili.\nIl clero che sotto gli ultimi Medici dominava la corte, continua a influenzare la politica del periodo della Reggenza lorenese. Analogamente ai nobili, prelati e preti continuavano ad avere molti privilegi di natura fiscale e giuridica, esentandoli dagli obblighi dell'autorit\u00e0 statale (privilegia canonis, fori, immutatis, competentiae).\nLa borghesia \u00e8 la classe emergente ed eterogenea che ha sempre caratterizzato la societ\u00e0 cittadina toscana. Il medio ceto mercantile, professionista, artigiano e finanziario si avviava a divenire anche proprietario fondiario.\nDal periodo medievale continuava a essere suddivisa in base al mestiere svolto. Continuava a sussistere l'antica struttura corporativa con le sette Arti Maggiori (giudici e notai, mercanti di Calimala, cambiatori e banchieri, mercanti della lana, mercanti della seta, medici e speziali), le cinque arti medie (beccai, fabbri, calzaioli, maestri di pietre e legnami, galigai) e le nove arti minori (vinattieri, fornai, oliandoli, chiavaioli, linaioli, legnaioli, corazzai e armieri, vaiai e cuoiai, albergatori). Queste corporazioni avevano propri privilegi con magistrati civili e penali, statuti e propri tribunali, propri consoli che ne rappresentavano l'autonomia e la rappresentanza, ne facevano uno Stato nello Stato.\nLa societ\u00e0 rurale era in maggioranza costituita dai contadini, generica categoria che non era neppure considerata come classe sociale, comprendendovi anche i piccoli proprietari coltivatori diretti e i salariati vincolati alla terra da contratti di mezzadria. L'incertezza giuridica e l'assenza di reali tutele sociali tenevano il contadino in una prevalente condizione di instabilit\u00e0 e povert\u00e0 finanziaria. Contro le angherie e i privilegi dei padroni terrieri non vi era possibilit\u00e0 d'appello. Indipendentemente dalla produzione annuale, la met\u00e0 del ricavato dal podere andava al proprietario terriero spesso riducendo il contadino e la sua famiglia alla \"miserabile condizione di consumarsi di stento e di fame\". Inoltre erano obbligati a pagare del proprio la met\u00e0 della \"decima parrocchiale\" sul fondo coltivato.\nNonostante il grave sfruttamento, l'ignoranza, l'alta mortalit\u00e0, il grave indebitamento, la denutrizione e la drammatica vita itinerante per le frequenti disdette annuali delle mezzadrie, la popolazione rurale non abbandona le campagne incrementando anzi lo sviluppo demografico.\nPrima delle riforme leopoldine che portarono a vasti appoderamenti moderni delle campagne, i mezzadri vivevano in capanne di legno con il tetto di paglia con famiglie di 10-15 membri in stretta promiscuit\u00e0, spesso in compagnia di animali. Vi erano inoltre su quasi un milione di abitanti nello Stato circa 40.000 disoccupati e mendichi. I disoccupati si arrangiavano facendo i \"pigionali\" rurali, cio\u00e8 braccianti che prestavano occasionalmente la propria mano d'opera (ad opra) nei campi per lavori straordinari o le raccolte.\nEconomia.\nLe riforme lorenesi sono tese a risanare con una politica economica programmatica la situazione disastrosa ereditata dagli ultimi Medici. Favorendo la libera iniziativa privata e il libero sviluppo della produzione i governi lorenesi spingono le innovazioni in tre principali settori: l'agricoltura valutata come principale attivit\u00e0 economica del paese, il commercio e l'attivit\u00e0 manifatturiera, la realizzazione di opere pubbliche tesa ad agevolare una pi\u00f9 agile circolazione del commercio e dare lavoro ai sudditi, migliorandone cos\u00ec il tenore di vita. A queste Pietro Leopoldo vi affianca le importanti riforme civili, amministrative, giudiziarie e sociali, portando cos\u00ec il Granducato a raggiungere l'avanguardia europea in molti settori.\nUna caratteristica dell'economia rurale toscana \u00e8 l'istituto di origini comunali della mezzadria che coinvolge la popolazione contadina nella produzione terriera dei grandi proprietari. Il podere, inteso come fondo terriero organizzato (culture, allevamento, casa colonica, approvvigionamento idrico, ecc.) diviene elemento essenziale del mondo contadino del tempo. Si ritiene che all'avvento di Pietro Leopoldo i poderi toscani siano circa 48.000, bench\u00e9 la maggior parte di essi non assicurassero una piena sussistenza ai coloni e alle loro famiglie.\nLa propriet\u00e0 fondiaria \u00e8 distribuita tra il patrimonio della Corona (Possessioni granducali), costituito da palazzi, tenute, bandite di caccia, residenze, fattorie e poderi che assicuravano le rendite alla famiglia regnante, patrimonio privato delle grandi famiglie nobili e dai feudi concessi loro, dal patrimonio ecclesiastico dei vari ordini religiosi, enti, pievi e ospedali, vincolato dalla manomorta, dal patrimonio di ordini laicali e di altre istituzioni (ordini cavallereschi, Opere pie, ospedali laici). La nobilt\u00e0 locale a lungo contraster\u00e0 la spinta governativa dell'abolizione dei feudi e privilegi terrieri (1749-1783). Tra le famiglie possidenti, si stima che alla met\u00e0 del XVIII secolo, i marchesi Riccardi fossero i pi\u00f9 facoltosi.\nBench\u00e9 l'80% della popolazione si dedichi all'agricoltura, per i suddetti limiti, la produzione spesso non \u00e8 sufficiente al fabbisogno interno statale. Durante le frequenti carestie si devono cos\u00ec importare granaglie dal Levante e poi dalla Crimea russa.\nLe prime bonifiche in Val di Chiana e nella Maremma Pisana danno per\u00f2 gi\u00e0 un primo incremento frumentario, passando dai 5.200 quintali del 1765 ai 90.900 del 1783 a seguito delle nuove terre messe a cultura. Apprezzabile \u00e8 anche la produzione dell'olio un po' su tutto il territorio, mentre la produzione di vino raggiunge una produttivit\u00e0 e qualit\u00e0 apprezzabili solo nel corso del XIX secolo, tale da renderlo prodotto di esportazione. Altre forme di produzione rurale sono i foraggi e il bestiame nella Maremma.\nMolto ricca invece la produzione di legname ricavato dalle foreste della catena appenninica. I tagli sono ben regolamentati e periodici o a rotazione, impedendo l'impoverimento del manto forestale in gran parte di propriet\u00e0 demaniale o ecclesiastica. Il legname era usato per gli arsenali navali di Pisa e Livorno o per i carbonai.\nL'attivit\u00e0 manifatturiera, bench\u00e9 inizi a svilupparsi e ad assumere connotati industriali solo dalla met\u00e0 del XIX secolo, gi\u00e0 dal secolo precedente si ha la produzione della paglia per fabbricarne i famosi \"cappelli di Firenze\" poi esportati in tutto il mondo (New York, 1822; Vienna, 1836; Australia, 1855). La produzione tessile e in particolare della seta, bench\u00e9 abbia perso la prosperit\u00e0 dei secoli passati e venga fatta in condizioni di arretratezza dei telai continua a sussistere, sebbene con la grave limitazione del divieto di esportazione della cosiddetta \"seta soda\" (seta greggia); analogamente l'industria del cotone \u00e8 ormai limitata alle attivit\u00e0 domestiche e rurali dei telai casalinghi, se si considera che al tempo di Pietro Leopoldo in Toscana vi sono appena 4.000 telai sparsi nelle comunit\u00e0 rurali. Pi\u00f9 rilevante la produzione delle porcellane di Doccia a opera di Carlo Ginori, le terrecotte dell'Impruneta.\nTra le attivit\u00e0 estrattive gran parte delle miniere sono quasi esaurite per il secolare sfruttamento: in Maremma le principali materie sono lo zolfo di Pereta e il marmo di Campiglia, la pietra serena di Firenzuola, Gonfolina e Fiesole, il raro rame che viene ricavato a Montecatini in Val di Cecia, le allumiere di Volterra e di Montioni, il mercurio presso Montaione, il marmo statuario di Serravezza, le saline di Livorno e Portoferraio con tutte le limitazioni di natura giuridica che ancora il diritto romano in uso riconosce al proprietario terrierio che continua ad avere il dominio assoluti \"dal cielo all'inferno\", avendo cos\u00ec la facolt\u00e0 di impedire l'escavazione delle miniere sottostanti le sue propriet\u00e0. Anche l'estrazione del ferro continua ad avere un certo rilievo bench\u00e9 la propriet\u00e0 delle miniere elbane sia dei principi di Piombino. La lavorazione del ferro (le Magone) \u00e8 localizzata sulla costa maremmana con forni e ferriere (una dal 1577 a Follonica poi specializzata nella ghisa, una a Valpiana presso Massa Marittima dal 1578 e l'altra al Fitto di Cecina dal 1594), sul lago dell'Accesa (1726), gi\u00e0 usufruito in et\u00e0 etrusca, e ancora in Versilia, nella Montagna pistoiese ricca di carbone di legna e di acqua dove il materiale ferroso viene faticosamente portato attraverso il mare fino a Livorno, i canali e l'Arno fino al porto di Signa e da qui fino a Pistoia su carri per proseguire con i muli fino alla montagna (Pracchia, Orsigna, Maresca, Mammiano, Sestaione, Cutigliano e la stessa Pistoia).\nSanit\u00e0 e assistenza sociale.\nDopo la grande pestilenza del 1630, il governo granducale rafforz\u00f2 le proprie misure sanitarie non solo sulle frontiere terrestri ma soprattutto su quelle marittime. Livorno fu sede del dipartimento di Sanit\u00e0 Marittima con un'importante capitaneria di porto con giurisdizione su tutto il mare toscano, isole comprese. Vi facevano capo sia i comandi della Marina militare sia di quella Mercantile, l'Ufficio di Ispezione di Sanit\u00e0 da cui dipendevano anche le amministrazioni dei Lazzeretti portuali. Altre deputazioni di sanit\u00e0, riorganizzate con la riforma del 1851 erano distinte per ordine di giurisdizione e d'importanza in tre classi: Portoferraio, Porto Longone (Porto Azzurro), Porto S. Stefano, Viareggio (Uffici di sanit\u00e0 e della marina mercantile) appartenevano alla 1\u00aa classe, Talamone, Port'Ercole, Castiglione della Pescaia, Piombino-porto appartenevano alla 2\u00aa classe e infine alla 3\u00aa classe Porto Vecchio di Piombino, Rio Marina, Marciana Marina, Marina di Campo. Vi erano inoltre degli uffici distaccati di sanit\u00e0 per il controllo della costa (Pianosa, scalo di Follonica, Baratti, Giglio porto, scalo di Bocca d'Arno, scalo di Forte dei Marmi.\nLa popolazione quando non era curata e assistita nelle proprie abitazioni, condizione questa per le classi pi\u00f9 agiate, era ricoverata in ospedali e asili, generalmente gestiti da Opere Pie di beneficenza pubblica. Tra questi si ricordano a Firenze l'Arcispedale di Santa Maria Nuova, il San Bonifazio e Santa Lucia, lo Spedale degl'Innocenti, la Casa Pia del Lavoro (1815), l'orfanatrofio del Bigallo (per i bambini abbandonati e gli orfani tra i 3 e i 10 anni), gli ospizi di S. Onofrio, i due notturni, di S. Domenico, e di S. Agnese. Nelle altre citt\u00e0 tra i principali nosocomi si ricordano gli Spedali di S. Antonio e della Misericordia a Livorno, la Casa di Carit\u00e0, le Case Pie e del Refugio, a Lucca lo Spedale civile e l'ospizio di maternit\u00e0, il manicomio di Fregionaia, a Pisa gli Spedali Riuniti di S. Chiara e dei trovatelli, la Pia Casa della Misericordia, e ancora gli Spedali Riuniti di Siena, gli Spedali di S. Maria sopra i ponti ad Arezzo, la Pia Casa di mendicit\u00e0, gli Spedali Riuniti di Pistoia e quello di Grosseto.\nIn particolare, le varie confraternite laicali, e in particolare quelle della arciconfraternita della Misericordia che si diffusero, grazie anche alla benevolenza e gli aiuti economici dati dagli stessi granduchi, in tutta la regione erano particolarmente attive nell'assistenza alle classi meno abbienti. Proprietarie di chiese, ospedali, istituti di cura, asili, camposanti assistevano gli abbandonati e i mendicanti, curavano i malati poveri e i pellegrini, assistevano carcerati e tumulavano con esequie religiose i giustiziati a morte e i deceduti per le pubbliche strade, distribuivano viveri e vestiario o assegnavano doti alle ragazze indigenti. Il loro vasto patrimonio fu in gran parte incamerato dallo Stato a seguito delle soppressioni leopoldine del 1785. Al momento delle soppressioni si stima che solo a Firenze e suo distretto vi fossero circa 398 istituti laici di carit\u00e0.\nCultura.\nIstruzione.\nFino alla prima met\u00e0 del XIX secolo non vi \u00e8 una vera istruzione pubblica, le classi pi\u00f9 agiate istruiscono i figli o con insegnanti privati (maestri e precettori) o presso istituti tenuti da religiosi (Barnabiti, Scolopi, Gesuiti). Le poche scuole vivono con i sussidi dello Stato o di qualche benefattore e sono male organizzate.\nLe materie insegnate sono suddivise in vari corsi (umanit\u00e0, retorica, filosofia, geometria, grammatica, teologia morale, fisica, latino, greco, ecc.). Dalla met\u00e0 del XVIII secolo si cominciano a organizzare anche Scuole femminili pubbliche per l'insegnamento del leggere, scrivere, fare di conto, arti femminili (cucito, ricamo, cucina, ecc.), doveri sociali, religione, grammatica italiana, francese, geografia, musica, disegno, ballo. Ma con le riforme leopoldine molti istituti furono soppressi e le scuole riorganizzate e aggregate tra loro.\nCentro di cultura europea per tutto il Rinascimento, il Granducato eredita e sviluppa l'enorme patrimonio artistico e intellettuale anche nei secoli successivi, sia pure in forma pi\u00f9 dimessa e circoscritta. Con i Lorena viene rivivacizzata l'attivit\u00e0 artistica e viene ricostituito una classe dirigente di intellettuali toscani che insieme all'attivit\u00e0 economica \u00e8 l'aspetto pi\u00f9 vistoso dello Stato in tutto il panorama ristagnante dell'Italia del Settecento. Viene rinnovata e ridata dignit\u00e0 agli Studi universitari de \"La Sapienza\" di Pisa, famosa per l'insegnamento del diritto e de \"Lo Studio\" di Siena, divenendo i centri dell'illuminismo toscano e italiano, mentre a Firenze c'\u00e8 una nota scuola chirurgica presso Santa Maria Novella. Da questi centri di cultura si formano uomini come Bernardo Tanucci, Leopoldo Andrea Guadagni, Claudio Fromond, Paolo Frisi, Antonio Cocchi, Leonardo Ximenes.\nCon l'abolizione della censura ecclesiastica (1754) si passa al giusnaturalismo che libera in molti aspetti la cultura toscana dal controllo della Chiesa e dall'aristotelismo. Questo permette una maggiore libert\u00e0 nel transito delle idee e delle correnti culturali, in forma diversa, ma complementare, attraverso due centri importanti: Firenze, raccordi dei contatti di tipo continentale del mondo mitteleuropeo e francese e Livorno, centro portuale e mercantile cui affluiscono le tendenze anglosassoni. Per tutto il XVIII secolo, infatti, nel giudizio comune britannico, Livorno costituisce un riferimento economico importante come si rileva anche dai registri dei Lloyds di Londra.\nAccademie e societ\u00e0 culturali.\nAspetto caratteristico toscano furono le numerose Accademie e Societ\u00e0 fondate per scopi letterari o scientifici. A Firenze si ricordano:\nDivertimenti.\nNelle classi pi\u00f9 agiate, dove il tempo libero era maggiore, sono diffusi i giochi di societ\u00e0 come quelli delle carte, gli scacchi, il biliardo. Dalla Francia, sin dalla fine del '600 comincia ed essere in uso la \"pallacorda\" con l'apertura di ambienti per tale gioco in varie citt\u00e0, mentre dal '700 entrano in uso, per l'influenza inglese, le prime corse ippiche che godono della partecipazione di molti cittadini. Continuano ed essere diffusi i vari giochi e gare popolari come espressione del folclore cittadino. \u00c8 il caso del calcio fiorentino che viene occasionalmente giocato anche in altre citt\u00e0, del gioco del ponte a Pisa, del palo della cuccagna, o del palio marinaro a Livorno.\nLe occasioni di divertimento erano poi offerte dalla \"villeggiatura\" nei mesi estivi che, nata per sfuggire il pericolo di epidemie, pi\u00f9 frequenti nella stagione calda, porta le classi ricche a trascorrere lunghi periodi nelle residenze di campagna facendone una vera moda. Nel XVIII secolo riacquista una certa importanza anche l'attivit\u00e0 termale di cui la Toscana \u00e8 ricca di centri. Gi\u00e0 il granduca Giangastone de' Medici amplia e sviluppa le antiche terme pisane di San Giuliano, gi\u00e0 note a Carlomagno. Ma \u00e8 con Pietro Leopoldo che, con l'apertura delle nuove terme di Montecatini, l'attivit\u00e0 termale acquista rinomanza e caratteri di una moda che coinvolger\u00e0 presto tutta l'alta societ\u00e0 europea, creando i presupposti per un vero turismo in senso moderno che caratterizzer\u00e0 tutto l'800. Tra i maggiori centri termali si ricordano, oltre quelli gi\u00e0 citati, Uliveto Terme, Bagno a Ripoli, San Casciano Val di Pesa, Poggibonsi, Casciana Terme, Caldana, Monsummano, Chianciano, Rapolano Terme, Bagno Vignoni, Saturnia, San Casciano dei Bagni.\nStato e Chiesa.\nBench\u00e9 la religione di Stato sia quella cattolica romana, i Medici hanno sempre favorito la tolleranza verso altre religioni in particolare nella loro nuova citt\u00e0 di Livorno. Per ragioni di natura economico-demografica \u00e8 incoraggiata la presenza di comunit\u00e0 straniere anche acattoliche come quella ebraica (comunit\u00e0 di Firenze, Livorno, Pisa, Pitigliano) o quelle di varia fede protestante (anglicani, calvinisti, luterani), per arrivare ai Greci e Russi ortodossi e ai musulmani.\nSu tale situazione la Santa Inquisizione vigila attentamente, intervenendo presso il governo nei casi che ritiene opportuni.\nIl clero, specie con i Gesuiti introdotti sotto Cosimo III, domina l'ambiente della corte fiorentina. Gode da tempo di molti privilegi e immunit\u00e0 di origine medievale e feudale come l'esenzione dagli obblighi verso l'autorit\u00e0 civile (esonero dal giudizio dei Tribunali di stato, speciale tutela penale, esenzioni fiscali, ecc.). Con il fenomeno della manomorta il clero \u00e8 in possesso di vaste propriet\u00e0 immobiliari con una rendita annua che sotto la Reggenza ammonta a oltre 1.700.000 scudi contro la rendita statale di 335.000 scudi. Tale situazione non pi\u00f9 tollerabile sotto il governo illuminato dei Lorena viene progressivamente smantellata con l'abolizione delle prigioni dell'Inquisizione (1754) e la chiusura di molti suoi uffici periferici, fino alle pi\u00f9 drastiche riforme leopoldine che eliminarono i Tribunali del S. Uffizio (1782) e gran parte dei privilegi ecclesiastici, seguiti da tutta una serie di limitazioni sulle forme esteriori di religiosit\u00e0, l'interdizione delle sepolture nelle chiese, fino ad arrivare a un tentativo di costituire una propria Chiesa nazionale toscana con l'aiuto di Scipione de' Ricci, vescovo di Pistoia.\nNel 1749 sono regolamentate le feste di precetto:\nLo Stato \u00e8 ripartito in tre Province ecclesiastiche:\nVi sono poi Diocesi dipendenti direttamente dalla Provincia Romana della Santa Sede:\nOltre al clero ordinario anche le numerose famiglie religiose possiedono vaste propriet\u00e0 e privilegi. Tra i maggiori ordini religiosi distribuiti nello Stato vi sono:\nEsercito e Marina.\nEsercito.\nCon le proprie ambizioni espansionistiche Cosimo I de' Medici comprese la necessit\u00e0 di presidiare il territorio creando proprie truppe locali. Nel 1537 vennero costituite le \"bande\" o compagnie locali con arruolamento a ruolo. I maschi toscani erano arruolati nella fascia di et\u00e0 tra i 20 e i 50 anni sia con arruolamento volontario che coatto, procedendo con un commissario generale ad una selezione ogni 3 o 4 anni in base alle esigenze contingenti, escludendo i cittadini fiorentini per inaffidabilit\u00e0 e quelli pistoiesi perch\u00e9 ritenuti troppo turbolenti ed indisciplinati. Con le periodiche riviste militari si procedeva ad ispezioni che aggiornavano lo stato dei componenti (inabilit\u00e0, inidoneit\u00e0 fisica, limiti di et\u00e0 raggiunti, trasferimenti). Dipendevano in ambito giudiziario per delitti in servizio o procedimenti disciplinari da un \"magistrato delle bande\", dipendente a sua volta dal Segretario di Guerra.\nDal XVII secolo il granducato era ormai privo di ambizioni espansionistiche. Dopo le lunghe guerre che portarono Firenze all'annessione di gran parte dell'odierna Toscana e con l'ultima grande guerra contro Siena, il governo mediceo e poi lorenese mantennero un esercito composto da poche unit\u00e0 di mercenari e da veterani che spesso svolgevano solo un controllo interno sul territorio per l'assoluta assenza di nemici limitrofi, affiancando nei compiti di tutela dell'ordine pubblico il bargello e i suoi birri. Le uniche fortezze che continuarono ad assolvere un rilievo militare e difensivo furono le piazzeforti di Livorno e di Portoferraio per la sicurezza del mare e delle coste, continuamente minacciate dai corsari barbareschi magrebini e turchi. Per tale ragione fu costituita nel corso del XVI secolo una linea difensiva di torri costiere con circa 81 localit\u00e0 fortificate dalla Versilia alla Maremma Grossetana.\nLe truppe delle bande andarono drasticamente riducendosi, tanto che alla fine del principato mediceo erano poco pi\u00f9 di 12.000 con molti veterani, di cui circa 7.000 professionisti tra graduati e soldati.\nSotto la Reggenza nel 1738 si procedette alla riforma, costituendo a fianco della struttura per bande con reclutamento locale introdotta da Cosimo I, un Reggimento di Guardie lorenesi ed uno toscano. Nel 1740 i Reggimenti divennero tre: \"Capponi\", poi denominato \"Lunigiana\", \"Pandolfini\" poi divenuto \"Romagna\" ed uno squadrone di cavalleria con un totale di circa 6.000 uomini con gli invalidi e i veterani. Con legge del 13 settembre 1753 furono abolite le bande locali e mantenuti i soli tre reggimenti regolari. Fu introdotto nuovamente il servizio militare obbligatorio fino a reclutare 7.500 uomini. Per il suo totale disuso da lungo tempo e fattosi gravoso durante la guerra dei Sette Anni (1756-1763), ci furono molte diserzioni e fughe delle giovani generazioni, specialmente rurali, nei vicini Stati della Chiesa. Nel 1756 i tre battaglioni di 3.159 toscani furono mandati alla guerra e nel 1758 con l'accordo \"per sussidi di soldati all'impero\" questi vennero posti al servizio di Maria Teresa d'Asburgo (\"Toskanischen Infanterie Regiment\").\nNel 1798 con le prime campagne napoleoniche la Toscana poteva contare su un esiguo numero di militari, essendo state le spese relative ridotte al minimo. In servizio del granduca vi era:\nVerso il 1820 l'apparato militare dello Stato dipendeva dal Dipartimento della Guerra, diretto dal ministro Vittorio Fossombroni, segretario di stato. Il Comandante Supremo delle truppe era il generale Jacopo Casanuova, mentre capo dello Stato Maggiore era il colonnello Cesare Fortini.\nLe piazze militari erano: Firenze con le fortezze da Basso e di Belvedere, Livorno, Portoferraio, Pisa, Siena, Grosseto, Volterra, Arezzo, Pistoia, Prato, Isola del Giglio, Isola di Gorgona e successivamente Orbetello, Follonica, Monte Filippo, Talamone, Porto Santo Stefano, Lucca, Viareggio.\nL'esercito era composto da 4.500 unit\u00e0 distinte in:\nNel 1836 l'esercito era composto da 7.600 uomini di cui 2.560 nei due reggimenti di fanteria, 3.200 in tre reggimenti di fucilieri, 880 nel battaglione d'artiglieria, 360 in un battaglione pistoiese, 300 nei fucilieri a cavallo e 300 nei cavalleggeri del Littorale.\nNella seconda met\u00e0 del XIX molti reparti militari furono riformati:\nMarina.\nGrazie all'Ordine di Santo Stefano il granducato pot\u00e9 usufruire sin dalla sua costituzione e per incremento degli stessi sovrani di una propria flotta militare. La sede della flotta divenne il porto di Livorno che custodiva al sicuro nelle sue darsene le galee o galere stefaniane. Base della marina militare toscana, Livorno fu fino a met\u00e0 del XVIII secolo, il porto di partenza della guerra di corsa dei cavalieri di Santo Stefano che nelle loro \"caravane\" annuali andavano a contraccambiare le scorrerie dei corsari ottomani e barbareschi. Al riguardo, tra le varie imprese militari si ricordano la difesa di Malta dall'invasione ottomana del 1565, con l'invio di quattro galee nell'isola assediata, la spedizione di 15 unit\u00e0 navali contro Tunisi nel 1573, la partecipazione alla battaglia di Lepanto con 12 galere guidate dall'ammiraglia \"La Capitana\" e condotta da Cesare Canaviglia e Orazio Orsini. Oltre alla \"Capitana\", parteciparono alla battaglia di Lepanto sotto le insegne pontificie, la \"Grifona\", la \"Toscana\", la \"Pisana\", la \"Pace\", la \"Vittoria\", la \"Fiorenza\", la \"San Giovanni\", la \"Santa Maria\", la \"Padrona\", la \"Serena\" e \"Elbigina\". In questa fase, la bandiera da guerra era rossa bordata di giallo su tre lati (escluso quello dell'asta) con al centro una croce di Malta in un disco bianco\nNel 1604 la flotta era costituita dalle grosse galere la \"Capitana\", \"Padrona\", \"Fiorenza\", \"Santa Maria\", \"Siena\", \"Pisana\" e \"Livornina\" con un equipaggio composta da 1055 schiavi imbarcati. Nel 1611 la flotta fu incrementata da nuove grosse galere: \"San Cosimo\", \"Santa Margherita\", \"San Francesco\", \"San Carlo\", \"Santa Cristina\", con un totale di 1400 schiavi imbarcati. La flotta toscana raggiunge cos\u00ec nel 1615 un totale di dieci grosse galere, due galeoni, e vari vascelli e navicelli, rendendola rispettata e temuta in tutto il Mediterraneo occidentale.\nLa politica di neutralit\u00e0 toscana che i Medici decisero di assumere negli anni successivi, port\u00f2 nel 1649 alla cessione dell'intera flotta alla Francia, mantenendo solo quattro galee per il servizio di controllo della costa (Capitana, Padrona, San Cosimo, Santo Stefano) con un equipaggio che nel 1684 raggiungeva i 750 schiavi imbarcati.\nLe nuove acquisizioni territoriali del congresso di Vienna e le scorrerie barbaresche portano Ferdinando III nel 1814 a richiedere all'Austria le navi della flotta ex-napoleonica, ma senza esito, e quindi vengono messe in cantiere alcune imbarcazioni di stazza non elevata (una galeotta e un felucone), e successivamente altre unit\u00e0 minori, un brigantino, una goletta, uno sciabecco, quattro cannoniere e tre speronare.\nNel 1749, con la sottoscrizione di pace con la Porta Ottomana e le Reggenze barbaresche di Tripoli, Tunisi e Algeri, il governo lorenese ritenne non pi\u00f9 necessario mantenere una base militare navale e una numerosa flottiglia. Cos\u00ec dal 1751 le tre galere rimaste furono trasferite a Portoferraio che divenne la nuova base della flotta. In questo periodo la sua marina ammonta a circa 200 unit\u00e0 con 12 ufficiali inglesi e vari sottufficiali e vengono costituite 5 fregate. Verso il 1749, con l'ascesa al trono di Francesco III, granduca di Toscana e marito di Maria Teresa d'Asburgo, venne adottata la bandiera asburgica, con aquila bicipite nera coronata e spada nelle due zampe su sfondo giallo, che venne sostituita nel 1765.\nFlotta commerciale.\nLa Toscana non ha mai avuto una vera flotta commerciale propria, n\u00e9 propri equipaggi. I bastimenti toscani si riducevano a navigli di piccola stazza con vela latina, dove la presenza di marinai toscani era minima. Molto diffusi erano i navicelli a vela latina, usati principalmente per il trasporto di merci e derrate sull'Arno fino al porto fluviale di Porto di Mezzo, nei pressi di Lastra a Signa, mentre lungo le coste per il piccolo cabotaggio erano in uso la tartana e il leuto di propriet\u00e0 di alcuni elbani.\nFino alla pace con l'Impero ottomano il commercio marittimo era poco sicuro e i commercianti toscani non si sentivano sicuri ad affidare le proprie merci a navi toscane, la cui bandiera non poteva essere efficacemente difesa a livello internazionale. Veniva perci\u00f2 fatto frequentemente uso di navi appartenenti alla marina commerciale della Repubblica di Ragusa, repubblica marinara dalmata neutrale e posta sotto il protettorato degli Ottomani.\nI Lorena per primi incoraggiarono dalla seconda met\u00e0 del XVIII secolo la creazione di una piccola marina mercantile toscana. Il porto di Livorno divenne nuovamente un importante punto strategico e si tent\u00f2 di favorire proprio qui la costituzione di una flotta mercantile per creare un commercio autonomo attivo con l'\"Editto di Marina e di Navigazione mercantile toscana\" del 10 ottobre 1748.\nLa preoccupazione maggiore fu di formare uno specifico ceto di marinai locali, quando la maggior parte di essi erano stranieri (francesi, corsi, napoletani, britannici, danesi, genovesi, greci), stabilitisi a Livorno nel corso del Settecento.\nNel 1750 dagli Arsenali di Pisa uscirono tre grandi vascelli, armati con 50 cannoni e 300 soldati per il trasporto di mercanzie fino a Costantinopoli. Ultimo intervento temporale per incoraggiare il commercio marittimo toscano fu la nascita nel 1786 della \"Compagnia di commercio toscana\" per le rotte con le Americhe.\nLe coste toscane non hanno avuto grandi approdi se si esclude l'antico porto pisano. In et\u00e0 moderna l'unico vero porto, peraltro costruito artificialmente, era quello di Livorno; gli altri erano approdi o comunque attracchi per navi di basso pescaggio.\nSi ricordano i seguenti porti in uso tra i secoli XV e XIX:\nMonete e misure.\nIl sistema toscano monetario e di misura si basava sull'antichissimo sistema duodecimale di origini etrusco-romane. La moneta di cambio per eccellenza era il Fiorino d'oro, conosciuto e apprezzato in tutta Europa per il suo valore aureo intrinseco e oggetto di numerose falsificazioni e imitazioni da parte di altre potenze. Ovviamente il valore di cambio delle monete toscane mutava nel corso dei secoli. Al momento dell'Unit\u00e0 italiana la moneta di conto base del granducato era la Lira toscana o fiorentina, equivalente a 84 centesimi di lira italiana del tempo. Una Lira era costituita da 20 soldi toscani. La zecca era a Firenze e a Pisa.\nLe unit\u00e0 di misura, richiamandosi alle loro origini medievali, in particolare quelle agrarie, potevano variare da citt\u00e0 a citt\u00e0, anche se diventavano sempre pi\u00f9 di uso comune quelle fiorentine.\nDi seguito le monete di corso e di conto in circolazione nel Granducato.\nLe unit\u00e0 di misura pi\u00f9 diffuse:\nCalendario.\nSin dall'et\u00e0 medievale era invalso l'uso nelle tre grandi repubbliche toscane (Firenze, Pisa, Siena) di computare l'anno dal 25 marzo,\"ab Incarnatione\" secondo la formula di Stile dell'Incarnazione. Tuttavia, tale calendario con l'adozione progressiva negli altri stati europei del calendario gregoriano, creava complessi problemi di natura giuridica ed economica con particolare riferimento alla redazione di atti pubblici e contratti privati.\nCos\u00ec la nuova dinastia Lorenese fu indotta ad adeguarsi, come fecero nello stesso periodo Gran Bretagna e Svezia, al nuovo calendario, anticipando - con la legge del 18 settembre 1749 - il Capodanno al 1\u00ba gennaio 1750.\nBandiera e stemma di stato.\nLa bandiera del granducato si identific\u00f2 sotto i Medici con il loro stemma di famiglia su sfondo, dapprima tripartito di rosso con fascia bianca poi solo bianco. Con il cambio dinastico bandiera di stato e stemma si fecero pi\u00f9 complessi. La bandiera, dapprima avente l'aquila bicipite dell'impero sopra quattro fasce orizzontali in campo oro, fu sostituita con Pietro Leopoldo da un tricolore rosso e bianco a fasce trasversali, analogo a quello dell'Austria, su cui campeggiava lo stemma dei Lorena. L'arma granducale era quindi costituita da uno stemma inquartato. Il primo quarto era partito a quattro fasce rosse in campo bianco (pretensione degli Angi\u00f2 di Napoli) e la croce di Lorena in oro (arma di Ungheria), il secondo quarto era costituito da un leone rampante in oro, coronato in campo azzurro (arma di Boemia), il terzo quarto era tripartito in bande azzurre su campo bianco e un palo rosso, il tutto bordato da gigli d'oro in campo azzurro (arma di Borgogna), il quarto quarto rappresentava due barbi d'oro addossati in campo azzurro, seminato da quattro croci in oro ai lati (pretensione del Ducato di Bar). Sopra tutto campeggiava uno scudo al centro sormontato dalla corona granducale, interzato in palo: nel primo una banda in rosso caricata da tre alerioni d'argento (Lorena), nel secondo o centrale, interzato di rosso con fascia bianca (Medici e Asburgo), nel terzo cinque palle di rosso disposte a cinta, sormontate da una pi\u00f9 grande d'azzurro, caricata da tre gigli d'oro (Medici), il tutto su campo d'oro.\nAl grande scudo sono accollate le insegne degli ordini di Santo Stefano, del Toson d'oro e poi di San Giuseppe. Il grande stemma \u00e8 sovrastato dalla grande corona granducale e accolto nel manto principesco rosso foderato di ermellino."}
{"id": "9546", "revid": "1272592", "url": "https://it.wikipedia.org/wiki?curid=9546", "title": "Ducato di Parma", "text": ""}
{"id": "9547", "revid": "7582", "url": "https://it.wikipedia.org/wiki?curid=9547", "title": "Ducato di Modena", "text": ""}
{"id": "9550", "revid": "396099", "url": "https://it.wikipedia.org/wiki?curid=9550", "title": "Forza", "text": "Una forza \u00e8 una grandezza fisica vettoriale che si manifesta nell'interazione reciproca di due o pi\u00f9 corpi sia a livello macroscopico, sia a livello delle particelle elementari. Quantifica il fenomeno di induzione di una variazione dello stato di quiete o di moto dei corpi stessi; in presenza di pi\u00f9 forze \u00e8 la risultante della loro composizione vettoriale a determinare la variazione del moto. La forza \u00e8 descritta classicamente dalla seconda legge di Newton come derivata temporale della quantit\u00e0 di moto di un corpo rispetto al tempo.\nIn formule:\nche, nel caso la massa del corpo sia costante, si riduce a:\nLa legge evidenzia immediatamente il carattere vettoriale della forza, in quanto la derivata di un vettore \u00e8 ancora un vettore.\nUnit\u00e0 di misura.\nSistema internazionale.\nL'unit\u00e0 di misura della forza nel SI \u00e8 il newton, definito come:\nTenendo conto del secondo principio della dinamica, possiamo quindi affermare che una forza di 1 N imprime ad un corpo con la massa di 1\u00a0kg l'accelerazione di 1\u00a0m/s\u00b2.\nAltri sistemi di unit\u00e0 di misura.\nNel sistema CGS la forza si misura in dyne.\nEffetti.\nLe forze sono quindi le cause del cambiamento del moto dei corpi: possono pertanto mettere in moto un corpo che si trovava precedentemente in stato di quiete, modificare il movimento di un corpo gi\u00e0 precedentemente in moto, o riportare il corpo in stato di quiete.\nA livello pratico, le forze applicate ad un dato corpo possono avere due diversi tipi di effetti:\nSi dice \"ambiente\" di un corpo proprio l'insieme delle forze che altri corpi esercitano su di esso.\nDefinizione operativa di forza (punto di vista statico).\nDa un punto di vista operativo, \u00e8 possibile affermare che se un corpo \u00e8 deformato rispetto al suo stato di riposo, allora \u00e8 sottoposto all'azione di una forza.\nUna definizione statica di forza \u00e8 possibile misurando la deformazione di un corpo che segua la legge di Hooke, cio\u00e8 tali che la deformazione sia direttamente proporzionale alla forza applicata. Ci\u00f2 vuol dire che se si sospende ad una molla ideale un peso campione si ottiene un certo allungamento \"x\", mentre se alla stessa molla si sospendono due pesi campione, uguali al precedente, l'allungamento risulta uguale a 2\"x\". Utilizzando questa propriet\u00e0 lineare delle molle \u00e8 possibile costruire degli strumenti di misura delle forze, detti dinamometri. Ogni volta che un dinamometro si allunga, significa che ad esso \u00e8 applicata una forza.\nUtilizzando un dinamometro si ottiene una misura indiretta della forza, in quanto la grandezza che viene misurata non \u00e8 direttamente la forza, ma la deformazione della molla contenuta nel dinamometro; osserviamo tuttavia che la stessa situazione sperimentale ricorre nella misura della temperatura (ci\u00f2 che si misura in realt\u00e0 \u00e8 la dilatazione del mercurio) o della pressione (viene misurata l'altezza di una colonna di liquido).\nDefinizione generale di forza.\nLa forza generalizzata associata ad un grado di libert\u00e0 del sistema \"i\" \u00e8:\nDove W \u00e8 il lavoro della risultante attiva F agente sul sistema. Si tratta quindi in termini newtoniani per variabili lunghezza e angolo rispettivamente delle grandezze forza e momento meccanico prese lungo la variabile, nel caso pi\u00f9 generale di una combinazione delle due.\nNel caso di vincoli bilaterali permettono di ignorare nell'analisi del sistema le reazioni vincolari (di risultante R), anche per sistemi scleronomi: dato uno spostamento virtuale formula_5, ottenuto considerando solo gli spostamenti ammissibili con i vincoli considerati come \"fissi\" all'istante di riferimento, il lavoro virtuale agente sull'n-esima particella del sistema vale:\nSe i vincoli del sistema sono bilaterali, per il principio delle reazioni vincolari i lavori virtuali vincolari sono nulli, e cio\u00e8 le reazioni sono ortogonali agli spostamenti virtuali:\nEsprimendo formula_8 in funzione delle coordinate generalizzate formula_9, e ricordando che formula_10 per definizione di spostamento virtuale:\nIl lavoro virtuale sulla particella sottoposta a vincoli bilaterali \u00e8 cio\u00e8 interamente calcolabile tramite le forze generalizzate agenti su di essa. \nA livello ingegneristico dove \u00e8 necessario risalire allo sforzo che dovrebbe essere fatto da tutte le forze non vincolari se il sistema subisse uno spostamento virtuale formula_12, oppure alle sollecitazioni esterne imposte realmente dai vincoli, l'approccio Lagrangiano risulta quindi particolarmente utile.\nIn base alle equazioni di Lagrange del I tipo e in forma di Nielsen si pu\u00f2 legare la forza generalizzata all'energia cinetica del sistema:\nformula_13,\nSi noti quindi che le forze generalizzate differiscono quindi per il secondo termine formula_14 dalle formula_15 cui si arriverebbe generalizzando la definizione newtoniana di forza come derivata totale temporale della quantit\u00e0 di moto, cio\u00e8 il secondo principio della dinamica.\nCarattere vettoriale della forza.\nLa forza \u00e8 una grandezza vettoriale, ovvero \u00e8 descritta da un punto di vista matematico da un vettore. Ci\u00f2 significa che la misura di una forza, ovvero la sua intensit\u00e0 misurata in newton, rappresenta solo il modulo della forza, che per essere definita necessita anche della specificazione di un punto di applicazione (il punto del corpo dove la forza agisce), di una direzione (fascio di rette parallele) e di un verso (indicato dall'orientamento del vettore).\nIl carattere vettoriale della forza si manifesta anche nel modo in cui \u00e8 possibile sommare le forze. Come \u00e8 possibile verificare sperimentalmente, due forze formula_16 e formula_16 con lo stesso punto di applicazione, ma direzioni diverse si sommano con la regola del parallelogramma (vedi figura a fianco). Ci\u00f2 significa che se ad un corpo vengono contemporaneamente applicate le forze formula_16 e formula_16, esso si muover\u00e0 lungo la direzione della diagonale del parallelogramma, come se ad esso fosse applicata solo la forza formula_20, detta, appunto somma o risultante.\nAzione a distanza e campo di forze.\nUna forza pu\u00f2 esercitarsi non necessariamente a contatto di un corpo, ma pu\u00f2 anche esserci un campo di forze, cio\u00e8 una regione in cui un corpo esercita la propria forza, esistente indipendentemente da un secondo corpo che ne subisca gli effetti.\nAlcune forze possiedono una struttura tale che il lavoro compiuto su un corpo sia sempre esprimibile tramite una funzione scalare, chiamata potenziale, dipendente unicamente dagli estremi dello spostamento e non dalla traiettoria. Tali forze sono dette forze conservative e ammettono un'energia potenziale. L'energia potenziale (solitamente indicata con il simbolo \"U\") rappresenta un campo scalare pari alla funzione potenziale cambiata di segno, di cui la forza \u00e8 il gradiente:\nEsempi classici di forze conservative sono la forza di gravit\u00e0 e la forza elettrica o di Coulomb. Esse sono caratterizzate dalle relazioni:\nIl significato geometrico del gradiente di una funzione si pu\u00f2 facilmente interpretare, almeno nel caso di funzioni in due variabili come nell'esempio in figura, come il vettore che indica, punto per punto, la massima pendenza, nella direzione crescente; il fatto che una forza conservativa sia pari a meno il gradiente dell'energia significa che \u00e8 indirizzata in modo da minimizzare la stessa.\nProblematicit\u00e0 del concetto di forza.\nLa definizione operativa sopra presentata \u00e8 quella pi\u00f9 comune nei libri di testo, ma notiamo che non \u00e8 soddisfacente, in quanto richiede l'introduzione della legge di Hooke e della forza peso, incappando in una definizione circolare (la definizione della legge di Hooke \u00e8 dipendente dalla forza). In altre esposizioni della dinamica la forza \u00e8 proprio definita dalla seconda legge della dinamica, oppure col rischio di incappare in un vero e proprio truismo. In altri trattati la forza viene introdotta come un concetto intuitivo, legato alle impressioni connesse allo sforzo muscolare: per evidenziare l'inadeguatezza di tale impostazione \u00e8 sufficiente notare la pericolosit\u00e0 insita nella confusione tra concetti fisici appartenenti ad una teoria e concetti provenienti dall'esperienza ingenua: ad esempio mantenere sollevato un peso fermo comporta sforzo muscolare, ma non lavoro (nel senso fisico del termine).\nIn molte esposizioni recenti della meccanica, la forza \u00e8 normalmente definita implicitamente in termini di equazioni che lavorano con essa: questa impostazione, qualora si vada a considerare la necessit\u00e0 di specificare il riferimento in cui tali equazioni valgono, non \u00e8 completamente soddisfacente nel risolvere le problematiche associate alla definizione \"classica\". Alcuni fisici, filosofi e matematici, come Ernst Mach, Clifford Truesdell e Walter Noll, hanno trovato problematico questo fatto e hanno cercato una definizione pi\u00f9 esplicita di forza, evidenziando peraltro la non essenzialit\u00e0 di questo concetto per la comprensione della meccanica. Ernst Mach critic\u00f2 peraltro anche l'idea, a suo avviso metafisica, che le forze siano le cause del moto: solo i corpi possono influire sullo stato di moto di altri corpi e difficilmente si pu\u00f2 pensare che la forza, un concetto astratto, possa essere la causa di alcunch\u00e9.\nRelazioni tra unit\u00e0 di forza e unit\u00e0 di massa.\nA livello del mare, l'accelerazione dovuta alla gravit\u00e0 (\"a\" nell'equazione di cui sopra) \u00e8 9,807 metri per secondo quadrato, quindi il peso di un chilogrammo \u00e8 1\u00a0kg \u00d7 9,807\u00a0m/s\u00b2 = 9,807 N.\nA volte, soprattutto in contesti di tipo ingegneristico, si distingue il \"chilogrammo massa\" (indicato con \"kgm\") per indicare il kg e il \"chilogrammo forza\" (o \"chilogrammo peso\", indicato con \"kgf\") per indicare il valore di 9,807 N. Il chilogrammo peso non \u00e8 tuttavia riconosciuto come unit\u00e0 di misura del Sistema Internazionale e sarebbe opportuno non usarlo per non creare confusione tra i concetti di massa e di peso.\nInfatti la massa \u00e8 una propriet\u00e0 intrinseca dell'oggetto mentre il peso dipende dalla gravit\u00e0.\nForze fondamentali della natura.\nSecondo le teorie scientifiche attualmente pi\u00f9 accreditate, in natura esistono quattro forze, o meglio interazioni fondamentali che operano sui corpi: la gravit\u00e0, l'interazione elettromagnetica, l'interazione nucleare forte e l'interazione debole. La prima, secondo la teoria della relativit\u00e0 generale \u00e8 un effetto della geometria dello spazio-tempo, mentre le altre tre interazioni, che sono delle teorie di gauge, sono dovute a scambi di particelle, dette bosoni di gauge, secondo la seguente tabella:\nIl modello standard fornisce un riquadro coerente nel quale sono inserite le tre teorie di gauge, mentre ad oggi \u00e8 stato impossibile ricondurre ad esso una versione quantistica della gravit\u00e0, sebbene sia stata teorizzata una particella mediatrice (il gravitone) della quale non si hanno evidenze empiriche."}
{"id": "9551", "revid": "1305772", "url": "https://it.wikipedia.org/wiki?curid=9551", "title": "Forza (disambigua)", "text": ""}
{"id": "9552", "revid": "79968", "url": "https://it.wikipedia.org/wiki?curid=9552", "title": "Intensit\u00e0 luminosa", "text": "L'intensit\u00e0 luminosa \u00e8 una grandezza fisica la cui unit\u00e0 di misura nel Sistema Internazionale \u00e8 la candela. L'intensit\u00e0 luminosa di una sorgente puntiforme in una determinata direzione nell'angolo solido unitario \u00e8 il flusso luminoso.\nAppartiene, tra altri raggruppamenti di grandezze fisiche, al gruppo delle Grandezze fotometriche.\nDescrizione.\nL'intensit\u00e0 luminosa viene quantificata come candele in una data direzione, di una sorgente che emette radiazione monocromatica di frequenza pari a formula_1 hertz e con una intensit\u00e0 radiante nella direzione di propagazione di formula_2 watt per steradiante.\nL'intensit\u00e0 luminosa pu\u00f2 anche essere considerata come il numero di fotoni che attraversa una sezione unitaria di un campione (che pu\u00f2 essere anche il vuoto) nell'unit\u00e0 di tempo.\nNel Sistema Internazionale l'intensit\u00e0 luminosa \u00e8 una grandezza fondamentale per le misure fotometriche dalla quale si ricavano tutte le altre. Se si indica con formula_3 l'angolo solido in cui \u00e8 compreso il fascio luminoso emesso da una sorgente luminosa di luce bianca, costituito da un cono avente il vertice nella sorgente medesima, con formula_4 l'intensit\u00e0 luminosa, il flusso luminoso misurato in lumen \u00e8\nformula_5\ne la quantit\u00e0 di luce emessa dalla sorgente, intesa come l'energia elettromagnetica irradiata nello spettro visibile in un dato tempo formula_6, diviene\nformula_7\nLa quantit\u00e0 di luce formula_8, essendo un'energia, andrebbe misurata in joule, ma la sua unit\u00e0 di misura \u00e8 il lumensecondo; analogamente il flusso luminoso, essendo una potenza, andrebbe misurato in watt e l'intensit\u00e0 luminosa in watt/steradiante. \nTuttavia, poich\u00e9 non tutta l'energia elettromagnetica emessa da una lampada ad incandescenza ricade nella banda visibile, ma una buona parte si perde nell'infrarosso, nelle misurazioni fotometriche, in cui si valuta soltanto la quantit\u00e0 di energia emessa in luce bianca, \u00e8 stato necessario introdurre delle nuove unit\u00e0 di misura, dette \"unit\u00e0 fotometriche\".\nFin qui si \u00e8 supposto che la sorgente luminosa fosse puntiforme. Se invece la sorgente \u00e8 estesa, occorre introdurre un'altra grandezza: la luminanza della sorgente (o brillanza) in una determinata direzione. Se questa \u00e8 perpendicolare alla superficie emettente, di area formula_9, la luminanza formula_10 e l'intensit\u00e0 luminosa formula_4 sono legate dalla relazione\nformula_12\nNel SI l'unit\u00e0 di misura della luminanza \u00e8 la candela/m2."}
{"id": "9553", "revid": "290948", "url": "https://it.wikipedia.org/wiki?curid=9553", "title": "Frequenza", "text": "La frequenza \u00e8 una grandezza che riguarda fenomeni periodici o processi ripetitivi. \nDescrizione generale.\nIn fisica la frequenza di un fenomeno che presenta un andamento costituito da eventi che nel tempo si ripetono identici o quasi identici, viene data dal numero degli eventi che vengono ripetuti in una data unit\u00e0 di tempo; inoltre la velocit\u00e0 angolare rientra nel concetto generale di velocit\u00e0 (variazione di una grandezza), in questo caso esprime la variazione di un angolo nel tempo. Un modo per calcolare una tale frequenza consiste nel fissare un intervallo di tempo, nel contare il numero di occorrenze dell'evento che si ripete in tale intervallo di tempo e nel dividere quindi il risultato di questo conteggio per l'ampiezza dell'intervallo di tempo. In alternativa, si pu\u00f2 misurare l'intervallo di tempo tra gli istanti iniziali di due eventi successivi (il periodo) e quindi calcolare la frequenza come grandezza inversa di questa durata.\ndove \"T\" esprime il periodo. Il risultato \u00e8 dato nell'unit\u00e0 di misura chiamata hertz (Hz), dal fisico tedesco Heinrich Rudolf Hertz, dove 1\u00a0Hz caratterizza un evento che occorre una volta in un secondo. Quindi formula_2\nGli strumenti usati per la misura sono l'oscilloscopio e il frequenzimetro: il primo permette una misurazione complementare ad altre, in circostanze non impegnative; per misure accurate e precise occorre usare il secondo, il quale \u00e8 uno strumento elettronico specializzato per misure di frequenza e di tempo e talvolta in grado di generare fenomeni periodici a frequenze impostate.\nFrequenza dei fenomeni ondulatori.\nNel misurare la frequenza del suono, di onde elettromagnetiche (come le onde radio o la luce), di segnali elettrici oscillatori o di altre onde simili, la frequenza in hertz \u00e8 il numero di cicli della forma d'onda ripetitiva per secondo.\nPoich\u00e9 il prodotto tra la frequenza di un'onda elettromagnetica e la sua lunghezza d'onda \u00e8 uguale al valore della velocit\u00e0 della luce (formula_3 ), si ha che:\nIn altre parole, in un'onda elettromagnetica tra lunghezza d'onda e frequenza esiste un rapporto di proporzionalit\u00e0 inversa.\nFrequenza di campionamento.\nLa frequenza di campionamento \u00e8 uno dei parametri fondamentali che caratterizzano il processo di conversione analogico-digitale nei sistemi elettronici di elaborazione dell'informazione.\nIn un sistema elettronico, l'informazione \u00e8 usualmente codificata in un segnale di tensione variabile nel tempo. Si parla di segnale analogico se esso varia in modo continuo in ciascun istante di tempo, di segnale numerico se esso pu\u00f2 assumere solo un numero finito di valori discreti oppure di segnale digitale se i valori che pu\u00f2 assumere sono solo 0 ed 1, in precisi istanti di tempo. Il processo di campionamento consente di convertire un segnale analogico in un segnale digitale e consiste nel misurare e registrare, in precisi istanti di tempo (istanti di campionamento) il valore istantaneo del segnale analogico in esame. La sequenza di tali valori, detti campioni, costituisce il segnale digitale. Il dispositivo che realizza la conversione da segnale analogico a segnale digitale viene detto convertitore A/D. La frequenza di campionamento indica il numero di campioni registrati in un secondo: il Teorema di Nyquist-Shannon stabilisce che, affinch\u00e9 sia possibile ricostruire il segnale analogico a partire dai suoi campioni, \u00e8 necessario che la frequenza di campionamento sia almeno il doppio della frequenza pi\u00f9 alta contenuta nello spettro del segnale di partenza: formula_5.\nAd esempio, un segnale audio ha uno spettro compreso fra 20\u00a0Hz e 20\u00a0kHz: per poter registrare il segnale su un supporto digitale (come, un CD audio) la frequenza di campionamento deve essere almeno di 40\u00a0kHz. Usualmente, tale campionamento viene effettuato a 44.1\u00a0kHz, valore che soddisfa appieno il teorema di Nyquist-Shannon e che consente di ricostruire fedelmente il segnale analogico di partenza."}
{"id": "9554", "revid": "287204", "url": "https://it.wikipedia.org/wiki?curid=9554", "title": "Hunchunite", "text": "Lhunchunite \u00e8 un minerale scoperto nel 1992 in una localit\u00e0 lungo il fiume Hunchun (dal quale ha preso il nome) che scorre nella provincia di Jilin in Cina, approvato dall'IMA nel 1994. Il minerale in un paio di giorni si ossida cambiando colore da grigio argento a grigio opaco.\nMorfologia.\nL'hunchunite si presenta in aggregati di granuli microscopici.\nOrigine e giacitura.\nL'hunchunite \u00e8 stata trovata concresciuta con anyuiite, oro nativo e piombo nativo nelle sabbie alluvionali."}
{"id": "9556", "revid": "116045507", "url": "https://it.wikipedia.org/wiki?curid=9556", "title": "Lunghezza d'onda", "text": "In fisica, la lunghezza d'onda di un'onda periodica \u00e8 la distanza tra due \"creste\" o fra due \"ventri\" della sua forma d'onda, e viene comunemente indicata dalla lettera greca formula_1.\nDefinizione.\nLa lunghezza d'onda formula_1 \u00e8 definita come:\ndove formula_4 \u00e8 la velocit\u00e0 di propagazione e formula_5 la frequenza dell'onda.La lunghezza d'onda \u00e8 correlata al numero d'onda formula_6 dalla relazione:\nQuando le onde, solitamente quelle elettromagnetiche, passano attraverso un materiale, la loro velocit\u00e0 di propagazione viene ridotta di un fattore pari all'indice di rifrazione formula_8 del materiale, mentre la frequenza non cambia. Detta formula_9 la lunghezza d'onda nel vuoto, la lunghezza d'onda formula_10 in un materiale con indice di rifrazione formula_8 \u00e8 data da:\nLe lunghezze d'onda della radiazione elettromagnetica sono normalmente riferite al vuoto come mezzo di propagazione (anche se questo non \u00e8 sempre dichiarato esplicitamente).\nLa velocit\u00e0 formula_4 delle onde elettromagnetiche \u00e8 pari alla velocit\u00e0 della luce, cio\u00e8 circa formula_14m/s. Quindi, per esempio, la lunghezza d'onda formula_1 di un segnale a formula_16MHz (un'onda radio), \u00e8 di circa formula_14m/s diviso formula_18Hz = formula_19 metri.\nLunghezza d'onda di de Broglie.\nTutte le particelle con una certa quantit\u00e0 di moto hanno una lunghezza d'onda, chiamata lunghezza d'onda di de Broglie, che si sviluppa in base alla relativit\u00e0 ristretta:\ndove formula_21 \u00e8 la costante di Planck, formula_22 \u00e8 la quantit\u00e0 di moto della particella, formula_23 \u00e8 la massa della particella, formula_4 \u00e8 la velocit\u00e0 della particella, e formula_25 \u00e8 la velocit\u00e0 della luce."}
{"id": "9557", "revid": "466539", "url": "https://it.wikipedia.org/wiki?curid=9557", "title": "Oceano Indiano", "text": "LOceano Indiano \u00e8 un oceano della Terra, il meno esteso sia per superficie che per volume tra i tre oceani del pianeta. La sua importanza come rotta di transito tra Asia, Africa e Europa lo ha reso sede di numerosi conflitti e a causa della sua grandezza, nessuna singola nazione lo ha dominato fino all'inizio del XVIII secolo, quando la Gran Bretagna riusc\u00ec a controllare per diverso tempo gran parte delle terre che lo circondano.\nDescrizione.\nL'Oceano Indiano occupa circa il 20% della superficie terrestre coperta da oceani e il suo volume \u00e8 stimato in . \u00c8 situato completamente nell'emisfero orientale ed \u00e8 delimitato a nord dall'Asia meridionale, a nord-ovest dalla Penisola arabica, ad ovest dall'Africa, a sud-ovest dall'Oceano Atlantico, a nord-est dall'Indocina, ad est dall'Arcipelago malese e dall'Australia, a sud-est dall'Oceano Pacifico, a sud dall'Oceano Antartico, se lo si considera esistente, altrimenti dall'Antartide.\nComprende i seguenti mari: Mar Rosso, Golfo Persico, Mar Arabico, Golfo del Bengala, Mare delle Andamane, Golfo di Aden, Golfo di Oman, Canale del Mozambico, Stretto di Malacca. Molte isole punteggiano i di coste dell'Oceano Indiano e alcune di esse sono stati indipendenti: il Madagascar (la quarta isola pi\u00f9 grande del mondo), le Comore, le Seychelles, le Maldive, Mauritius, lo Sri Lanka, mentre le Andamane e le Nicobare appartengono all'India. L'Indonesia si trova al suo confine col Pacifico, ma appartiene a quest'ultimo.\nGeologia.\nLe placche crostali africana, indiana e antartica convergono nell'Oceano Indiano. Le loro linee di giuntura sono marcate dalle tre dorsali oceaniche chiamate \"dorsale indiana sudoccidentale\", \"dorsale indiana sudorientale\" e \"dorsale medio-indiana\" che formano una Y invertita, con il gambo che si origina dalla piattaforma continentale al largo di Mumbai, India. I tre bacini orientale, occidentale e meridionale che vengono formati in questo modo sono divisi ulteriormente da dorsali pi\u00f9 piccole.\nLe piattaforme continentali sono strette, con una larghezza media di soli ; l'eccezione \u00e8 la costa ovest dell'Australia, la cui piattaforma si estende per pi\u00f9 di 1000\u00a0km\nLa profondit\u00e0 media dell'oceano \u00e8 di . Il suo punto pi\u00f9 basso, la Fossa di Giava, raggiunge i . A nord della latitudine 50\u00b0 sud, l'86% del bacino principale \u00e8 coperto da sedimenti pelagici. Il rimanente 14% \u00e8 coperto da sedimenti terrigeni, costituiti principalmente dalle due enormi conoidi torbiditiche dell'Indo, a ovest, e del Gange-Brahmaputra, a est del subcontinente indiano. Le latitudini pi\u00f9 a sud sono dominate da sedimenti originati dai ghiacciai dell'Antartide.\nIdrologia.\nTra i pochi grandi fiumi che sboccano nell'Oceano Indiano ci sono lo Zambesi, lo Shatt al-'Arab, l'Indo, il Gange, il Brahmaputra e l'Irrawaddy. Le correnti oceaniche sono controllate principalmente dai monsoni. Due grandi correnti circolari, una nell'emisfero nord circolante in senso orario (la Corrente del Monsone indiano) e una nell'emisfero sud circolante in senso antiorario, dominano il flusso. Durante il monsone d'inverno, per\u00f2, le correnti del nord sono rovesciate. Le correnti profonde sono controllate principalmente dai flussi in entrata dall'Atlantico, dal Mar Rosso, e dalle correnti antartiche.\nA nord della latitudine 20\u00b0 sud la temperatura superficiale minima \u00e8 di , che sale fino a verso est. Sotto i 40\u00b0 di latitudine sud, le temperature calano rapidamente. La salinit\u00e0 dell'acqua superficiale varia da 32 a 37 parti per mille, con i valori pi\u00f9 alti che si trovano nel Mar Arabico e in una cintura tra l'Africa meridionale e l'Australia. Sotto i 65\u00b0 di latitudine sud, si possono trovare ghiacci sotto forma di pack e iceberg durante tutto l'anno. Il limite degli iceberg \u00e8 la latitudine 45\u00b0 sud.\nClima.\nIl clima a nord dell'equatore \u00e8 influenzato da un sistema di venti monsonici. Forti venti da nordest soffiano da ottobre ad aprile. Da maggio ad ottobre prevalgono venti da sudovest. Nel Mar Arabico, i violenti monsoni portano pioggia al subcontinente indiano. Nell'emisfero sud i venti sono generalmente pi\u00f9 calmi, ma le tempeste estive nei dintorni di Mauritius possono essere forti. Quando i venti monsonici cambiano, a volte si formano dei cicloni che colpiscono le coste del Mare Arabico e del Golfo del Bengala.\nAmbiente.\nNumerose specie marine in pericolo vivono nell'Oceano Indiano, tra cui i dugonghi, le tartarughe e le balene. Il Mare Arabico, il Golfo Persico e il Mar Rosso soffrono di un inquinamento da residui petroliferi.\nBiodiversit\u00e0.\nNell'Oceano Indiano vivono oltre cinquemila specie ittiche.\nStoria.\nVicino all'Oceano Indiano si sono sviluppate le pi\u00f9 antiche civilt\u00e0 conosciute, nelle valli del Nilo, del Tigri e dell'Eufrate, nella valle dell'Indo e nell'Asia sudorientale. Durante la prima dinastia dell'Egitto (circa 3000 a.C.), una spedizione venne mandata a Punt, che si pensa facesse parte della Somalia odierna. Le navi portarono indietro oro e schiavi. Greci e Fenici frequentarono il Mar Rosso a partire dal VII secolo a.C. al soldo degli Egiziani, e probabilmente superarono lo stretto di B\u0101b el-Mandeb, raggiungendo l'attuale Somalia. I Greci chiamavano l'Oceano Indiano mare Eritreo. I Romani commerciavano con i porti dell'oceano: l'anonimo autore del \"periplo del Mare Eritreo\" descrive porti, merci e rotte lungo le coste dell'Africa e dell'India attorno alla met\u00e0 del I secolo d.C.\nProbabilmente durante il I millennio d.C., gruppi di persone parlanti lingue austronesiane, simili al malese, attraversarono l'Oceano Indiano e si insediarono nel Madagascar. Marco Polo (circa 1254-1324) fece ritorno dall'Estremo Oriente passando attraverso lo Stretto di Malacca. Le spedizioni cinesi raggiunsero l'Africa nel XV secolo, ma i commercianti arabi dominavano le rotte dell'Oceano Indiano prima che Vasco da Gama doppiasse il Capo di Buona Speranza nel 1497 e arrivasse all'India, il primo europeo a seguire questa rotta. Dopo questa impresa, il Portogallo cerc\u00f2 di dominare la regione, ma dovette cedere agli olandesi all'inizio del XVII secolo. Cento anni dopo, sia la Francia che l'Inghilterra cercarono di assicurarsi il controllo dell'oceano, ma solo gli inglesi ci riuscirono.\nL'apertura del Canale di Suez nel 1869 ravviv\u00f2 l'interesse europeo per l'Oriente, ma nessuna nazione riusc\u00ec a dominare le altre nel commercio. Dopo la seconda guerra mondiale, la Gran Bretagna si \u00e8 ritirata dall'Oceano Indiano, ma \u00e8 stata solo parzialmente rimpiazzata dall'India, dall'Unione Sovietica e dagli Stati Uniti. A definizione dell'importanza dell'oceano alcune nazioni vi hanno stabilito basi navali.\nIl 26 dicembre 2004 l'Oceano Indiano \u00e8 stato teatro di uno dei disastri naturali pi\u00f9 catastrofici della storia mondiale: un terremoto di magnitudo 9.1 produsse un tremendo tsunami che devast\u00f2 le coste di molti stati indo-asiatici, di cui i pi\u00f9 colpiti furono: Indonesia, Thailandia, Sri Lanka, India e Somalia. Si stimarono almeno 230.000 morti, almeno 500.000 feriti, 22.000 dispersi e circa 3 milioni di sfollati.\nEconomia.\nL'alta temperatura dell'Oceano Indiano tiene bassa la produzione di fitoplancton, eccetto che nelle zone pi\u00f9 a nord o molto a Sud.\nEssendo il plancton la base della catena alimentare marina, la sua scarsit\u00e0 in zone equatoriali impedisce alla vita oceanica di prosperare come avviene in altri distretti. La pesca \u00e8 limitata a livelli di sussistenza nei paesi a limitato sviluppo, ma flotte dell'India, Indonesia, Russia, del Giappone, della Corea del Sud e di Taiwan battono comunque l'oceano. La funzione principale dell'Oceano \u00e8 stata quella di ospitare rotte commerciali. Gli europei, seguendo le rotte di antichi esploratori, attraversavano le sue acque per raggiungere l'Oriente, e riportavano seta, t\u00e8 e spezie.\nGrosse riserve di idrocarburi sono state individuate ed estratte al largo dell'Arabia Saudita, Iran, India, ed Australia occidentale. Circa il 40% della produzione mondiale di petrolio \"offshore\" proviene dall'Oceano Indiano. Spiagge sabbiose ricche di minerali pesanti e giacimenti \"offshore\" sono attivamente sfruttate dai paesi costieri, in particolare India, Sudafrica, Indonesia, Sri Lanka e Thailandia.\nL'Oceano Indiano ospita inoltre le maggiori rotte per il trasporto di petrolio, dall'Asia sudorientale verso le nazioni occidentali. Il petrolio \u00e8 il minerale pi\u00f9 significativo, ed \u00e8 estratto principalmente al largo dell'Arabia Saudita, dell'Iran, dell'India, e dell'Australia occidentale. \nPorti principali.\nCalcutta (India), Chennai (Madras; India), Colombo (Sri Lanka), Durban (Sudafrica), Giacarta (Indonesia), Bangkok (Thailandia), Singapore, Fremantle (Australia), Mumbai (Bombay; India), Richards Bay (Sudafrica)"}
{"id": "9560", "revid": "767487", "url": "https://it.wikipedia.org/wiki?curid=9560", "title": "Sorosite", "text": "La sorosite \u00e8 un minerale, appartenente al gruppo della niccolite, scoperto nei depositi auriferi nei pressi del fiume Baimka nella penisola di Chukot, una regione dell'est della Russia. La scoperta \u00e8 stata dedicata a George Soros, un importante finanziere americano, come riconoscimento del supporto dato alla ricerca.\nGiacitura.\nGiacimenti auriferi.\nForma in cui si presenta in natura.\nSi presenta in piccole particelle disperse di cristalli"}
{"id": "9566", "revid": "984922", "url": "https://it.wikipedia.org/wiki?curid=9566", "title": "Yuanjiangite", "text": "La yuanjiangite \u00e8 un minerale composto da oro e stagno, appartenente al gruppo della niccolite, descritto nel 1994 in base ad una scoperta avvenuta nel fondo sabbioso del fiume Yuanjiang, nei pressi della citt\u00e0 di Yuanlin, provincia dello Hunan in Cina. Il nome deriva dal luogo della scoperta. Si scioglie rapidamente nell'acqua regia e lentamente nell'acido cloridrico e nell'acido nitrico.\nMorfologia.\nLa yuanjiangite si rinviene in noduli pseudobotroidali grandi fino a 2\u00a0mm composti da granuli di dimensioni inferiori a 5\u00a0\u00b5m. Raramente si possono trovare prismi esagonali, poco pi\u00f9 grandi di 5\u00a0\u00b5m, accresciuti in una drusa.\nOrigine e giacitura.\nLa yuanjiangite si \u00e8 formata per sostituzione dell'oro nelle pepite presenti nell'alveo fluviale che insiste su sedimenti glacio-fluviali della met\u00e0 del pleistocene."}
{"id": "9568", "revid": "124535719", "url": "https://it.wikipedia.org/wiki?curid=9568", "title": "Tycho Brahe", "text": "Biografia.\nTycho Brahe nacque nel 1546 a Knutstorp, piccolo paese della Scania allora appartenente al Regno di Danimarca.\nIl padre, Otte Brahe, era un nobile cortigiano e comandante militare del regno. Anche la madre, Beate Bille, apparteneva alla nobilt\u00e0. Entrambe le famiglie erano ricchissime e fra le pi\u00f9 importanti della Danimarca. Tuttavia della sua educazione si prese cura lo zio, il viceammiraglio J\u00f8rgen Brahe, che mor\u00ec in seguito a una polmonite contratta durante il salvataggio del re, caduto in un canale di Copenaghen.\nSin dall'adolescenza Brahe ebbe interesse per l'astrologia, cosa che lo spinse poi agli studi di astronomia, motivato dalla necessit\u00e0 di avere misure precise delle effemeridi. Brahe continu\u00f2 a occuparsi di predizioni astrologiche lungo tutto l'arco della propria vita.\nDopo aver concluso gli studi universitari di astronomia a Copenaghen, Wittenberg e Basilea, Tycho fece costruire il palazzo-osservatorio di Uraniborg sull'isola di Hven, che gli venne donata dal re Federico II di Danimarca e Norvegia, saldando cos\u00ec il debito contratto con lo zio, e che divenne uno dei primi \"istituti di ricerca\" europei. Nel suo imponente osservatorio, Brahe portava avanti un avanzatissimo programma di ricerca, praticamente senza limiti di spesa, con un budget paragonabile a quello odierno della NASA; disponeva della pi\u00f9 aggiornata attrezzatura e dei pi\u00f9 preparati assistenti (tra cui la sorella Sophie) che il danaro potesse allora comprare. Per le sole pubblicazioni dell'osservatorio, Brahe possedeva una pressa da stampa e una cartiera. Fra i suoi collaboratori a Uraniborg vi fu Longomontano, che pubblic\u00f2 le ultime osservazioni astronomiche di Tycho. Nel giugno 1599 Brahe fu costretto a lasciare l'isola di Hven per ordine dello stesso re di Danimarca, Cristiano. Successivamente, si impieg\u00f2 come matematico imperiale presso la corte di Rodolfo II, conducendo le osservazioni astronomiche presso un belvedere del castello di Benatek situato alla periferia di Praga. Il suo assistente pi\u00f9 famoso fu Keplero, che tuttavia collabor\u00f2 con Tycho soltanto per poco pi\u00f9 di un anno a Praga.\nBrahe cap\u00ec che il progresso nella scienza astronomica poteva essere ottenuto non con l'occasionale osservazione fortuita, ma solo con un'osservazione sistematica e rigorosa, notte dopo notte, e tramite l'uso di strumenti che fossero i pi\u00f9 accurati possibili. Fu in grado di migliorare e ampliare gli strumenti esistenti e di crearne di nuovi. Le sue misurazioni a occhio nudo della parallasse planetaria erano accurate al minuto d'arco. Queste misurazioni, dopo la morte di Brahe, divennero possesso di Keplero.\nQuando era ancora studente, Brahe perse parte del naso in un duello. Questo avvenne nel 1566, quando, ancora ventenne, stava studiando all'Universit\u00e0 di Rostock, in Germania. Mentre partecipava a una danza a casa di un professore, ebbe una discussione con un certo Manderup Parsbjerg, un membro della nobilt\u00e0 danese, su chi avesse maggior talento matematico. Dopo una prima lite, i due decisero di risolvere la questione con un duello che si disput\u00f2 intorno alle 19 del 29 dicembre 1566 (al buio) e gli cost\u00f2 il setto nasale. Per il resto della sua vita dovette portare una piastra d'oro (per la verit\u00e0, quando la tomba di Brahe venne aperta nel 1901 e i suoi resti furono esaminati da medici esperti, la cavit\u00e0 nasale del teschio era bordata di verde, segno di trasformazione del rame e non dell'oro).\nCassiopea.\nNel novembre 1572, Brahe osserv\u00f2 una stella molto luminosa che era improvvisamente apparsa nella costellazione di Cassiopea. Poich\u00e9 si riteneva fin dall'antichit\u00e0 che il mondo delle stelle fisse fosse eterno e immutabile, alcuni osservatori sostennero che il fenomeno fosse dovuto a qualcosa nell'atmosfera terrestre. Brahe, comunque, osserv\u00f2 che la parallasse non cambiava di notte in notte, suggerendo che l'oggetto fosse molto distante. Brahe argoment\u00f2 che un oggetto vicino avrebbe dovuto cambiare la sua posizione relativamente allo sfondo. Pubblic\u00f2 un piccolo libro, \"De Stella Nova\" (1573), coniando il termine nova per una \"nuova\" stella (oggi sappiamo che quella stella era la supernova SN 1572). Questa scoperta fu decisiva nella sua scelta dell'astronomia come professione.\nL'osservazione delle comete del 1577 e del 1585 diede conferma a Brahe delle sue ipotesi circa la confutazione dell'immutabilit\u00e0 delle sfere celesti secondo la teoria di Aristotele, universalmente accettata fino ad allora. Le comete non potevano appartenere alla sfera sublunare e, muovendosi nelle regioni eteree, confermavano che i pianeti non fossero infissi nelle sfere solide.\nEliocentrismo.\nKeplero cerc\u00f2, senza riuscirci, di persuadere Brahe ad adottare il modello eliocentrico del sistema solare. Brahe credeva in un modello geocentrico, che prese poi il nome di sistema ticonico (secondo cui il Sole girerebbe attorno alla Terra immobile, e tutti gli altri pianeti girerebbero attorno al Sole), per gli stessi motivi per cui sostenne che la supernova del 1572 non era vicina alla Terra. Egli sostenne che, se la Terra fosse stata in moto, allora le stelle vicine avrebbero dovuto cambiare posizione relativamente alle stelle pi\u00f9 lontane. In realt\u00e0 questo effetto di parallasse esiste; non poteva essere osservato a occhio nudo n\u00e9 con i telescopi dei duecento anni a seguire - ma solo da Friedrich Wilhelm Bessel nel 1838 - perch\u00e9 anche le stelle pi\u00f9 vicine sono molto pi\u00f9 lontane di quanto gli astronomi dell'epoca ritenessero possibile.\nNel modello ticonico la Terra era immobile, al centro di un universo racchiuso dalla sfera delle stelle fisse. La Terra era il centro anche delle orbite della Luna e del Sole che, a sua volta, era il centro delle orbite degli altri cinque pianeti allora conosciuti (Mercurio, Venere, Marte, Giove, Saturno). Pochi epicicli, eccentrici, ma non gli equanti, sono ancora necessari e presuppongono il superamento della realt\u00e0 delle sfere cristalline.\nIl sistema ticonico presentava alcuni vantaggi:\nFu la grande autorit\u00e0 di Brahe che da un lato ritard\u00f2 l'affermazione del sistema copernicano e dall'altro favor\u00ec l'abbandono del sistema tolemaico. La negazione delle realt\u00e0 delle sfere cristalline ebbe un valore rivoluzionario, esattamente quanto la teoria \"eliocentrica\" (\"eliostatica\" sarebbe pi\u00f9 esatto) di Copernico.\nUraniborg, Stjerneborg e Ben\u00e1tky.\nIl re Federico II, impressionato dalle osservazioni di Brahe del 1572, finanzi\u00f2 la costruzione di due osservatori a Hven: Uraniborg e Stjerneborg, con magnifici strumenti di propria progettazione. Osservazioni sulla cometa del 1577 gli permisero di confutare l'ipotesi delle sfere celesti solide.\nA causa di disaccordi con il nuovo re Cristiano IV di Danimarca, Brahe nel 1598 si spost\u00f2 a Praga, dove Rodolfo II d'Asburgo, imperatore del Sacro Romano Impero, gli consent\u00ec di costruire un nuovo osservatorio (in un castello a Ben\u00e1tky, a 50\u00a0km da Praga), nel quale Brahe lavor\u00f2 fino alla sua morte. A Praga Brahe continu\u00f2 anche a occuparsi di astrologia, svolgendo in particolare la funzione di astrologo personale dell'imperatore e, dal 1599, volle Keplero accanto a s\u00e9 come assistente.\nBrahe fu uno straordinario osservatore dell'era pre-telescopio: le sue osservazioni delle posizioni stellari e planetarie raggiunsero un'accuratezza impareggiabile per i suoi tempi.\nBrahe non era copernicano, ma propose un sistema di compromesso in cui la Terra \u00e8 immobile al centro, mentre i pianeti girano attorno al Sole, che li trascina a sua volta attorno alla Terra. Le sue accurate osservazioni di Marte permisero a Keplero, nel 1609 e nel 1619, di determinare le leggi fondamentali del moto planetario, che fornirono a loro volta un grande supporto alla teoria eliocentrica del sistema solare di Copernico.\nConscio che una stella osservata vicino all'orizzonte appare a un'altitudine maggiore di quella reale a causa della rifrazione atmosferica, compil\u00f2 delle tabelle per correggere questa fonte di errore. Brahe fu maestro e amico del costruttore di globi Willem Blaeu, che orn\u00f2 un suo globo con il ritratto dello scienziato.\nBrahe mor\u00ec il 24 ottobre 1601, undici giorni dopo lo scoppio della vescica durante un banchetto: ritenendo che abbandonare il banchetto prima della conclusione sarebbe stato l'apice delle cattive maniere, prefer\u00ec rimanere. In seguito a questo incidente non fu pi\u00f9 in grado di urinare, se non in quantit\u00e0 molto piccole e con dolori lancinanti.\nAlcuni storici hanno anche avanzato l'ipotesi che Tycho possa essere stato ucciso per avvelenamento da parte di Giovanni Keplero al fine di ereditare, come poi in realt\u00e0 avvenne, i preziosi studi fatti dall'astronomo danese. Infatti nel 1991, un team di studiosi aveva rintracciato nei peli della sua barba una elevata quantit\u00e0 di mercurio e si decise di riesumare la salma. L'autopsia per\u00f2, eseguita nel 2010, non rilev\u00f2 nulla di sospetto e la presenza di mercurio nella barba fu spiegata dal fatto che Tycho utilizzasse, con ogni probabilit\u00e0, il mercurio per uso medico o alchemico.\nBrahe \u00e8 sepolto nella chiesa di Santa Maria di T\u00fdn a Praga.\nDiffusione e pubblicazione degli studi di Tycho Brahe.\nL'osservatorio di Uraniborg fu visitato da astronomi di tutta Europa e contribu\u00ec a diffondere una pratica moderna dell'astronomia, molto diversa da quella in uso sin allora per la strumentazione utilizzata e per la metodicit\u00e0 con cui venivano eseguite le osservazioni e processati i dati di misura. Ad esempio solo l'osservazione di numerosi punti lungo l'orbita di Marte rese possibile molti anni dopo la scoperta della sua ellitticit\u00e0 da parte di Keplero.\nTycho intraprese nel 1588 la composizione a stampa e la pubblicazione dei risultati. Nonostante la disponibilit\u00e0 di una stamperia dedicata, la pubblicazione procedette a rilento, anche per la complessit\u00e0 e lunghezza dei calcoli necessari per processare i dati osservativi, e fu completata da Keplero a Praga nel 1602. I due volumi, tuttavia ebbero inizialmente scarsa diffusione e solo nel 1610, quando l'interesse per l'astronomia era stato fomentato dalle prime scoperte di Galileo, l'opera venne ripubblicata a Francoforte con un nuovo frontespizio ma utilizzando anche parte delle stampe di Praga rimaste invendute. Di questa edizione furono fatte almeno due tirature."}
{"id": "9570", "revid": "161374", "url": "https://it.wikipedia.org/wiki?curid=9570", "title": "Johannes Keplero", "text": ""}
{"id": "9572", "revid": "1516566", "url": "https://it.wikipedia.org/wiki?curid=9572", "title": "Longone al Segrino", "text": "Longone al Segrino (\"Longon\" in dialetto brianzolo, pronuncia fonetica IPA: , e semplicemente Longone fino al 1863) \u00e8 un comune italiano di abitanti della provincia di Como in Lombardia.\n\u00c8 adagiato in una piccola conca formata da colline moreniche.\nOrigini del nome.\nIl toponimo \"Longone\" sarebbe da attribuire a Caio Manlio Longone, condottiero romano resosi protagonista di una vittoriosa battaglia combattuta all'interno dell'odierno territorio comunale.\nNel 1865 fu aggiunto al nome di Longone l'attributo \"al Segrino\" per poterlo cos\u00ec distinguere dal comune di Longone Sabino. Il lago del Segrino \u00e8 il vicino laghetto alimentato da sorgenti sotterranee ai piedi del monte Cornizzolo. Gli antichi pagani avevano dedicato il lago agli dei chiamandolo \"Fonte Sacra\", da cui deriv\u00f2 il nome popolare Sacrino che poi divenne Segrino.\nStoria.\nPreistoria ed et\u00e0 antica.\nAntichi abitanti.\nLe notizie sui primi abitanti sono scarse e non si conosce nulla del luogo prima dell'arrivo dei Celti: popolazione caucasica emigrata nel nord d'Italia, i quali fondarono molti paesi della zona e probabilmente furono loro i primi abitanti di Longone al Segrino. Del loro passaggio rimangono numerose testimonianze archeologiche.\nNel 26 novembre 1894, scavando le fondazioni della casa Bramani posizionata ai confini del paese verso il lago, alla profondit\u00e0 di circa un metro vennero rinvenute tre tombe celtiche formate con lastre di beola non lavorate e dell'altezza di circa 60\u00a0cm.\nLe tre tombe contenevano vasi di terracotta nerastra, levigata e decorata, con residui di ossa umane combuste ed alcuni monili di bronzo lavorato.\nNella prima tomba venne trovata una collana di anellini, due fermagli a grandi coste, una fibula a sanguisuga, un anello ed una rotella a otto raggi.\nNella seconda tomba vennero trovate tre fibule di bronzo a sanguisuga, un anello decorativo, alcuni braccialetti aperti, alcuni orecchini di bronzo ed una fusaiola di terracotta.\nNella terza tomba venne ritrovato un frammento di collana decorata con pezzi di corallo, alcuni orecchini, alcuni braccialetti aperti, un ornamento a forma di occhiale e alcuni relitti di bronzo.\nNel 1878 furono scoperte tombe preromane con vasi di terracotta nerastra contenenti ossa umane combuste.\nArrivo dei romani.\nCirca nel 222 a.C. il proconsole romano Caio Metello fa passare Longone sotto l'Impero Romano.\nSono molto numerose a Longone i resti della dominazione romana.\nIl 9 marzo 1765 durante gli scavi delle fondazioni del nuovo oratorio di Santa Maria per sostituire il vecchio oratorio ormai diroccato, venne rinvenuta un antico altare di marmo fatto costruire da Domizio Germano per sciogliere un voto ad Ercole, il dio pagano della forza. La lastra venne trasportata a Desio nell'allora villa Traversa, poi divenuto istituto missionario.\nAlla fine del 1866 furono scoperte cinque tombe romane nell'allora parco Tagliasacchi; tre di queste tombe erano costruite con lastre di beola, mentre le altre due erano in muratura. Il contenuto consisteva in scheletri umani, oggetti di vetro, di terracotta e metallo ed alcune monete romane. Tra questi vennero ritrovati due bicchieri di vetro molto preziosi, di color verdastro con il labbro incurvato uno a forma di cono e l'altro a forma di ovale. I reperti di terracotta erano lavorati al tornio e consistevano in: due orinali, due vasi di terra neri, una scodella verniciati di nero, una scodella schiacciata e molti utensili da cucina in frantumi. Tra gli oggetti in metallo fu trovata un'armilla di bronzo, tredici bracciali di bronzo, un bracciale di ferro a forma di testa di serpente, una fibbia di bronzo, otto fibbie di ferro, un anello d'argento a staffa con tre lettere sullo scudo, tre orecchini di bronzo, alcune catenelle di bronzo ed uno spillone di rame contenuto in un astuccio di bronzo lavorato. L'oggetto pi\u00f9 prezioso ritrovato era un cilindro di rame contenente due foglietti arrotolati fatti di rame esteriormente e d'argento interiormente sui quali erano presenti cinque righe con scritte indecifrabili.\nNel 1880 il signor Cavalieri scopr\u00ec altre tombe romane contenenti tra l'altro monete di Diocleziano e Costantino Magno.\nNel 1910 in un prato del Beldosso venne dissepolto un sepolcro scavato in un trovante di serpentino. Fu esposto nella piazza dell'oratorio.\nDal Medioevo ad oggi.\nI barbari invasero queste terre ripetutamente arrivando dalla Valtellina, dalla Valsassina e dalla Valassina, portando distruzione e morte.\nNel 452 gli Unni, nel 476 gli Eruli, nel 489 i Goti, nel 569 i Longobardi, nel 744 i Franchi e dall'850 al 930 si ebbero violente irruzione degli Ungari.\nGli abitanti della zona terrorizzati da principio fuggirono sui monti, poi iniziarono a costruire torri e castelli per difesa propria e protezione del territorio. \u00c8 di questo periodo l'origine della torre quadrata e massiccia fatta di blocchi lavorati che sorge al centro dell'abitato di Longone al Segrino, usata come sbarramento sulla strada che porta ai piani d'Erba. La torre aveva funzioni di casello daziario. Da fonti storiche risulta che la torre esisteva gi\u00e0 nel 990 e ad essa era annesso un possente castello, di cui ora non rimane pi\u00f9 traccia, appartenuto alla famiglia dei Miglio.\nSuccessivamente Longone appartenne alla Corte di Casale insieme agli allora paesi di Canzo, Caslino, Castelmarte, Proserpio, Cassina Mariaga, Cassina dei Zani. Tale feudo venne concesso da Galeazzo Maria Sforza nel 1472 ai fratelli Antonio e Damiano Negroni di Ello, detti i Missaglia; la cui casata si estinse nel 1697, anno in cui Tiberio Crivelli acquist\u00f2 il feudo dalla Corte del Casale.\nNel 1799 Giuseppe Tagliasacchi acquist\u00f2 il castello riparandolo ed abbellendolo.\nLe continue scorribande di eserciti amici e nemici e le piogge torrenziali e forti tempeste rovinarono i raccolti gi\u00e0 scarsi. Nel 1628 e nel 1629 la carestia e la fame flagellarono il paese.\nNel 1629 i lanzichenecchi scesero dalla Valassina diffondendo la peste che porto terrore, desolazione e morte nella popolazione. Dagli annali risulta che la prima vittima di Longone fu il contadino Bartolomeo De conti abitante nella frazione Arsago. Il curato Francesco Piantanida and\u00f2 a portargli l'estrema unzione e ne scrisse il testamento marted\u00ec 30 luglio 1630; il religioso mor\u00ec il giorno dopo per la stessa malattia. Dopo il 1630 non vi furono altre epidemie di peste, grazie anche all'aria salubre del luogo. Ma nell'agosto 1836 arriv\u00f2 il colera; chi veniva infettato moriva dopo un giorno di malattia e veniva seppellito di notte. Tale morbo ricomparve anche nel 1855 e nel 1867, ogni volta causando molte vittime tra la popolazione.\nFino alla seconda met\u00e0 XIX secolo i boschi che coprivano le colline erano di propriet\u00e0 comunale; tutti gli abitanti di Longone potevano raccogliere legna e, nelle radure, far pascolare liberamente il bestiame. Il 5 dicembre 1853 venne deciso di suddividere la propriet\u00e0 comunale in lotti, assegnandone uno ad ogni famiglia in enfiteusi. Da questa suddivisione vennero esclusi i boschi occupati dall'ingegnere Geremia Tagliasacchi, come ricompensa per le spese sostenute per la conduttura dell'acqua sorgiva, ceduta in parte alla comunit\u00e0. Nacquero attriti con gli abitanti di Galliano che avanzavano diritti sui boschi allivellati; tali contrasti vennero risolti pacificamente.\nIl comune \u00e8 conosciuto per aver dato i natali al vice segretario di ambiente e vita della regione Umbria Lorenzo Maria Siena.\nSimboli.\nLo stemma del Comune di Longone al Segrino \u00e8 stato concesso con decreto del presidente della Repubblica del 12 gennaio 2007.\nMonumenti e luoghi d'interesse.\nArchitetture religiose.\nChiesa di San Fedele.\nCostruita sulla base di una chiesa attestata nella pieve di Incino a partire dal XIII secolo ed elevata a sede di una parrocchia dal 1519, la chiesa deve il suo aspetto attuale ad alcuni interventi di ristrutturazione avvenuti nel 1721 e nel 1928.\nSecondo i primi dati disponibili, la chiesa di San Fedele fu fondata nel 995 dal prete Arderigo. Mentre nel 1250 risulta elencata la cappella di San Fedele (dati presenti nel catalogo di Goffredo da Bussero).\nLa cappella di San Fedele, dedicata a San Fedele martire (i santi guerrieri erano molto graditi ai Longobardi), era di stile longobardo; misurava 16 braccia dalla porta al presbiterio, 13 braccia di larghezza e 11 di altezza. Il coro e l'altare misuravano 8 braccia in lunghezza e 3 in larghezza. Possedeva un unico altare e la volta era senza soffitto. Aveva un'unica porta con quattro gradini. Nel 1484 venne decorata e tali decorazioni vennero alla luce nelle riparazioni posteriori.\nNel 1517, dopo la morte del curato Leone del Conte, la Curia di Corneno era divisa in tre rettorie:\nIl 15 ottobre 1519 il notaio Angelo De Vignaria assegna come rettore della chiesa di San Fedele il prete Bernardino De Parravicini di Mazzonico, gi\u00e0 canonico di Corneno. Gli furono assegnati i seguenti beni:\nIl rettore doveva offrire ogni anno un cero di 12 once alla festa di San Giorgio a Corneno. Gli abitanti avrebbero provveduto alle suppellettili, ai paramenti, l'olio, la cera ed a quanto necessario per la celebrazione della messa.\nIl 5 marzo 1567 gli abitanti di Longone supplicarono il cardinale Carlo Borromeo di creare la chiesa di San Fedele, con diritto di suggerire il sacerdote da eleggere, purch\u00e9 idoneo all'incarico ed approvato dalla curia. L'arcivescovo acconsent\u00ec alla domanda, elevando la chiesa al rango di parrocchiale, e i parrocchiani si presero carico delle riparazioni future della chiesa ed alla fornitura di tutto il necessario per le funzioni religiose; promisero anche di fornire una mina di vino o 25 lire imperiali per focolare al parroco.\nNel 1570 venne stabilito un aumento di 200 lire annue al parroco causa l'insufficienza dei redditi a sua disposizione.\nAll'inizio del XVIII secolo la popolazione andava sempre pi\u00f9 aumentando e la chiesa parrocchiale non era pi\u00f9 in grado di contenere tutti i fedeli, senza contare le riparazioni che andavano fatte. Il curato Giuseppe Farina nell'aprile del 1721 inizi\u00f2 i lavori di ingrandimento che furono terminati nell'agosto del 1722. La chiesa cos\u00ec ingrandita fu inaugurata dal prevosto di Erba. Le chiesa ora era lunga 20,5 braccia, larga 13 ed alta 25; fu anche costruito il campanile come richiesto da San Carlo e dal cardinale Federico Borromeo. Nel campanile vi era una sola campana con inciso il motto: 'A fulgure et tempestate, libera nos Domine'.\nNel 1790 il curato Civati ottenne le tre campane appartenute al convento si San Vincenzo di Milano, soppresso nel frattempo. Nel 1904 il campanile ebbe al suo interno 5 campane.\nNel 1906 la chiesa di San Fedele e le sue suffraganee vennero comprese nel Vicariato foraneo di Canzo ed assegnate alla giurisdizione del Prevosto di Canzo restandovi fino al 1971-72 quando venne ricompresa nel Decanato di Erba.\nNei registri parrocchiali, sono elencati fin dal 1600 stanziamenti per il suono ed il canto durante le funzioni religiose. Nel 1848 la ditta Bernasconi di Borto Varesino ha costruito l'organo per la chiesa parrocchiale (San Fedele); \u00e8 stato rifatto nel 1950 e nel 1952 \u00e8 stato motorizzato. Nel 1908 il parroco don Colombo ha istituito la banda musicale per accompagnare le processioni religiose, celebrare le solennit\u00e0 patriottiche e rallegrare la popolazione.\nChiesa di Santa Maria in Prato.\nAll'uscita del paese, sulla strada verso il lago esisteva un antico oratorio, le cui origini si sono perse nel tempo. \nUn'iscrizione antica afferma che nel 1327 venne usato come cappella e lazzaretto durante la peste.\nNel 1587 fu dipinta la pala dell'altare, nel quadretto della nativit\u00e0 si pu\u00f2 leggere: 'H. P. Pompeius Nasellus Ferrus F. 1587'. In alto vi \u00e8 rappresentata l'istituzione del Santo Rosario con la Madonna che consegna un cesto di rose a San Domenico. In basso \u00e8 rappresentato il trionfo della battaglia di Lepanto. Ai margini ci sono 15 quadretti che rappresentano i misteri del Santo Rosario. Il quadro grande non \u00e8 un'opera d'arte, ma \u00e8 stata fatta da un buon pittore.\nAttestato negli atti della visita pastorale dell'arcivescovo Pozzobonelli alla pieve di Incino del 1752, l'oratorio croll\u00f2 durante una notte del 1760 . Nel marzo del 1765 furono scavate le fondazioni del nuovo oratorio, dalle quali emerse un'ara dedicata al dio Ercole; quindi sembra che la struttura sia derivata da un tempio pagano riadattato al cristianesimo. Vennero anche esumati i cadaveri presenti nei sepolcri ed i loro resti vennero raccolti nel vicino ossario.\nAl nuovo oratorio in stile barocchino venne aggiunto un piccolo campanile con una campana.\nNel 1837 il signor Nava Giuseppe ha donato una statua in legno dorato. Nel 1839 papa Gregorio XVI ha concesso l'indulgenza. Nel 1840 la chiesa fu oggetto di ristrutturazioni che comportarono la costruzione dell'odierna facciata.\nIl nuovo oratorio, collocato nel parco delle Rimembranze, \u00e8 attualmente conosciuto con il nome di \"chiesa di Santa Maria.in Prato\".\nLa devozione alla Madonna del Santo Rosario ha origini molto antiche e viene festeggiata la festa la prima domenica di ottobre.\nArchitetture civili.\nMolti signori di Milano attirati dalla amenit\u00e0 dei luoghi, dall'aria salubre e dalla comodit\u00e0 del viaggio, scelsero queste terre per costruirsi le loro ville.\nVilla di Beldosso.\nAl Beldosso esisteva un antico casolare di contadini che l'ingegnere Carlo Caronni trasform\u00f2 nel 1845 in un pittoresco edificio. Nel 1872 il celebre baritono Francesco Graziani, stanzi\u00f2 ingenti somme per abbellirlo adibendolo a villeggiatura principesca, dotata di ogni comodit\u00e0 e ornata con preziose suppellettili.\nNel 1901 il nuovo proprietario del Beldosso, il signor Lorenzo Radice, fece costruire all'entrata della villa l'oratorio in stile lombardo dedicato a Maria Nascente e nel 1905 lasci\u00f2 un legato per la celebrazione della S. Messa festiva durante i mesi estivi per comodit\u00e0 della famiglia e del popolo.\nSino al 1938 la Villa di Beldosso fu propriet\u00e0 dei Signori Bignoli di Galliate, ove ancora oggi si vedono le insegne gentilizie del comm. Pietro Francesco Bignoli di Galliate, che fece ricostruire la chiesa di Santa Maria d'Oropa, e che don\u00f2 alla Villa le sue caratteristiche attuali.\nNel 1938 la villa Beldosso fu acquistata dalla previdenza sociale col proposito di allestirvi un convalescenziario: lo scoppio della guerra ne imped\u00ec l'esecuzione.\nAltre ville.\nNel 1880 il signor Francesco Biffi edific\u00f2 una villa sull'alto della Costa in territorio di Longone al Segrino, al confine con Galliano. Nacquero controversie tra le due parrocchie: l'avvocato della curia arcivescovile di Milano assegn\u00f2 la villa a Longone al Segrino e la portineria a Galliano, seguendo i confini comunali.\nNel 1833 l'ingegnere Luigi Gattoni trasform\u00f2 la casa Ciceri sulla provinciale in villa con vasto giardino. La figlia Teresa Gattorni la lasci\u00f2 nel 1951 all'istituto dei ciechi di Milano per un'opera di beneficenza.\nNel 1886 il dottore Aldo Pariani costru\u00ec la propria villa con portineria sulla strada provinciale.\nNel 1889 i coniugi ingegnere Cesare Nava e Giuseppina Prina costruirono la villa sulla Stoppada nelle vicinanze della chiesa parrocchiale. La dimora \u00e8 oggi nota come \"Villa Nava\".\nNel 1900 l'ingegnere Francesco Gadda (padre dello scrittore Carlo Emilio Gadda) costru\u00ec una villa, divenuta poi villa Ambra, sopra il campo alla Costa verso Galliano.\nNel 1900 la signora Angela Molteni Ponzoni edific\u00f2 la propria villa (\"Villa Molteni\") sul fondo della Costa acquistato dalla prebenda.\nIl signor Agostino Rochetti compr\u00f2 la casa sul Rocchetto sotto la chiesa, abbellendola a villa. La dimora \u00e8 oggi conosciuta come \"Villa Ronchetti\".\nI signori Saita nel 1920 fabbricarono la loro villa sul declivio della collina Inarca.\nNel 1935 venne costruita la villa Chiesa alla frazione Arzago\nMonumento ai caduti in guerra.\nAnche Longone al Segrino soffr\u00ec i disagi ed i lutti della prima guerra mondiale del 1915-1918. Gli uomini furono quasi tutti richiamati, i lavori abbandonati, le famiglie dissestate. Pag\u00f2 il contributo di sangue con i seguenti caduti:\nUna lapide marmorea murata sulla facciata del municipio ed il parco delle rimembranze nei pressi della chiesa di Santa Maria li ricorda e li onora.\nSociet\u00e0.\nReligione cattolica: vicende e istituzioni storiche.\nDai dati storici risulta che a Longone nei giorni festivi veniva un canonico a dire la messa.\nVisita pastorale di San Carlo Borromeo.\nAlla sera del 2 aprile 1574 giunse a Longone il cardinale Carlo Borromeo, con il suo seguito, proveniente da Proserpio. La sera stessa San Carlo Borromeo, dopo l'adorazione della croce, impart\u00ec la benedizione e l'indulgenza alla popolazione. Pernott\u00f2 in una casa privata poich\u00e9 non vi erano locali adatti nella casa parrocchiale. Al mattino celebr\u00f2 la messa e amministr\u00f2 la cresima. Subito dopo ordin\u00f2 la costruzione del campanile e della sacrestia; raccomand\u00f2 la frequenza alle funzioni religiose ed alla dottrina cristiana e nomin\u00f2 come nuovo parroco il reverendo Cesare Frigerio poich\u00e9 all'epoca la parrocchia era senza prete.\nAll'epoca gli abitanti di Longone erano 254 divisi in 55 famiglie.\nCi furono anche altre visite pastorali: nel 1615 dal cardinale Federico Borromeo, nel 1709 dal cardinale Giuseppe Archinto e nel 1752 dal cardinale Giuseppe Pozzobonelli.\nConfraternite.\nLa prima confraternita di Longone fu quella dei Disciplini in onore della Madonna; tale confraternita ha origini molto antiche.\nSecondo le prescrizioni di San Carlo si aggiunse la confraternita del Santissimo Sacramento a cui aderirono tutti gli abitanti senza portare nessun abito particolare durante le cerimonie. Nel 1759 l'arcivescovo Pozzobonelli concesse a 50 confratelli di indossare l'abito celeste e ad altri 50 l'abito rosso.\nNel 1786 l'imperatore d'Austria Giuseppe II, che in quel periodo aveva il controllo anche sulla Lombardia, soppresse le confraternite religiose incamerando tutti i beni nella congregazione della carit\u00e0.\nLa confraternita del SS. Sacramento venne ripristinata nell'anno 1803 grazie all'interessamento del parroco Civati e dei deputati dell'estimo.\nCappellanie.\nNel 1671 il capitano maggiore di artiglieria Giudici Pietro Giovanni ha istituito una cappellania mercenaria nell'oratorio di Santa Maria. La dote era costituita da due case di Milano presso la chiesa di San Bartolomeo e dal capitale di 2.300 lire austriache depositate sul R. Monte con frutto di 100 lire milanesi annue. Il cappellano era tenuto a celebrare la messa quotidiana e festiva nell'oratorio, ad aprire la scuola gratuita ai bambini di Longone, all'assistenza agli infermi, alle funzioni ed alla dottrina. Ha nominato patrono il dottor Giudici Antonio, consigliere di governo, e il dottore Cesare Giudici, entrambi di Longone.\nNel 1679 il signor Andrea Staurengo ha lasciato una cappellania nell'oratorio di Santa Maria. La dote era costituita dal capitale di 705 lire imperiali depositate presso il Banco di Sant'Ambrogio con il reddito di 140 lire annue. Il cappellano era obbligato a celebrare la messa festiva all'aurora. Ha nominato esecutori il parroco, il signor Giacomo Miglio, il signor Bartolomeo Magriglio e il signor Vincenzo Del Conte.\nIl signor Paolo Chiodi nel 1728 ha lasciato tutti i suoi averi per una cappellania mercenaria nella chiesa di San Fedele con l'obbligo della messa quotidiana. La dote era costituita da 25 appezzamenti di terra di complessive 76 pertiche, da una casa civile con orto per il cappellano e di una casa colonica per i contadini. Ha nominato esecutori e patroni il reverendo Francesco Antonio del Conte ed il signor Antonio Appiani.\nNel 1867 venne promulgata una legge che sopprimeva le cappellanie e permetteva di l'incamerazione dei beni annessi. \nNel 1869 vennero soppresse la cappellania Giudici e Chiodi; nel 1870 fu la volta della cappellania Staurengo. La patronessa Giuseppina Bertani vedova Appiani rivendic\u00f2 la cappellania Chiodi, che venne in seguito allivellata ai signori Tagliasacchi.\nCultura.\nScuola.\nPer molti secoli a Longone non esistette alcuna scuola pubblica ed i pochi che potevano mandavano i propri figli ad istruirsi in altri posti. Nel 1672 il cappellano Giudici apr\u00ec nella propria casa la scuola gratuita per i bambini. Tale scuola fu largamente frequentata fino al 1869 quando la cappellania venne soppressa. Qualche anno pi\u00f9 tardi l'autorit\u00e0 comunale istitu\u00ec la scuola elementare pubblica. Nel 1900 venne costruito un grande edificio al lato del municipio per poter contenere tutti gli scolari di Longone.\nCimitero.\nEra usanza seppellire i morti nei sepolcri sotterranei delle chiese di San Fedele e Santa Maria o nei cimiteri ad esse annessi.\nCon una circolare del prefetto del dipartimento del Lario, signor Boara, datata 17 novembre 1804, venne rinnovata la proibizione di seppellire i morti nelle chiese ed ordinata la costruzione di un cimitero, fuori dall'abitato, in ogni comune. Il cimitero di Longone venne costruito nel 1817, successivamente ampliato grazie alla donazione del terreno da parte della famiglia Mauri.\nVennero in seguito costituite varie cappelle all'interno del cimitero:\nNel 1956 la capienza del cimitero risult\u00f2 insufficiente e si dovette affrontare la gravosa spesa per l'ampliamento.\nOratorio e asilo.\nNel marzo 1928 venne edificato il salone dell'oratorio sopra il terreno del beneficio parrocchiale vicino alla chiesa. Nel luglio fu aggiunto l'asilo col concorso della signora Giuditta Garberini vedova Zappelli. Il 26 agosto i due edifici furono inaugurati e benedetti dal monsignore Mauri Vescovo, ausiliare di Milano, con feste solenni.\nNell'ottobre del 1929 l'asilo era aperto dalle reverende suore del Prezioso Sangue di Monza.\nEconomia.\nIn origine, la maggior parte degli abitanti di Longone era dedita all'agricoltura. Le colline erano ricoperte di vigneti; ma agli albori del XVIII secolo questo stile di vita non era pi\u00f9 sufficiente alla popolazione che stava aumentando. Fortunatamente i signori Ferrari, provenienti da Villalbese, introdussero in quegli anni l'industria della seta. Sorsero in breve tempo filande, filatoi ed incannatoi. Tutto questo porto il benessere nella popolazione per gli anni a venire.\nInfrastrutture e trasporti.\nAcqua potabile.\nLa scarsit\u00e0 dell'acqua potabile ha sempre preoccupato gli abitanti di Longone; il vicino Lago del Segrino forniva acqua in abbondanza per scopi domestici, ma non era potabile. Le rocce arenarie, sopra le quali giace il paese, impedivano l'affiorare delle sorgenti. C'era chi usava l'acqua piovana pi\u00f9 o meno sterilizzata, ma il disagio si aggravava soprattutto durante le frequenti siccit\u00e0.\nNel 1853 i signori Tagliasacchi cedettero, agli abitanti di Longone, parte dell'acqua sorgiva che avevano scoperto nella galleria sotto la strada del Beldosso. Con tale acqua venne aperta una fonte potabile e venne alimentata una fontana costruita per la pulizia. Le sorgenti sulla collina sotto Inarca erano scarse.\nDurante la siccit\u00e0 del 1919-1920 furono fatti assaggi al campo del Fico, sulla strada per Galliano, con esito favorevole; tuttavia l'acqua trovata non era sufficiente per tutto il paese.\nNel 1935 l'ingegnere Mistrangelo sugger\u00ec di effettuare delle ricerche nei pressi del Lago del Segrino ed \u00e8 cos\u00ec che venne scoperta una sorgente d'acqua abbondante, eccellente e perenne. Vennero scavati pozzi profondi, sistemate le pompe e costruito l'acquedotto. Il 28 ottobre 1935 il podest\u00e0 Luigi Pontiggia ne fece l'inaugurazione.\nFu grazie alla donazione del Commendatore dell'ordine della Corona d'Italia, D. Pietro Francesco Bignoli che la ricerca, ritrovamento ed esecuzione dei lavori per l'acquedotto della citt\u00e0 furono effettuati. Il Comm. Bignoli era il proprietario della Villa di Beldosso ed amava profondamente Longone al Segrino, una lapide si trova tutt'oggi nei pressi del Lago del Segrino ricordando l'evento.\nStrada provinciale.\nNapoleone Bonaparte aveva ordinato la costruzione della strada provinciale Milano-Bellagio, ma alla sua caduta la strada era stata interrotta ad Erba. Soltanto nel 1938 venne ripresa e terminata. Essa attraversava l'abitato di Longone con curve e strettoie che rendevano pericoloso il transito. L'aumento del traffico imponeva un rimedio. Fu predisposto un progetto di deviazione nel 1933, ma difficolt\u00e0 ed opposizioni di varia natura ne provocarono la sospensione. Con il passare degli anni il traffico di veicoli si fece pi\u00f9 intenso rendendo necessaria ed improrogabile una soluzione. Nel 1951 la deputazione della provincia di Como, superati tutti gli ostacoli e le opposizioni, fece costruire la nuova strada provinciale.\nAmministrazione.\nLavori pubblici.\nNel 1949 vennero ingranditi i locali delle scuole e del municipio per renderli idonei alle nuove esigenze moderne. Nel 1953 furono sistemate e pavimentate tutte le vie del paese e venne costruita la piazza accanto al municipio.\nNel 1954 fu costruito un edificio, al lato della strada provinciale, per l'ambulatorio, la farmacia, la posta ed il consultorio.\nNel 1954 furono terminate le due case I.N.A. ed il 4 settembre furono benedette e consegnate alle famiglie.\nNella sistemazione della piazza comunale si dovette abbattere una vecchia cappelletta della Madonna. Ne fu costruita una nuova. Il sindaco signor Domenico Valsecchi rivolse al Papa la preghiera di avere una immagine della Madonna da collocare in loco per devozione popolare e il Papa accolse benignamente la domanda e sped\u00ec una devota immagine \"Mater Dolorosa\" della scuola italiana del secolo XVIII."}
{"id": "9573", "revid": "1910023", "url": "https://it.wikipedia.org/wiki?curid=9573", "title": "Provincia di Como", "text": "La provincia di Como \u00e8 una provincia italiana della Lombardia con abitanti e il cui capoluogo \u00e8 la citt\u00e0 di Como. \u00c8 compresa all'interno della Regio Insubrica, di cui rappresenta la porzione centrale, e della regione storica insubre.\nConfina a nord e a ovest con la Svizzera (Cantone Ticino e Canton Grigioni), a est con la provincia di Sondrio e la provincia di Lecco, a sud con la provincia di Monza e della Brianza e a ovest con la provincia di Varese. Ha un'exclave in territorio svizzero, il comune di Campione d'Italia.\nIl territorio provinciale anticamente era pi\u00f9 vasto e comprendeva fino al 1927 anche la parte settentrionale della provincia di Varese (istituita con ) e, fino al 1992, la quasi totalit\u00e0 della provincia di Lecco (istituita con D.P.R. 6 marzo 1992, n. 250).\nStemma.\nDescrizione araldica dello stemma:\nLo stemma della provincia di Como \u00e8 stato modificato nel 2005, dieci anni dopo il distaccamento della provincia lecchese. La parte alta (prima unica con la croce bianca su sfondo rosso e la scritta \"Libertas\") \u00e8 stata divisa in due sezioni mentre la parte sottostante \u00e8 stata riunita in un'unica banda, eliminando la divisione tra i simboli di Como e Lecco.\nIl \"Leone\" (simbolo della citt\u00e0 di Lecco) \u00e8 stato sostituito dalla croce di Rovenna, circondata da 4 stelle a 6 punte che ricordano come dall\"Antico dominio di Como\" si siano poi gemmate quattro realt\u00e0 istituzionali ora autonome: Sondrio, Varese, Lecco e il Cantone Ticino. Nella fascia inferiore trova spazio un disegno geometrico dei magistri cumacini presente sul basamento della facciata del Duomo di Como. Il simbolo ha significati molteplici, infatti rappresenta un'opera lignea di intaglio, ma anche una ruota dentata oppure una rosa dei venti.\nGeografia fisica.\nTerritorio.\nIl territorio comasco pu\u00f2 essere diviso in aree geografiche omogenee dal punto di vista climatico, morfologico e demografico. Non sono riconosciute istituzionalmente, ma sono gi\u00e0 utilizzate dall'amministrazione provinciale per suddividere la struttura ricettiva turistica e per un piano di collaborazione intercomunale tra le varie municipalit\u00e0. Partendo da nord e scendendo verso sud:\nSpecificazione circa la Brianza comasca;\nsono comuni della Brianza comasca, cio\u00e8 Bassa Brianza comasca (Brianza canturina) e Alta Brianza Comasca (Brianza erbese e Brianza canzese): Albavilla, Albese con Cassano, Alserio, Alzate Brianza, Anzano del Parco, Arosio, Brenna, Cabiate, Cant\u00f9, Canzo, Carimate, Carugo, Caslino d'Erba, Castelmarte, Cermenate, Cucciago, Erba, Eupilio, Figino Serenza, Fino Mornasco, Inverigo, Lambrugo, Longone al Segrino, Luisago, Lurago d'Erba, Mariano Comense, Merone, Monguzzo, Montorfano, Novedrate, Orsenigo, Ponte Lambro, Proserpio, Pusiano, Vertemate con Minoprio. Inoltre, i seguenti comuni sono nella zona di transizione tra Como e dintorni e Brianza Comasca: Capiago Intimiano, Casnate con Bernate, Lipomo, Senna Comasco, Tavernerio; alcuni includono nella Brianza Comasca il \u2018tratto\u2019 che va da dopo Casnate con Bernate alle sorgenti del Seveso con Villa Guardia, Grandate, Montano Lucino, fino a Cavallasca e anche il \u2018tratto\u2019 che partendo da dopo Canzo arriva alle sorgenti del Lambro con Asso (e i vicini comuni di Sormano, Caglio, Rezzago), Lasnigo e fino a Magreglio.\nClima.\nLe temperature variano dai -5/+5\u00a0\u00b0C in gennaio ai +20/+30\u00a0\u00b0C in luglio.\nLa provincia \u00e8 situata nell'area prealpina ed \u00e8 caratterizzata da un clima semi-continentale. Gli inverni sono generalmente freddi, specie in montagna, mentre le estati sono calde e afose. Fa eccezione la costiera lariana (specie la Tremezzina), che gode di un clima relativamente pi\u00f9 dolce. L'umidit\u00e0 \u00e8 sempre molto elevata per tutto l'anno.\nIdrografia.\nI fiumi.\nLa provincia di Como \u00e8 interessata dal flusso di numerosi fiumi e torrenti di piccola o media portata, oltre a ospitare diverse sorgenti acquifere. Sono tre i fiumi principali che bagnano il territorio provinciale:\nTorrenti degni di nota sono:\nVi sono poi tre torrenti che scorrono sia in territorio italiano che in quello svizzero: il Breggia, che nasce in localit\u00e0 \"Barco dei Montoni\", attraversa tutta la Valle di Muggio per poi rientrare in Italia a Maslianico; il Mara, che nasce sul Monte Sighignola (nel comune di Lanzo d'Intelvi) per poi sfociare nel Lago di Lugano; il Gaggiolo, che nasce a Meride nel Cantone Ticino, entra in Italia, attraversa la Valmorea e sbocca nell'Olona nel Varesotto.\nI laghi.\nIl lago di Como (o Lario) rappresenta il bacino lacustre pi\u00f9 importante della provincia. Il Lario non \u00e8 per\u00f2 l'unico lago presente all'interno della provincia, in quanto esistono diversi bacini minori nell'area prealpina, oltre a una porzione del Ceresio.\nSono 31 i comuni comaschi che si affacciano sullo specchio d'acqua lariano, serviti da una efficiente rete di navigazione. Sono invece 5 i comuni comaschi che si spartiscono il ramo comasco del lago di Lugano.\nI laghi prealpini all'interno dei confini provinciali sono quattro e situati a ridosso dell'area Erbese, nella zona dell'Alta Brianza: il lago di Pusiano e il lago di Alserio, tra Como e Lecco, il lago di Montorfano, nell'area canturina e il lago del Segrino, piccolo bacino nel triangolo lariano nei pressi di Canzo.\nVi sono altri due bacini minori nella parte centro-settentrionale dell'area comasca: il lago di Mezzola, a nord, collegato al lago di Como da un breve tratto del fiume Mera e il piccolo lago di Piano, situato in Val Menaggio.\n\u00c8 da citare infine il lago di Darengo, piccolo bacino di origine glaciale situato nell'alta val Darengo a Livo a m di altitudine.\nOrografia.\nI monti.\nTutte le montagne sono situate nella parte nord della provincia, oltre la linea immaginaria che unisce le citt\u00e0 di Como e Lecco.\nTroviamo montagne che appartengono alla catena delle Alpi Lepontine e altre che fanno parte delle Prealpi lombarde.\nMolti studiosi fanno passare la linea immaginaria di demarcazione tra i due gruppi montuosi dal Passo di S.Iorio e da esso, attraverso la valle Albano o Dongana, al Monte Legnone (gi\u00e0 in provincia di Lecco), sull'altra sponda del Lario. Pertanto a Nord di tale linea immaginaria si parla di Alpi vere e proprie, mentre a Sud siamo ancora nelle Prealpi.\nLa divisione non \u00e8 solo di natura geografica ma anche geologica; essa riguarda le rocce di cui i vari rilievi comaschi sono formati: la linea di divisione tra la fascia metamorfica e quella delle Alpi sedimentarie-calcaree passa nella zona tra l'Alto lago di Como e la fascia delle Lepontine meridionali.\nIl sistema montuoso alpino che va dal Passo S.Iorio alla provincia di Sondrio \u00e8 chiamato localmente con il nome di \"Muncech\". Le cime pi\u00f9 alte superano di poco i metri; la pi\u00f9 elevata \u00e8 il Pizzo Paglia ( m), la cui vetta \u00e8 per\u00f2 situata per poche centinaia di metri totalmente in territorio elvetico. Ne consegue che il monte pi\u00f9 elevato della provincia di Como \u00e8 il Pizzo Cavregasco ( m), al confine con la provincia di Sondrio, anche se in realt\u00e0 il punto pi\u00f9 alto di tutta la Provinicia, \u00e8 l'anticima SSE, senza nome, del Pizzo Paglia, che raggiunge i 2 550 m di altezza. Altre cime limitrofe, sempre in provincia di Como e la cui altezza \u00e8 attorno ai metri sono il Pizzo Campanile, il Pizzo Martello, il Pizzo Led\u00f9, il Monte Cardinello.\nRestando sulla sponda occidentale del Lario e scendendo dal Passo di San Iorio verso Sud, entriamo nelle Prealpi e l'altitudine man mano si abbassa, passando dai m del Pizzo di Gino ai m del Monte Generoso, splendido balcone dal quale si possono ammirare i laghi di Como, Lugano e Maggiore, oltre al lago di Varese e ai piccoli laghetti limitrofi. L'ultima propaggine prima dell'inizio della pianura \u00e8 il Monte Bisbino, che con i suoi m. \u00c8 la montagna pi\u00f9 alta visibile dalla citt\u00e0 di Como.\nAnche la fascia immediatamente a nord della linea immaginaria Como-Lecco, il cosiddetto Triangolo Lariano, \u00e8 interamente montuoso e appartiene quasi totalmente alla provincia di Como. La vetta pi\u00f9 elevata \u00e8 il Monte San Primo (), posta in posizione molto panoramica dietro Bellagio, e dal quale si pu\u00f2 ammirare il Lario con la caratteristica biforcazione a Y rovesciata. Specialmente in inverno, nelle giornate limpide una salita sulla sua vetta merita davvero una visita.\nAltre montagne di non grande rilevanza orografica ma molto apprezzate dagli escursionisti sono i monti Boletto, Bollettone e Palanzone e i caratteristici Tre Corni di Canzo.\nLe valli.\nNell'area comasca esistono diverse vallate: nell'area centro-settentrionale sono prevalentemente di origine glaciale mentre nella fascia meridionale vi sono delle valli minori, di modeste dimensioni, di origine fluviale.\nNell'area delle Alpi Lepontine, partendo da nord, si incontrano diversi vallate per\u00f2 scarsamente abitate per via delle impervie condizioni della morfologia. Le pi\u00f9 a nord sono la Valle di Sorico e la Valle di Livo che prendono il nome dai comuni in cui si sviluppano. In localit\u00e0 Dosso del Liro convergono le vallate del Dosso e di San Jorio. Proseguendo lungo la sponda occidentale del Lario a Dongo vi \u00e8 lo sbocco della Valle Albano che prende il nome dal torrente che vi scorre al centro.\nNella parte centrale vi sono le vallate pi\u00f9 conosciute della zona comasca, nonch\u00e9 centri turistici rinomati: la Val Cavargna e la comunicante Val Rezzo, poste a ridosso della sponda nord del lago di Lugano, la Valsolda, valle laterale al confine con il distretto di Lugano e la Val d'Intelvi, incastonata tra i laghi di Como e Lugano, accessibile da Porlezza e da Argegno in territorio italiano, da Arogno provenendo dalla Svizzera. Sempre dalla Svizzera, ma uscendo a Mendrisio, si pu\u00f2 raggiungere la Valmorea, che \u00e8 raggiungibile inoltre da Malnate, se si arriva da Varese, e da Uggiate-Trevano se si proviene da Como. Questa \u00e8 pi\u00f9 lontana dal lago rispetto alle altre valli comasche.\nLa Vallassina \u00e8 la valle pi\u00f9 popolata della provincia, nonch\u00e9 l'unica valle presente nel Triangolo Lariano.\nSociet\u00e0.\nEvoluzione demografica.\nLa provincia di Como, con una popolazione di abitanti, risulta essere la sesta delle provincie lombarde per numero d'abitanti.\nDei 151 comuni che compongono la provincia, Como risulta essere il pi\u00f9 popoloso con abitanti e con la pi\u00f9 alta densit\u00e0 media ( ab./km\u00b2). Il comune con meno abitanti \u00e8 invece Val Rezzo con una popolazione di 187 abitanti.\nLa zona pi\u00f9 densamente popolata \u00e8 l'area che si snoda tra i centri di Mariano Comense ed Erba sull'asse ferroviario Milano-Asso. Le ragioni sono di tipo morfologico ed economico: la zona precocemente servita dal servizio ferroviario (precedente al 1900) \u00e8 sede dei maggiori centri industriali della provincia e il terreno collinare-pianeggiante ha permesso lo sviluppo di centri residenziali ben collegati da strade e mezzi di trasporto. L'area lariana e montana presenta invece diverse carenze logistiche nonch\u00e9 una scarsit\u00e0 di attivit\u00e0 economiche.\nNel corso del dopoguerra le valli, a eccezione della Valassina, si sono spopolate a vantaggio dei piccoli-medi centri dell'area sud della provincia che registrano un costante aumento demografico.\nEtnie e minoranze straniere.\nSecondo le statistiche ISTAT al 1\u00ba gennaio 2016 la popolazione straniera residente nella provincia era di persone, pari all'8% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nIn termini assoluti, i comuni con il maggior numero di residenti stranieri sono Como (), Cant\u00f9 () e Mariano Comense (), mentre in percentuale Campione d'Italia \u00e8 il comune con pi\u00f9 residenti stranieri (il 24%).\nComuni.\nAppartengono alla provincia di Como i seguenti 148 comuni:\nComuni pi\u00f9 popolosi.\nDi seguito \u00e8 riportata la lista dei dieci principali comuni della provincia di Como ordinati per numero di abitanti (dati: https://www.tuttitalia.it/lombardia/provincia-di-como/71-comuni/popolazione/ del 01-01-2019):\nComo, oltre a essere il capoluogo e il comune pi\u00f9 popoloso, \u00e8 anche il secondo pi\u00f9 esteso (), preceduto solamente da Gravedona ed Uniti () e seguito da Livo () e Valsolda ().\nStoria.\nLa preistoria.\nLe prime testimonianze archeologiche della presenza dell'uomo nel territorio comasco risalgono al Paleolitico.\nSecondo le ultime scoperte risalenti al 2006 vi \u00e8 prova di presenza sia pur saltuaria dell'uomo di Neanderthal attorno a - anni fa presso la Grotta dell'Orso nelle vicinanze dell'abitato di Erbonne nel comune di San Fedele Intelvi.\nAltre testimonianze sono i ritrovamenti presso il Buco del piombo presso Erba, sicuramente di epoca musteriana. La grotta \u00e8 stata frequentata, anche se in modo discontinuo da a anni fa dall'Homo Sapiens Sapiens, molto pi\u00f9 difficilmente dai Neanderthal che si avviavano alla loro estinzione o erano gi\u00e0 estinti.\nDella stessa epoca \u00e8 anche la punta di selce ritrovata al \"Tanun\" nell'alta Valle del Cosia.\nQuesti antichi manufatti ci documentano la presenza di cacciatori - raccoglitori che giungevano sulle prealpi provenienti dalla pianura a caccia di grandi branchi di erbivori, spinti dalla ricerca del cibo.\nAl Mesolitico risalgono altri ritrovamenti di Erbonne, risalenti a anni fa, e del monte Cornizzolo, pi\u00f9 recenti. Anch'essi appartenenti a stanziamenti stagionali di cacciatori.\nI reperti di Montano Lucino ci documentano invece una presenza stabile nei dintorni di Como collocabile a anni fa.\nCon il Neolitico, l'et\u00e0 della pietra levigata, avviene una vera e propria rivoluzione dello stile di vita. L'uomo diventa allevatore e agricoltore, impara a vivere in piccoli agglomerati urbani palafitticoli, scopre la ruota, la terracotta e la tessitura. La fase pi\u00f9 antica \u00e8 caratterizzata dai vasi a bocca quadra, mentre quella pi\u00f9 recente dai vasi globulari forati in modo da poter essere appesi. Si ignora il rito funebre.\nTestimonianze di questo periodo sono state ritrovate al lago di Varese e alla Lagozza, al Castel Grande di Bellinzona in Svizzera e a Montano Lucino.\nL'Eneolitico, o et\u00e0 del rame, nel comasco vede il fiorire della Cultura di Civate, risalente a anni fa.\nLa piccola necropoli rinvenuta nel \"buco della sabbia\" \u00e8 caratterizzata dal rito di deporre il cadavere sul suolo senza alcuna copertura. Il corredo era composto da oggetti in rame (una perla, una spirale e un anello) e in osso di animali domestici oltre ad altri strumenti litici.\nLa tomba rinvenuta nel comune di Canzo vicino al lago del Segrino \u00e8 unica nel suo genere. Si tratta di una tomba a cassetta litica coperta da un tumulo di pietre. Nel corredo erano presenti quattro bracciali, un pendaglio a doppia spirale e una punta di selce.\nNei dintorni sono state fatte altre scoperte del medesimo periodo (Valbrona e Magreglio).\nLa successiva et\u00e0 del bronzo dura dal 1700 al 1000 a.C.\nLa prima espressione nel comasco vede numerosi insediamenti appartenenti alla cultura di Polada, sviluppatasi in modo particolare nella bassa bresciana e mantovana. Gli abitati erano collocati lungo le rive di laghi o paludi in zone bonificate disponendo tronchi sul terreno in modo perpendicolare gli uni agli altri. I piccoli laghi brianzoli hanno ospitato numerosi di questi insediamenti (Bosisio Parini, lago di Pusiano, lago di Annone, lago di Montorfano, Albate).\nLa tomba di Ello, oggi in provincia di Lecco appartenente alla media et\u00e0 del bronzo \u00e8 molto particolare e importante. Il corredo di guerriero in rame \u00e8 tra i pi\u00f9 antichi ritrovati in Italia. Si tratta di un elmo, due spade, due pugnali, due asce e quattro punte di lancia databili al 1300 a.C.\nNel XIII secolo, durante il bronzo finale, importanti avvenimenti determinano la fine della cultura di Polada. Un movimento di popolazioni provenienti dal nord attraversano le Alpi ed entrano nella pianura lombarda. Il loro centro pi\u00f9 importante \u00e8 localizzato a Canegrate, localit\u00e0 che d\u00e0 il nome alla nuova \"cultura di Canegrate\".\nNel comasco testimonianze sono presenti ad Appiano Gentile. Si tratta di una civilt\u00e0 limitata sia in senso cronologico sia geografico, ma che ha avuto una grande incidenza su questo territorio, soprattutto perch\u00e9 \u00e8 stato importato il rito funebre a cremazione che sostituisce quello a inumazione.\nSi suppone che l'arrivo di queste popolazioni, probabilmente celtiche non abbia avuto un impatto pacifico.\nMa \u00e8 dall'unione di queste due esperienze e di queste due etnie, di Polada e di Canegrate, di popolazioni liguri e celtiche, che nascer\u00e0 una nuova civilt\u00e0 che gli archeologi chiamano cultura di Golasecca in contemporanea con la nascita della cultura di Hallstatt nell'Europa centrale e alla cultura di Villanova nell'Italia centrale.\nIn questo periodo e in questo ambito compaiono anche i primi insediamenti sulle colline a sud di Como (Cavallasca, Monte della Croce, Moncucco) e nella convalle (via Gorio e via Benzi). Ha cos\u00ec inizio la Civilt\u00e0 Comacina o Civilt\u00e0 della C\u00e0 morta che vedr\u00e0 il suo massimo fiorire fino al IV secolo a.C. Como avr\u00e0 un importante ruolo, soprattutto commerciale, diventando uno dei pi\u00f9 grandi centri abitati dell'Italia settentrionale.\nComum Oppidum.\nIl I millennio a.C., che corrisponde all'Et\u00e0 del ferro, vede la nascita e lo sviluppo di una \"civilt\u00e0 comacina\" inserita in una \"facies\" pi\u00f9 ampia chiamata cultura di Golasecca, oltre che dal centro abitato di \"Comum oppidum\" sulle pendici meridionali del Monte della Croce, nella zona compresa tra Breccia e San Fermo.\nLa necropoli di questo centro proto-urbano, ricca di materiale archeologico, \u00e8 localizzato in una vasta zona chiamata \"C\u00e0 morta\". Per questo la \"Civilt\u00e0 comacina\" \u00e8 detta anche \"Civilt\u00e0 della C\u00e0 morta\".\nGli storici comaschi classici, riportando le parole di Catone il Censore, Plinio il Vecchio e Tito Livio, attribuiscono la fondazione di Como agli Orobi o Orumbovii. Gli archeologi moderni chiamano questa popolazione \"Golasecchiani\", popolazione di Liguri celtizzati, perch\u00e9 nati dalla fusione della precedente gente ligure con la popolazione celtica della Cultura di Canegrate.\nIl territorio che fa capo a Como, oltre al nucleo principale, comprende il Sottoceneri, tutto il lago con esclusione della sua parte estrema pi\u00f9 settentrionale, la Brianza, l'area tra l'Adda, il Brembo e il Serio, compresa la zona di Bergamo.\nI ritrovamenti pi\u00f9 antichi risalgono al IX secolo a.C. L'abitato di Como a quel tempo era costituito da un insieme di villaggi distanziati ma in stretto contatto tra loro. Qualche nucleo era insediato anche nella convalle, sede dell'odierna citt\u00e0.\nA partire dalla met\u00e0 del VII secolo a.C., l'abitato si amplia e la comunit\u00e0 evolve verso forme pi\u00f9 articolate: si affermano delle \"\u00e9lite\" aristocratiche e hanno inizio contatti culturali e commerciali con il mondo halstattiano transalpino, quello paleoveneto a est e quello etrusco a sud.\nIn questo periodo il centro principale della cultura di Golasecca rimane sempre il comprensorio lungo le rive del Ticino. Centro che a partire dal VI secolo a.C. inspiegabilmente decade e Como diventa l'unico capoluogo del vasto territorio golasecchiano. Il suo abitato subisce una forte espansione, soprattutto nel V secolo, tanto da dare all'insediamento un aspetto di tipo urbano piuttosto che di un insieme di villaggi.\nLe cause di questi processi sono ancora ignote, sono comunque da ricercare nella sfera dei commerci. Gli Etruschi si erano espansi a nord del Po, dando vita all'Etruria padana, colonizzando Mantova e \"Melpum\" mentre il ruolo del porto di Marsiglia decade. La direttrice fondamentale dei traffici dell'Etruria verso il mondo transalpino comprende Spina, il corso del Mincio, Brescia e Bergamo fino a Como e da qui ai passi alpini del San Bernardino e del San Gottardo passando per Lugano e Bellinzona altro importante centro golasecchiano.\nNodo fondamentale di intermediazione tra Etruschi e Celti \u00e8 Como, confermato dalla presenza di innumerevoli testimonianze archeologiche di manufatti di importazione: vasellame bronzeo etrusco, ceramica attica, una dracma d'argento della zecca di Populonia, vasi di vetro di Rodi e persino dell'incenso arabo.\nLe iscrizioni ritrovate, seppur limitate, redatte in un alfabeto derivato da quello etrusco arcaico chiamato alfabeto leponzio ci assicurano il carattere celtico della popolazione comense. Si tratta di uno strato linguistico celtico pre gallico e la migliore testimonianza ci \u00e8 data dalla famosa stele di Prestino \"uvamokozis pliale u uvltiauiopos ariuonepos sites tetu\".\nCon l'inizio del IV secolo (G. IIIA3), l'abitato protostorico va incontro a un rapido declino e le necropoli si esauriscono. Il fenomeno viene collegato alle invasioni galliche del 388 a.C. che hanno scardinato il sistema politico-economico e commerciale creato dagli Etruschi.\nIl centro commerciale di Como scompare, mentre ascende il ruolo di Milano, capoluogo degli Insubri in un contesto per\u00f2 diverso da quello commerciale etrusco: l'economia dei nuovi Galli \u00e8 ora incentrata sull'allevamento e la pastorizia e gli scambi commerciali sono limitati in un ambito locale. Il sistema abitativo \u00e8 costituito da abitati sparsi in un mondo prevalentemente rurale.\nL'area di Como \u00e8 nella seconda et\u00e0 del ferro per lo pi\u00f9 disabitata. L'ubicazione di \"Comum oppidum\", il centro che si arrender\u00e0 al console Marco Claudio Marcello nel 196 a.C. ci \u00e8 al momento sconosciuta.\nNovum Comum.\nLa conquista della Gallia Transpadana ebbe inizio nel 225 a.C. e termin\u00f2, dopo la pausa della seconda guerra punica nel 196 a.C.\nI \"Comenses\" conobbero dunque i Romani nel 196 a.C., coinvolti \"ad arma excitis\" dagli Insubri in un'alleanza, vennero sconfitti in una sanguinosa battaglia nei pressi di \"Comum Oppidum\" in cui morirono, a detta di Tito Livio, quarantamila soldati. Anche i ventotto \"Castella\" dipendenti dal capoluogo si arresero.\nIl console Marco Claudio Marcello fu magnanime coi vinti. I Comensi vennero legati a Roma da un \"foedus\", un vincolo federativo, nel rispetto delle autonomie locali. In cambio pot\u00e9 contare sulla loro assoluta e perenne fedelt\u00e0.\nPer circa un secolo, la presenza romana fu sporadica ed episodica fino a che il settentrione divenne un interesse fondamentale per assicurare una adeguata sicurezza e per saziare le mira espansionistiche commerciali e militari oltralpe.\nNell'89 a.C. Gneo Pompeo Strabone si affretta ad aiutare Como devastata da un'incursione di Reti: la restaura e conferisce ai comensi lo \"jus Latii\", la cittadinanza latina. Successivamente nel 77 a.C. giunge a Como un gruppo di coloni guidati da Lucio Cornelio Scipione Asiatico Emiliano che si stanziano sulle pendici circostanti l'attuale convalle. Il toponimo \"Coloniola\" oggi riservato a un quartiere della citt\u00e0, \u00e8 quantomai significativo.\nMa il vero artefice e fondatore \"ex novo\" della colonia latina di \"Novum Comum\" \u00e8 da tutte le fonti considerato Gaio Giulio Cesare.\nNel 59 a.C. con l'obiettivo di rafforzare Como e il Lario per la sua importanza quale via di comunicazione con i passi alpini verso l'Europa centrale e autorizzato dalla \"lex Vatinia\" che gli conferiva il potere proconsolare fonda nell'area dove \u00e8 ubicata ora la citt\u00e0 \"Novum Comum\" circondandola di mura e vi deduce coloni tra cui 500 Greci.\nNel 49 a.C. Novum Comum acquisisce la cittadinanza romana e da colonia latina diventa \"municipium civium romanorum\" della repubblica romana. I comensi possedevano la pienezza del diritto riservato ai cittadini di Roma. Aveva la propria \"Curia\" ed era amministrata da un collegio di quattro magistrati.\nStoria amministrativa della provincia.\nLa provincia di Como venne istituita in seguito alla riforma amministrativa della Lombardia voluta dall'Imperatore Giuseppe II nel 1786, succedendo all'antico Contado di Como significativamente ampliato coi territori di Varese e Lecco. In et\u00e0 napoleonica fu sostituita dal Dipartimento del Lario, salvo essere riproposta nel Regno Lombardo-Veneto con confini che non variarono per pi\u00f9 di un secolo, non venendo intaccata neppure dal decreto Rattazzi del 1859.\nDopo l'unit\u00e0 d'Italia la provincia fu suddivisa in tre circondari: di Como, di Lecco e di Varese, poi soppressi nel 1926. Nel 1927 il territorio dell'ex circondario di Varese venne distaccato per formare parte della nuova provincia di Varese. Questi comuni vennero dunque scorporati: Abbiate Guazzone, Agra, Angera, Arbizzo, Arcisate, Arcumeggia, Ardena, Armio, Arolo, Azzate, Azzio, Ballarate, Barasso, Bardello, Barza, Barzola, Bedero Valcuvia, Besano, Besozzo, Biandronno, Biegno, Bisuschio, Bizzozero, Bobbiate, Bodio Lomnago, Bogno, Bosco Valtravaglia, Brebbia, Bregano, Brenno Useria, Brenta, Brezzo di Bedero, Brinzio, Brissago, Brunello, Brusimpiano, Buguggiate, Cadegliano, Cadero con Graglio, Cadrezzate, Campagnano Veddasca, Cantello, Capolago, Capronno, Caravate, Cardana, Carnago, Caronno Corbellaro, Caronno Varesino, Casalzuigno, Casciago, Cassano Valcuvia, Castello Cabiaglio, Castelseprio, Castelveccana, Castiglione Olona, Castronno, Cavona, Cazzago Brabbia, Cellina, Cerro Lago Maggiore, Cittiglio, Clivio, Cocquio, Comabbio, Comerio, Cremenaga, Crosio della Valle, Cuasso al Monte, Cugliate, Cunardo, Curiglia, Cuveglio, Cuvio, Daverio, Due Cossani, Dumenza, Duno, Fabiasco, Ferrera di Varese, Galliate Lombardo, Garabiolo, Gavirate, Gazzada, Gemonio, Germignaga, Gornate Olona, Gornate Superiore, Grantola, Gurone, Induno Olona, Ispra, Lavena Ponte Tresa, Laveno, Leggiuno, Lisanza, Lissago, Lonate Ceppino, Lozza, Lozzo, Luino, Luvinate, Maccagno Inferiore, Maccagno Superiore, Malgesso, Malnate, Marchirolo, Marzio, Masciago Primo, Masnago, Mercallo, Mesenzana, Mombello Lago Maggiore, Monate, Montegrino, Monteviasco, Monvalle, Morazzone, Morosolo, Muceno, Musadino, Musignano, Olginasio, Oltrona al Lago, Orino, Osmate Lentate, Pino sulla Sponda del Lago Maggiore, Porto Ceresio, Porto Valtravaglia, Rancio Valcuvia, Ranco, Roggiano Valtravaglia, Rovate, Runo, Saltrio, Sangiano, Santa Maria del Monte, Sant'Ambrogio Olona, Schianno, Taino, Ternate, Torba, Tradate, Travedona, Trevisago, Tronzano Lago Maggiore, Valganna, Varano Borghi, Varese, Veccana, Vedano Olona, Velate, Venegono Inferiore, Venegono Superiore, Vergobbio, Viconago, Viggi\u00f9, Voldomino e Voltorre,\nNel 1995 il territorio provinciale venne ulteriormente ridotto per l'attivazione della provincia di Lecco, gi\u00e0 istituita nel 1992.\nTrasporti e linee di comunicazione.\nLinee ferroviarie.\nNella provincia di Como le linee ferroviarie principali sono tre:\nUn'altra linea d'importanza secondaria che interessa l'area brianzola \u00e8 il collegamento ferroviario Como-Lecco, gestito dalla RFI, che collega i due capoluoghi passando per Cant\u00f9 e Merone. La linea, classificata negli anni sessanta come \"ramo secco\", negli ultimi anni \u00e8 oggetto di rivalutazioni.\nD'interesse marginale \u00e8 invece la linea FNM Saronno-Laveno, che attraversa il territorio comasco presso le stazioni di Gerenzano-Turate, Mozzate e Locate Varesino-Carbonate.\nSono infine esistite due linee ferroviarie, ormai scomparse e di cui rimangono poche tracce: la linea Como-Varese (gestita da FNM) e la linea Menaggio-Porlezza (gestita dapprima dalla Societ\u00e0 di Navigazione e Ferrovie pel lago di Lugano e poi dalla Societ\u00e0 Prealpina Trasporti).\nTranvia.\nFra il 1906 e il 1952 la provincia era collegata con la rete tranviaria sostituita dalla rete filoviaria in funzione dal 1938 al 1978.\nFunicolari e funivie.\nNella provincia di Como esistono una funicolare e una funivia.\nLa funicolare Como-Brunate che collega dal 1894 il capoluogo con il piccolo centro montano posto al di sopra della citt\u00e0 e permette una visione privilegiata del primo bacino lariano. Costruita per finalit\u00e0 commerciali con lo sviluppo del turismo di massa acquista grande importanza. Il servizio \u00e8 ora gestito dall'ATM di Milano.\nLa funivia Argegno-Pigra collega il centro lariano con il soprastante comune della Val d'Intelvi.\nLa funicolare Lanzo-Santa Margherita funzion\u00f2 dal 1907 al 1977 e collegava la Val d'Intelvi con il lago di Lugano. Attualmente un comitato sostiene il ripristino della funicolare, una volta eseguite le necessarie opere di restauro e di sistemazione degli impianti.\nLinee stradali.\nStrade.\nL'unica linea autostradale che interessa il territorio comasco \u00e8 la A9, detta anche \"Autostrada dei Laghi\", che congiunge Como e la Svizzera con Milano. Nell'area urbana di Como (tra le uscite Lago di Como e Como Centro, tra le quali \u00e8 compresa quella di Como Monte Olimpino) non \u00e8 previsto il pagamento del pedaggio. Gli altri ingressi situati nella provincia sono quelli di Fino Mornasco, Lomazzo e Turate. Sono terminati i lavori per la costruzione della terza corsia fino a Como Sud in entrambi i sensi di marcia.\nIn futuro \u00e8 previsto il passaggio attraverso il territorio dei comuni di Mozzate, Limido Comasco, Fenegr\u00f2, Cirimido, Turate e Lomazzo della nuova Autostrada Pedemontana, collegamento diretto tra Bergamo e l'Aeroporto di Milano-Malpensa. Inoltre \u00e8 prevista la costruzione della \"Tangenziale di Como\", in grado di collegare Villa Guardia e Albese con Cassano senza passare per il capoluogo.\nStrade statali.\nTutte le principali strade statali della provincia passano per il capoluogo. Le due vie di collegamento pi\u00f9 importanti sono la SS 35 \"dei Giovi\" e la SS 342 \"Briantea\" che mettono in collegamento Como con Milano, Varese e Bergamo.\nLe due strade che costeggiano il lago di Como sono la SS 340 \"Regina\" e la SS 583 \"Lariana\". La prima costeggia la riva occidentale del Lario mentre la seconda percorre l'area del Triangolo Lariano da Como a Lecco passando per Bellagio.\nEsistono poi due collegamenti che interessano parzialmente o in modo minore il territorio provinciale: la SS 639 di Pusiano e Garlate, che collega Como e Lecco passando per Erba, e la SS 233 \"Varesina\", passante per Turate, Mozzate, Carbonate e Locate Varesino.\nNavigazione.\nVedi: Lago di Como\nCultura.\nUniversit\u00e0 e istruzione superiore.\nLa provincia di Como si avvale della presenza dell'Universit\u00e0 degli Studi dell'Insubria e del Politecnico di Milano.\nComo \u00e8 sede universitaria dal 1987, anno di avvio dei primi corsi del \"Diploma a fini speciali in Informatica Gestionale\" avviato dal Politecnico di Milano. Dal 1989 \u00e8 sede di regolari corsi di laurea in Ingegneria gemmati appunto dal Politecnico milanese oltre che in Scienze e pi\u00f9 tardi in Giurisprudenza, gemmati dall'Universit\u00e0 degli studi di Milano.\nDal 1998 questi ultimi corsi confluiscono nell'Universit\u00e0 degli studi dell'Insubria insieme agli analoghi corsi di Varese. La sua istituzione risale al febbraio 1997 quando l'Osservatorio per la valutazione del sistema universitario attua una fase di scorporo delle attivit\u00e0 dell'Universit\u00e0 degli Studi di Milano, creando una universit\u00e0 bipolare e concedendo autonomia ai corsi di laurea e alle Facolt\u00e0 di Como e Varese. L'inizio dell'attivit\u00e0 avvenne il 14 luglio 1998. A Como hanno sede le facolt\u00e0 di Scienze Matematiche, Fisiche e Naturali e di Giurisprudenza, inoltre sono presenti dei corsi di Economia e Medicina.\nA Como ha sede, presso il prestigioso Palazzo Natta, il Rettorato Comasco dell'Universit\u00e0 degli Studi dell'Insubria.\nPer quanto riguarda le arti e la musica Como \u00e8 sede sia di un Conservatorio di musica sia di un'Accademia di belle arti.\nL'istruzione superiore statale nella provincia di Como offre una vasta scelta per ci\u00f2 che riguarda le scuole di stampo umanistico-scientifico o tecnico-professionale. Nella citt\u00e0 di Como sono presenti 8 scuole di secondo grado, mentre sono sparsi nel territorio provinciale altri 9 istituti superiori: 3 a Cant\u00f9, 3 a Erba, 1 a Mariano Comense, 1 a Menaggio e 1 a Olgiate Comasco.\nDialetto.\nI dialetti parlati in Provincia di Como sono tutti varianti della koin\u00e8 del Lombardo occidentale o dialetto Insubre. Intelleggibili fra loro, e basate sull'articolo determinativo maschile \"ul\" (contrapposto al \"el\" milanese) presentano una serie di varianti fonetiche e lessicali. La causa principale di questa disomogeit\u00e0 linguistica \u00e8 rappresentata dalle vicende storiche dell'attuale Provincia.\nLa zona brianzola \u00e8 storicamente legata a Milano e risente dell'influenza del Milanese. A Como e nell'area canturina viene parlato il dialetto comasco, utilizzato fra l'altro dal poeta Gianpaolo Mascheroni e codificato da \"La Famiglia Comasca\".\nNell'Alta Brianza l'accento rimane abbastanza fedele a quello del capoluogo, pur esistendo varianti locali come il canzese e il vallassinese, circoscritti alle aree di Canzo e dei comuni centrali del Triangolo Lariano. Sul Lario il dialetto comasco assume una propria fisionomia con la variante del \"dialetto lagh\u00e9e\" (anche detto \"tremezzino\") che risente delle influenze della vicina parlata ticinese. Particolare successo ha ottenuto questa variante comasca con il cantautore Davide Van De Sfroos che ha esportato la parlata comasca in tutto il mondo.\nNella Bassa Comasca, e in particolare nei Comuni di Locate Varesino, Carbonate e Mozzate, la variante locale \u00e8 pi\u00f9 simile al Saronnese e al basso Varesotto. A Turate compaiono invece tratti liguri e le vocali turbate similmente al dialetto bustocco.\nDa ultimo in Val Cavargna e in Valle Albano, a causa del secolare isolamento, si sono sviluppati dei dialetti originali: il \"cavargnon\" e il \"muncecch\". I Cavargnoni hanno anche elaborato il \"rungin\", un gergo incomprensibile ai non iniziati.\nRiti Ambrosiano e Romano della Chiesa Cattolica.\nNella giurisdizione ecclesiastica della Chiesa cattolica, parte del territorio della provincia appartiene alla diocesi di Como, mentre un'altra parte fa parte dell'arcidiocesi di Milano.\nAppartengono alla diocesi ambrosiana Campione d'Italia, come pure le parrocchie dei decanati di Appiano Gentile, Asso, Canzo, Cant\u00f9, Mariano Comense, Erba, Porlezza e Tradate, che per la liturgia seguono il rito ambrosiano, mentre in diocesi di Como si utilizza il rito romano.\nLe parrocchie di Lomazzo San Vito e Montorfano appartenevano un tempo all'arcidiocesi di Milano e seguivano la liturgia e il calendario ambrosiano, ma con il loro passaggio alla diocesi di Como sono passate di fatto al rito romano. Il territorio di Capiago Intimiano \u00e8 formato da due parrocchie cattoliche: Intimiano \u00e8 di rito ambrosiano e fa parte dell'arcidiocesi di Milano, mentre Capiago \u00e8 di rito romano e appartiene alla diocesi di Como.\nArte e monumenti.\nMonumenti nazionali.\nNel comasco vi sono 9 monumenti nazionali della Repubblica Italiana.\nMusei della provincia.\nIl \"Sistema Museale della provincia di Como\" raccoglie tutti i musei della citt\u00e0 di Como e del territorio della provincia.\nGastronomia.\nLa cucina comasca attinge le sue ricette dalla tradizione gastronomica lariana e dell'alta Lombardia, unendo i prodotti del lago a quelli della pastorizia e della tradizione contadina.\nAmministrazioni.\nIl Presidente della Provincia in carica \u00e8 Fiorenzo Bongiasca, Sindaco di Gravedona ed Uniti.\nComunit\u00e0 montane.\nMolti comuni dell'entroterra e della costa sono uniti in diverse comunit\u00e0 montane, create per valorizzare e preservare il loro territorio ricco di bellezza naturale.\nQueste comunit\u00e0 sono molto importanti in ambito provinciale, anzi talvolta sono quasi sostitute dirette della provincia stessa.\nEsse sono:\nParchi naturali e riserve.\nParchi naturali - Nella provincia di Como esistono tre parchi regionali: il parco forestale della Pineta di Appiano Gentile e i due parchi di cintura metropolitana della Valle del Lambro e della Spina Verde di Como (quest'ultimo non riconosciuto dall'EUAP). Vi sono poi tre parchi di interesse sovraccomunale, divisi con il territorio delle province circostanti: il Parco del Lura, il Parco della Brughiera Briantea e il Parco del lago del Segrino.\nDouzelage.\nLa provincia di Como ha il privilegio di ospitare una localit\u00e0 facente parte del Douzelage, Bellagio, la quale rappresenta l'Italia all'interno del gemellaggio internazionale tra i diversi luoghi di attrazione turistica europea. Con l'allargamento dell'Unione europea, i comuni aderenti sono passati dai 12 iniziali agli attuali 21.\nSport.\nCalcio.\nIl calcio \u00e8 lo sport pi\u00f9 diffuso sul territorio provinciale, raggiungendo una copertura capillare che tocca ogni frazione o quartiere. La pi\u00f9 antica societ\u00e0 calcistica comasca \u00e8 l'A.C. Maslianico, fondata nel 1902. Nel corso degli anni si sono create diverse societ\u00e0.\nLa pi\u00f9 gloriosa \u00e8 il , fondata nel 1907 e che vanta 13 partecipazioni al campionato di Serie A. Negli anni ottanta ha militato per 5 stagioni consecutive nella massima serie dando spazio a numerosi talenti come Roberto Galia, Alessandro Scanziani, Silvano Fontolan e Stefano Borgonovo. Sono cresciuti nelle giovanili azzurre Luigi Meroni, indimenticato talento calcistico italiano degli anni sessanta e Gianluca Zambrotta, campione del mondo con la Nazionale italiana nel 2006.\nLe altre societ\u00e0 che hanno disputato dei campionati nazionali sono cinque. Il Cant\u00f9 nel corso degli anni quaranta e cinquanta ha militato per diversi anni in Serie C e nel 2011-2012 ha disputato suo 13\u00ba torneo in Serie D. Il Mariano ha disputato il massimo campionato dilettantistico ininterrottamente tra il 1986-1987 e il 1999-2000. La Canzese, che disput\u00f2 3 campionati di Serie D tra il 2002-2003 e il 2004-2005, ottenne proprio in questa stagione la promozione in Serie C2, ma rinunci\u00f2 e chiuse ogni attivit\u00e0. La Guanzatese ha disputato il Campionato Nazionale Dilettanti/Serie D nel 1995-1996, 1996-1997, 2001-2002, 2002-2003. Infine, la Salus et Virtus Turate ha disputato i tornei 2006-2007, 2007-2008 e 2008-2009 in Serie D, prima di fondersi con la Caronnese e ripartire dalla Terza Categoria.\nDa ricordare anche che, tra il 1913 e il 1923, il Chiasso disput\u00f2 i tornei della FIGC e non quelli della federazione svizzera, giocando le partite interne sul campo del Mornello di Maslianico. Dopo diverse stagioni in Prima Categoria, torn\u00f2 a competere nei campionati elvetici.\nA livello femminile, due sono le societ\u00e0 ad aver disputato la Serie A: il , gi\u00e0 Como 2000, (otto volte, l'ultima nella stagione 2016-2017) e la Vallassinese Holcim nel 2003-2004 e 2004-2005.\nLa rappresentativa comasca si \u00e8 aggiudicata la Coppa Augusto Turati, trofeo disputato dalle squadre delle province lombarde, nel 1928, battendo in finale la selezione di Brescia.\nCanottaggio.\nIl canottaggio \u00e8 forse lo sport maggiormente legato alla storia del lago di Como. Quasi tutti i paesi che si affacciano sul lago possiedono una societ\u00e0 di canottieri. La pi\u00f9 titolata \u00e8 la Canottieri Lario di Como, fondata nel 1891, la quale ha dato i natali sportivi a uno dei pi\u00f9 grandi atleti italiani in questo sport, Giuseppe Sinigaglia. Sono 17 le vittorie a livello mondiale per la societ\u00e0 e un centinaio quelle nei campionati italiani.\nDa ricordare anche altre squadre come la Canottieri Bellagio, nata nel 1908 e la Canottieri Cernobbio, con atleti ed equipaggi spesso ai vertici in Europa e nel mondo.\nCiclismo.\nIl ciclismo \u00e8 una delle attivit\u00e0 sportive di maggior rilievo nella provincia: ogni anno il Giro di Lombardia percorre le strade comasche. Il ciclista pi\u00f9 noto che nacque nel territorio lariano \u00e8 Fabio Casartelli, medaglia d'oro alle Olimpiadi di Barcellona nel 1992 e tragicamente scomparso durante la 15\u00aa tappa del Tour de France del 1995. Notevole anche la vittoria della medaglia d'oro nell'inseguimento a squadre ai Giochi di Los Angeles 1932 da parte di Paolo Pedretti, nativo di Orsenigo.\nAi ciclisti di tutto il mondo \u00e8 particolarmente caro il santuario della Madonna del Ghisallo, che ospita moltissimi cimeli donati dai grandi campioni del passato.\nHockey su ghiaccio.\nLa principale societ\u00e0 hockeistica, l'Associazione Hockey Como, disputa il campionato nazionale quasi ininterrottamente dalla stagione 1971-1972 e vanta 4 partecipazioni alla Serie A.\nA livello femminile, dal 1991 al 2007 l'Hockey Club Lario Halloween ha partecipato a tutte le edizioni del massimo campionato, arrivando sino al 3\u00ba posto. La societ\u00e0 non \u00e8 pi\u00f9 attiva dopo la stagione 2006-2007.\nPallacanestro.\nLa pallacanestro \u00e8 lo sport che ha regalato maggiori successi e trionfi alla provincia di Como con la Pallacanestro Cant\u00f9 in campo maschile e la Pool Comense in campo femminile.\nLa societ\u00e0 canturina, fondata nel 1936, ha sfornato talenti come Pierluigi Marzorati, Carlo Recalcati e Antonello Riva. In ambito nazionale ha conquistato 3 scudetti e 2 Supercoppe italiane mentre un \"palmar\u00e8s\" di 2 Coppe dei Campioni, 4 Coppe delle Coppe, 4 Coppe Korac e 2 Coppe Intercontinentali ne fanno la seconda squadra pi\u00f9 titolata d'Europa dopo il Real Madrid. Per questo motivo viene chiamata anche la \"Regina d'Europa\".\nLa Pool Comense, oltre a essere la societ\u00e0 sportiva pi\u00f9 antica della provincia (fu infatti fondata nel 1872) detiene il record circa il maggior numero di titoli vinti nella pallacanestro femminile, tanto in Italia quanto in Europa, con 25 trofei in 15 anni tra il 1990 e il 2004. Il suo \"palmar\u00e8s\" comprende 15 scudetti, 5 Coppe Italia, 6 Supercoppe italiane, 2 EuroLeague Women e 1 Mundialito. La prima squadra ha cessato l'attivit\u00e0 dopo la stagione 2011-2012 e attualmente \u00e8 attivo il solo settore giovanile. A ogni modo, in passato \u00e8 esistita anche una sezione maschile in seno alla medesima societ\u00e0.\nPallanuoto.\nLa Como Nuoto per la stagione 2012-2013 ha una squadra nel campionato nazionale di Serie A2 sia a livello maschile sia femminile.\nPallavolo.\nLa principale squadra della provincia \u00e8 la Libertas Brianza, formazione canturina che ha disputato il campionato di Serie A2 nel 2011-2012.\nAltri sport.\nDue sono i piloti comaschi che hanno corso con una monoposto in Formula 1: Arturo Merzario, tra il 1972 e il 1979 e Max Papis, che corse nella stagione 1995.\nUn appuntamento fisso per gli appassionati delle due ruote a motore \u00e8 il Circuito del Lario, gara di moto d'epoca.\nLa citt\u00e0 di Como dagli anni ottanta a oggi \u00e8 stata protagonista nella ginnastica ritmica italiana e mondiale con diverse talentuose ginnaste, che hanno raggiunto i vertici in competizioni nazionali e internazionali, regalando all'Italia alcune importantissime medaglie ai campionati del mondo e ai Giochi olimpici.\nLo schermidore Antonio Spallino \u00e8 stato campione del mondo nel 1949, 1954 e 1955 e campione olimpico a Melbourne nel 1956."}
{"id": "9574", "revid": "1448629", "url": "https://it.wikipedia.org/wiki?curid=9574", "title": "Costellazione", "text": "Le costellazioni sono le 88 parti in cui la sfera celeste \u00e8 convenzionalmente suddivisa allo scopo di mappare le stelle. I raggruppamenti cos\u00ec formati sono delle entit\u00e0 esclusivamente prospettiche, a cui la moderna astronomia non riconosce alcun reale significato, infatti:\nL'uomo eccelle nel trovare schemi regolari (pareidolia) e attraverso la storia ha raggruppato le stelle che appaiono vicine in costellazioni.\nUna costellazione \"ufficiosa\", ossia un allineamento di stelle che formano semplici figure geometriche, si chiama asterismo.\nCostellazioni riconosciute dall'UAI.\nL'Unione Astronomica Internazionale (UAI) divide il cielo in 88 costellazioni ufficiali con confini precisi, di modo che ogni punto della sfera celeste appartenga ad una ed una sola costellazione. Le costellazioni visibili dalle latitudini settentrionali sono basate principalmente su quelle della tradizione dell'Antica Grecia, e i loro nomi richiamano figure mitologiche come Pegaso o Ercole; quelle visibili dall'emisfero australe sono state invece battezzate in et\u00e0 illuministica ed i loro nomi sono spesso legati ad invenzioni del tempo, come l'Orologio o il Microscopio.\nLe dodici costellazioni che intersecano l'eclittica compongono lo zodiaco. In aggiunta a queste 12, gi\u00e0 in et\u00e0 antica Tolomeo ne elenc\u00f2 altre 36 (che ora sono 38, a causa della suddivisione della Nave Argo in tre nuove costellazioni). In tempi pi\u00f9 recenti, a questa lista sono state fatte delle aggiunte, in primo luogo per riempire i buchi fra i tracciati tolemaici (i greci consideravano il cielo come comprendente costellazioni e spazi vuoti tra di esse), e in secondo luogo per riempire l'emisfero meridionale, quando gli esploratori europei, nei loro viaggi, riuscirono a vederlo.\nNel 1543 fu poi Alessandro Piccolomini, molti anni prima di Johann Bayer, a contrassegnare le stelle in base alla loro luminosit\u00e0 con delle lettere (alfabeto latino). Il libro del Piccolomini dal titolo \"De le stelle fisse\", \u00e8 da molti considerato il primo atlante celeste moderno. Le 47 mappe contenute nell'opera presentano tutte le costellazioni tolemaiche (ad eccezione di quella del Puledro) e mostrano le stelle senza le corrispondenti figure mitologiche; per la prima volta in un libro a stampa venivano quindi riportate le mappe astronomiche complete con le costellazioni tolemaiche. Il \"De le stelle fisse\" (1543) e un altro libro sempre del Piccolomini dal titolo \"Della sfera del mondo\" (1540) vennero pubblicati in un unico e rarissimo volume, per la prima volta nel 1548.\nUranometria, titolo abbreviato di un catalogo stellare prodotto da Johann Bayer, \u00e8 stato il primo atlante a coprire l'intera sfera celeste.\nI nomi delle stelle.\nLe stelle pi\u00f9 luminose di una costellazione prendono il nome usando una lettera greca pi\u00f9 il genitivo della costellazione in cui si trovano; questa nomenclatura, chiamata Nomenclatura di Bayer, viene utilizzata per tutte le costellazioni. Un esempio \u00e8 . La Nomenclatura di Flamsteed segue invece una numerazione progressiva delle stelle di una costellazione procedendo da ovest verso est, cui si aggiunge il genitivo della costellazione di appartenenza; questa nomenclatura, assente per le stelle di costellazioni poste a sud dei 30\u00b0 di declinazione sud, produce risultati come 61 Cygni. Un'altra numerazione che utilizza il genitivo della costellazione \u00e8 la nomenclatura delle stelle variabili, che procede assegnando lettere, come per RR Lyrae. Le stelle meno luminose seguono altre numerazioni progressive, senza seguire per\u00f2 la divisione in costellazioni.\nCostellazioni di nubi oscure.\nNell'emisfero celeste australe \u00e8 possibile distinguere un gran numero di nebulose oscure che attraversano la scia luminosa della Via Lattea; alcune culture vissute nell'emisfero australe hanno individuato fra queste macchie oscure alcune figure, identificabili come \"costellazioni di nubi oscure\". Fra queste culture vi \u00e8 quella Inca, che identific\u00f2 sagome di animali fra le nubi oscure, associando la loro apparizione con l'arrivo della stagione delle piogge. Anche gli aborigeni australiani erano soliti individuare fra queste nubi figure di animali, fra le quali la pi\u00f9 famosa \u00e8 l'\"Em\u00f9 celeste\", la cui testa coincide con la Nebulosa Sacco di Carbone."}
{"id": "9575", "revid": "1652635", "url": "https://it.wikipedia.org/wiki?curid=9575", "title": "Lista delle costellazioni", "text": "L'Unione Astronomica Internazionale (UAI) divide il cielo in 88 costellazioni ufficiali con confini precisi, di modo che ogni punto della sfera celeste appartenga ad una ed una sola costellazione. Queste sono basate principalmente sulle costellazioni della tradizione dell'antica Grecia, tramandate attraverso il Medioevo. L'elenco \u00e8 stato ratificato nel 1928.\nClassificazione.\nLe 88 costellazioni si dividono, secondo un criterio storico e di importanza, in tre gruppi:\nInoltre si dividono anche in base alla loro posizione nel cielo:\nLe costellazioni non hanno simboli ufficiali, anche se quelle dell'eclittica possono assumere i segni dello zodiaco. Simboli per le altre costellazioni moderne, oltre ad alcune pi\u00f9 antiche che si trovano ancora nella nomenclatura moderna, sono stati proposti da Denis Moskowitz, che ha proposto i simboli per i pianeti nani che sono stati utilizzati dalla NASA. I simboli delle constellazioni si trovano occasionalmente nella pubblicazione."}
{"id": "9576", "revid": "287204", "url": "https://it.wikipedia.org/wiki?curid=9576", "title": "Costellazioni cinesi", "text": "Le costellazioni cinesi differiscono da quelle occidentali a causa dello sviluppo indipendente dell'antica astronomia cinese. Gli antichi cinesi divisero la sfera celeste in modo differente (anche se esistono delle similitudini), mediante asterismi o costellazioni, note come \"ufficiali\" (cinese \u661f\u5b98, \"x\u012bng gu\u0101n\").\nGli asterismi cinesi sono generalmente pi\u00f9 piccoli delle costellazioni della tradizione ellenistica. Il planisfero di Suzhou della dinastia Song (XIII secolo) mostra un totale di 283 asterismi, che comprendono in tutto 1.565 stelle singole.. Gli asterismi sono divisi in quattro gruppi, le Ventotto Case lungo l'eclittica, e i Tre Recinti del cielo settentrionale. Il cielo meridionale fu aggiunto come un quinto gruppo nella tarda dinastia Ming basandosi sulle carte celesti europee, comprendendo 23 asterismi aggiuntivi.\nI Tre Recinti (\u4e09\u57a3, \"S\u0101n Yu\u00e1n\") sono centrati sul Polo Nord Celeste e includono quelle stelle che potevano essere viste per tutto l'anno.\nLe Ventotto Case (\u4e8c\u5341\u516b\u5bbf, \"\u00c8rsh\u00edb\u0101 Xi\u00f9\") formano un sistema di coordinate eclittiche usato per le stelle non visibili (dalla Cina) durante l'intero anno, in base al movimento della Luna lungo un mese lunare.\nStoria.\nIl sistema cinese si svilupp\u00f2 indipendentemente dal sistema greco-romano almeno a partire dal V secolo a.C., sebbene vi possano essere state influenze reciproche anteriori, suggerite da paralleli con l'antica astronomia babilonese.\nIl sistema delle ventotto case lunari \u00e8 molto simile (sebbene non identico) al sistema dei \"Nakshatra\" indiani, e non \u00e8 noto attualmente se vi sia stata influenza reciproca nella storia del sistema cinese e indiano.\nLe pi\u00f9 antiche carte celesti cinesi ancora esistenti risalgono alla dinastia Tang. Tra di esse sono notevoli il \"Trattato sull'astrologia dell'era Kaiyuan\" e la \"carta celeste di Dunhuang\" dell'VIII secolo a.C. Esse contengono raccolte di precedenti astronomi cinesi (Shi Shen, Gan De e Wu Xian) nonch\u00e9 di astronomia indiana (che aveva raggiunto la Cina nei primi secoli d.C.). Gan De fu un astronomo dell'era degli Stati combattenti (V secolo a.C.) che, secondo la testimonianza della carta celeste di Dunhuang enumer\u00f2 810 stelle in 138 asterismi. La stessa carta celeste di Dunhuang ha 1.585 stelle raggrupate in 257 asterismi.\nIl numero di asterismi, o di stelle raggruppate in asterismi, non divent\u00f2 mai fisso, ma rimase nello stesso ordine di grandezza (a fini di comparazione, il catalogo celeste compilato da Claudio Tolomeo nel II secolo aveva 1.022 stelle in 48 costellazioni). La carta celeste di Suzhou del XIII secolo aveva 1.565 stelle in 283 asterismi, il \"Cheonsang Yeolcha Bunyajido\" coreano del XIV secolo ha 1.467 stelle in 264 asterismi, e il globo celeste fatto dal gesuita fiammingo Ferdinand Verbiest per l'imperatore Kangxi nel 1673 ha 1.876 stelle in 282 asterismi.\nIl cielo meridionale era sconosciuto agli antichi Cinesi e conseguentemente non \u00e8 incluso nel sistema tradizionale. Con il contatto nel XVI secolo, Xu Guangqi, un astronomo della tarda dinastia Ming, introdusse altri 23 asterismi basati sull carte celesti europee. Anche gli asterismi del \"Cielo Meridionale\" (\u8fd1\u5357\u6975\u661f\u5340) sono ora trattati come parte del sistema cinese tradizionale.\nTerminologia.\nLa parola cinese per \"stella, corpo celeste\" \u00e8 \u661f \"x\u012bng\". Il carattere \u661f \u00e8 fonosemantico, la sua porzione ideografica \u00e8 \u6676 (il carattere per \"j\u012bng\" \"radiante luminoso\"), che in origine descriveva tre stelle brillanti (tre volte il radicale \"sole\" \u65e5).\nIl termine cinese moderno per \"costellazione\" che si riferisce al sistema UAI \u00e8 \u661f\u5ea7 (\"x\u012bng zu\u00f2\", \u5ea7 essendo un classificatore per grandi oggetti inamovibili), mentre il termine \u661f\u5b98 \"x\u012bng gu\u0101n\" rimane riservato per il sistema tradizionale. Il carattere \u5b98 significa \"funzionario pubblico\" (di qui la traduzione inglese \"funzionari\" per gli asterismi cinesi), ma \u00e8 storicamente un glifo variante di \u5bae \"g\u014dng\" \"tempio, palazzo\", in origine un pittogramma di un grande edificio.\nIl termine generico per \"asterismo\" \u00e8 \u661f\u7fa4 (\"x\u012bng q\u00fan\", letteralmente \"gruppo di stelle\").\nTre Recinti.\nI Tre Recinti sono il Recinto della Porpora Proibita (\u7d2b\u5fae\u57a3 \"Z\u01d0 W\u0113i Yu\u00e1n\"), il Recinto del Supremo Palazzo (\u5fae\u57a3, \"T\u00e0i W\u0113i Yu\u00e1n\") e il Recinto del Mercato Celeste (\u5929\u5e02\u57a3, \"Ti\u0101n Sh\u00ec Yu\u00e1n\").\nIl Recinto della Porpora Proibita copre l'area pi\u00f9 settentrionale del cielo notturno. Il Recinto del Supremo Palazzo giace a est e a nord di esso, mentre il Recinto del Mercato Celeste giace a ovest e a sud di esso.\nI Tre Recinti sono denominati per sineddoche al posto degli asterismi che li separano, designati \u57a3 \"yu\u00e1n\" \"muretto, steccato; recinto\" (da non confondere con la casa lunare \"Muro\" \u58c1):\nIl Recinto della Porpora Proibita occupa l'area pi\u00f9 settentrionale del cielo notturno. Dal punto di vista degli antichi Cinesi, il Recinto della Porpora Proibita giace in mezzo al cielo ed \u00e8 circondato da tutte le altre stelle. Copre le costellazioni moderne Orsa Minore, Drago, Giraffa, Cefeo, Cassiopeia, Auriga, Boote, e parti di Orsa Maggiore, Cani da Caccia, Leone Minore, Ercole.\nIl Recinto del Supremo Palazzo copre le costellazioni moderne come Vergine, Chioma di Berenice e Leone, e parti di Cani da Caccia, Orsa Maggiore e Leone Minore.\nIl Recinto del Mercato Celeste copre le costellazioni moderne Serpente, Ofiuco, Aquila e Corona Boreale e parti di Ercole.\nLe Ventotto Case.\nLe Ventotto Case sono raggruppati in Quattro Simboli, ciascuno associato a una direzione della bussola e contenente sette case. I nomi e le stelle determinative sono:\nGli asterismi meridionali (\u8fd1\u5357\u6975\u661f\u5340).\nIl cielo intorno al Polo sud celeste era sconosciuto per gli antichi Cinesi. Perci\u00f2, non fu incluso nel sistema dei Tre Recinti e delle Ventotto Case. Tuttavia, verso la fine della dinastia Ming, Xu Guangqi introdusse altri 23 asterismi basandosi sulla conoscenza delle carte celesti europee. Questi asterismi furono da allora incorporati nelle tradizionali carte celesti cinesi.\nGli asterismi sono:\nNomi tradizionali delle stelle cinesi.\nGli antichi astronomi cinesi designarono sistematicamente i nomi per le stelle visibili, grosso modo pi\u00f9 di mille anni prima che Johann Bayer lo facesse in modo simile. Fondamentalmente, ogni stella \u00e8 assegnata a un asterismo. Poi viene un numero alle singole stelle in questo asterismo. Perci\u00f2, una stella \u00e8 designata come \"Nome dell'asterismo\" + \"Numero\". La numerazione delle stelle in un asterismo, tuttavia, non \u00e8 basata sulla magnitudine apparente di questa stella, ma piuttosto sulla sua posizione nell'asterismo. (Il sistema di Bayer talvolta usa effettivamente questo metodo cinese, soprattutto con le stelle dell'Orsa Maggiore, che sono tutte circa della stessa magnitudine.)\nPer esempio, Altair \u00e8 denominato \u6cb3\u9f13\u4e8c in cinese. \u6cb3\u9f13 \u00e8 il nome dell'asterismo (letteralmente il Tamburo presso il Fiume). \u4e8c \u00e8 la designazione numerica (due). Perci\u00f2, essa letteralmente significa \"la Seconda Stella del Tamburo presso il Fiume\". (Bayer avrebbe potuto chiamare Altair \"Beta Tympani Flumine\" se avesse catalogato le costellazioni cinesi.)\nAlcune stelle hanno anche nomi tradizionali, spesso legati alla mitologia o all'astrologia. Ad esempio, Altair \u00e8 pi\u00f9 comunemente noto come \u725b\u90ce\u661f o \u7275\u725b\u661f (la Stella del Bovaro) in cinese, secondo la storia mitologica del Bovaro e della Tessitrice.\nQueste designazioni sono ancora usate nella moderna astronomia cinese. Tutte le stelle per le quali in italiano sono usati i nomi tradizionali sono tradotti abitualmente con le loro designazioni cinesi tradizionali, piuttosto che traduzioni dei loro nomi di catalogo.\nIn base alle costellazioni moderne dell'UAI.\nQuella che segue \u00e8 una lista delle 88 costellazioni dell'UAI con la traduzione cinese dei loro nomi."}
{"id": "9581", "revid": "2042283", "url": "https://it.wikipedia.org/wiki?curid=9581", "title": "Numero d'onda", "text": "In fisica il numero d'onda formula_1, \u00e8 il numero di oscillazioni di un'onda nell'unit\u00e0 di lunghezza, e corrisponde quindi al reciproco della lunghezza d'onda:\nLa sua unit\u00e0 di misura nel sistema Internazionale \u00e8 il metro alla meno uno, m\u22121, viene anche spesso impiegato il suo multiplo cm\u22121.\nPer un'onda non-dispersiva il numero d'onda \u00e8 proporzionale alla frequenza:\ndove formula_4 \u00e8 la velocit\u00e0 di propagazione dell'onda. In particolare per le onde elettromagnetiche che si propagano nel vuoto, la velocit\u00e0 \u00e8 formula_5 e l'espressione diventa:\nIl numero d'onda \u00e8 anche proporzionale all'energia della radiazione (in forza di {E} = {h}{f}).\nIn spettroscopia vibrazionale, ovvero IR e Raman, le posizioni dei segnali vengono solitamente definite in numeri d'onda [cm\u22121].\nInfatti tenendo conto dell'importante relazione della fisica: formula_8 otteniamo che il numero d'onda \u00e8 uguale a: frequenza espressa in hertz / velocit\u00e0 della luce formula_5.\nIn questo modo in spettroscopia le frequenze delle transizioni vengono espresse direttamente in numeri d'onda sull'asse delle ascisse in cm\u22121 dividendo l'effettiva frequenza in hertz per la velocit\u00e0 della luce espressa in cm/s.\nPer le energie per passare da E(J) al suo corrispondente numero d'onda (o energia espressa in cm\u22121) basta semplicemente dividere per formula_10 dove formula_11 \u00e8 la costante di Planck.\nIl numero d'onda \u00e8 strettamente legato al vettore d'onda, una grandezza vettoriale che trova largo impiego in sismologia, meccanica quantistica, fisica dello stato solido e diffrazione dei raggi X. Il suo modulo viene talvolta chiamato numero d'onda angolare o costante di propagazione, ed \u00e8 uguale al numero d'onda moltiplicato per formula_12."}
{"id": "9583", "revid": "125656547", "url": "https://it.wikipedia.org/wiki?curid=9583", "title": "Telve", "text": "Telve (\"T\u00e9lve\" in dialetto locale, \"Telf\" o \"Telfan\" in tedesco, desueto) \u00e8 un comune italiano di abitanti della provincia di Trento, distante dal capoluogo circa 38\u00a0km, in Valsugana.\nGeografia fisica.\nIl territorio di Telve si trova alla sinistra del fiume Brenta lungo le pendici meridionali del monte Salubio, che fa parte della catena del Lagorai. Il punto pi\u00f9 alto \u00e8 raggiunto nei 2574\u00a0m della Cima delle Buse.\nIl territorio \u00e8 prevalentemente occupato da boschi, aree agricole e pascoli. I boschi sono costituiti prevalentemente da conifere e occupano il 62% del territorio comunale.\nStoria.\nAntichit\u00e0.\nIl rinvenimento sulle alture di Borgo e Castel San Pietro, di reperti archeologici che risalgono alla preistoria, dimostra che il territorio di Telve fu abitato fin dall'et\u00e0 del bronzo. Il popolo dei Reti percorse la Valsugana nell'et\u00e0 del ferro e diede il nome al paese. Tra l'altro si notano numerose assonanze con altri centri della zona. I Romani, per congiungere la citt\u00e0 di Aquileia con il Trentino, costruirono la via \"Claudia Augusta Altinate\" che attraversava anche Telve. Dopo la caduta dell'Impero romano d'Occidente (476), del regno di Odoacre (493) e degli Ostrogoti (550) Telve fu aggregata, dopo pochi anni di dominio bizantino, dai Longobardi prima al Ducato di Feltre, ma gi\u00e0 negli anni 590-600, sotto il duca Gaidoaldo al Ducato di Trento che successivamente pass\u00f2 nel 774 ai Franchi.Tracce dell'epoca longobarda possono essere ravvisate nel fatto che la prima chiesa del paese viene dedicata a San Michele Arcangelo, santo amato dai Longobardi.\nMedioevo.\nNel 952 il territorio di Telve passa, assieme alle Marche di Verona e del Friuli, al ducato di Baviera e nel 976 al neocostituito ducato di Carinzia. Dal 1027 Telve fu parte, per volont\u00e0 dell'imperatore Corrado II. il Salico, del Principato vescovile di Feltre, Risale al 1160 la prima fonte certa sulla presenza di un insediamento stabile a Telve, dove si parla per la prima volta della famiglia dei \"de Telvo\". Questa famiglia raggiunse nel XII secolo, una posizione privilegiata sia presso il vescovo-conte di Feltre sia nella sfera politica trentina. Sul finire del XIII secolo, i \"de Telvo\" fecero erigere il castello di Telve, tuttora esistente. Il dominio del vescovo-conte fin\u00ec nel 1228. Per quasi duecento anni la bassa Valsugana viene contesa tra vari Signori tra cui Ezzelino da Romano, i da Camino, gli Scaligeri di Verona, i Carraresi, Gian Galeazzo Visconti.\nEt\u00e0 moderna.\nNel 1413 invece passa sotto il dominio di Federico IV, duca d'Austria e diventa parte del Tirolo. Nel Quattrocento nel paese si insedi\u00f2 una folta comunit\u00e0 tedesca, chiamata a lavorare nelle vicine miniere, che oggi \u00e8 completamente scomparsa. Qualche traccia permane nella toponomastica e nell'onomastica. Nel 1487 Telve fu assaltata dai veneziani, impegnati nella guerra contro gli Asburgo per il dominio del Trentino, che depredarono il villaggio e lo incendiarono. Nel 1554 con la morte di Francesco V di Castelalto, signore di Telve, il castello pass\u00f2 per vie ereditarie ai Trautmannsdorf che lo vendettero nel 1635 all'Arciduchessa Claudia de' Medici che l'affid\u00f2 a sua volta alla famiglia Buffa che a loro volta lo cedettero in pegno ai fratelli Zambelli. Ne nacque una disputa legale che si concluse nel 1671 con il matrimonio fra Antonio Buffa e una Zambelli. Nel 1796 dovette subire la dominazione di Napoleone che cancell\u00f2 i vari domini locali e affid\u00f2 Telve a Regno Italico.\nDal 1815 ad oggi.\nNel 1815, i Buffa ottennero di nuovo il controllo del paese, controllo cui rinunciarono nel 1825. Nel 1866, fu teatro di una battaglia durante la terza guerra di indipendenza. Il paese fu poi travolto dalle battaglie furiose della Prima guerra mondiale, tanto che nel 1917 la maggioranza degli abitanti dovette evacuare e l'intero villaggio venne completamente distrutto. La popolazione pot\u00e9 tornare solo nel 1919, trovando una situazione disastrosa: basti pensare che solo 5 delle 255 case dell'abitato erano ancora abitabili. La ricostruzione si concluse abbastanza velocemente. Il 10 ottobre 1920 il territorio viene annesso, secondo il trattato di Saint-Germain (1919) al Regno d'Italia. Nel 1928, insieme ad altri comuni del circondario, fu unito al territorio di Borgo Valsugana. Nel 1947, con la caduta del fascismo, Telve riacquist\u00f2 la sua autonomia.\nGeografia antropica.\nSuddivisioni storiche.\nIl centro storico di Telve presenta una particolare struttura urbanistica, essendo organizzato in rioni chiamati \"cormei\". Essi sono costituiti da edifici addossati che contornano uno spazio aperto, siano cortili con orti e fienili, vicoli o piazzette. I cormei, portano il nome della famiglia pi\u00f9 numerosa o antica che vi risiedeva."}
{"id": "9584", "revid": "38275", "url": "https://it.wikipedia.org/wiki?curid=9584", "title": "Stress (fisica)", "text": ""}
{"id": "9585", "revid": "1543377", "url": "https://it.wikipedia.org/wiki?curid=9585", "title": "Tensore energia impulso", "text": "Il tensore energia-impulso, anche detto tensore energia-quantit\u00e0 di moto, \u00e8 un tensore definito nell'ambito della teoria della relativit\u00e0. Esso descrive il flusso di energia e quantit\u00e0 di moto associate a un campo.\nDefinizione.\nIl tensore energia impulso \u00e8 il tensore formula_1 del secondo ordine che fornisce il flusso della componente formula_2-esima della quantit\u00e0 di moto attraverso una ipersuperficie formula_3 con coordinate formula_4 costanti. In relativit\u00e0 generale la quantit\u00e0 di moto \u00e8 il quadrimpulso formula_5, e dunque:\ndove formula_7 \u00e8 un termine costante. Eseguendo l'integrale sull'iperpiano formula_8 si ha l'impulso in tre dimensioni:\ncon formula_10 l'elemento di spazio tridimensionale e formula_11 il volume contenuto in formula_12.\nLe componenti spaziali del tensore sono quindi le componenti tridimensionali dell'impulso classico, mentre la componente temporale \u00e8 l'energia divisa per la velocit\u00e0 della luce: esso rappresenta il vettore energia-momento totale della regione di spazio a cui \u00e8 esteso l'integrale.\nIl tensore \u00e8 utilizzato per esprimere la conservazione del quadrimpulso, fornita dall'equazione di continuit\u00e0:\nInfatti, esso corrisponde alla corrente di Noether associata alle traslazioni nello spaziotempo, e in relativit\u00e0 generale questa quantit\u00e0 agisce come sorgente della curvatura dello spaziotempo. Nello spaziotempo curvo l'integrale spaziale dipende dalla porzione di spazio in generale, e questo significa che non c'\u00e8 modo di definire un vettore energia-momento globale in uno spaziotempo curvo generale.\nIl tensore \u00e8 inoltre simmetrico:\ne la componente temporale \u00e8 la densit\u00e0 di massa relativistica formula_15, cio\u00e8 la densit\u00e0 di energia divisa per la velocit\u00e0 della luce al quadrato:\nIl flusso della massa relativistica attraverso la superficie formula_17 \u00e8 equivalente alla densit\u00e0 dell'i-esima componente della quantit\u00e0 di moto:\nLe componenti spaziali di formula_19 rappresentano dunque il flusso della quantit\u00e0 di moto i-esima attraverso la superficie formula_20. In particolare, formula_21 rappresenta la componente normale della tensione interna, detta pressione quando \u00e8 indipendente dalla direzione, mentre formula_22 rappresenta lo sforzo di taglio.\nDerivazione.\nSi consideri un sistema in cui l'azione ha la forma data dall'integrale quadridimensionale:\ndove formula_24 \u00e8 la densit\u00e0 di lagrangiana relativa all'elemento di volume formula_10, funzione delle coordinate generalizzate, della loro derivata e del tempo. Il principio variazionale di Hamilton stabilisce che il moto di un sistema fisico fra due istanti dello spazio delle configurazioni \u00e8 tale che l'azione sia stazionaria in corrispondenza della traiettoria del moto per piccole perturbazioni dello stesso, ovvero formula_26, e quindi:\nSe si applica il teorema di Gauss e si considera l'integrale su tutto lo spazio, il secondo termine si annulla. L'equazione del moto assume allora la forma dell'equazioni di Eulero-Lagrange:\ndove l'indice ripetuto implica la sommatoria, secondo la notazione di Einstein. Sostituendo tale espressione all'interno di:\nsi ottiene:\nDato che formula_31, si definisce il tensore energia impulso come:\nin modo che l'espressione assume la forma:\nIl teorema della divergenza consente di trasformare l'integrale volumetrico di tale derivata in un flusso attraverso la ipersuperficie che delimita il volume:\ndove formula_5 \u00e8 il quadrimpulso del sistema e formula_7 un termine costante che si pone solitamente pari a formula_37: la relazione stabilisce che formula_5 si conserva.\nConservazione dell'energia.\nScrivendo in modo esplicito le derivate dell'equazione di continuit\u00e0 formula_39 si hanno le espressioni:\nIntegrando l'equazione a sinistra sul volume formula_41 e utilizzando il teorema della divergenza si ottiene:\nIl primo termine \u00e8 la variazione dell'energia contenuta nel volume formula_41, il terzo rappresenta quindi la quantit\u00e0 di energia che fuoriesce dalla superficie che delimita il volume, quantificata come l'integrale su tutta la superficie del flusso infinitesimo attraverso l'elemento di superficie formula_44. In elettrodinamica, la densit\u00e0 del flusso dell'energia associata al campo elettromagnetico \u00e8 data dal vettore di Poynting.\nApplicando il medesimo procedimento alle componenti spaziali del tensore si ottiene l'analoga equazione di continuit\u00e0 per l'impulso: per tale motivo le componenti spaziali del tensore energia-impulso costituiscono il tensore degli sforzi.\nIl tensore energia impulso del campo elettromagnetico.\nIl tensore energia impulso associato al campo elettromagnetico in un punto-universo privo di carica, detto tensore degli sforzi elettromagnetico, \u00e8 definito nel sistema internazionale di unit\u00e0 di misura e nello spaziotempo di Minkowski piatto (ossia nell'approssimazione di campo (elettromagnetico e di altra natura) di debole intensit\u00e0) come:\ndove formula_46 \u00e8 il tensore elettromagnetico. La forma matriciale esplicita (tensore simmetrico) \u00e8:\ndove formula_48 \u00e8 il vettore di Poynting, formula_49 il tensore metrico dello spaziotempo di Minkowski:\ne formula_51 il tensore degli sforzi di Maxwell:\nSi noti che formula_53 dove \"c\" \u00e8 la velocit\u00e0 della luce.\nIl tensore energia-impulso associato al campo elettromagnetico puro in un punto-universo privo di carica in relativit\u00e0 generale entra nell'equazione di campo di Einstein nella quale il tensore energia-impulso deve contenere anche tutte le influenze dovute alla massa e agli altri campi presenti nell'universo."}
{"id": "9588", "revid": "6923", "url": "https://it.wikipedia.org/wiki?curid=9588", "title": "Praga", "text": "Praga (: ; in ceco: \"Praha\" , in tedesco: \"Prag\") \u00e8 la capitale della Repubblica Ceca. Centro politico e culturale della Boemia e dello Stato ceco per oltre 1.100 anni, tra il XIV e il XV secolo fu anche capitale del Sacro Romano Impero. Tra i suoi soprannomi vanno ricordati \"La madre delle citt\u00e0\" (\"Praha matka m\u011bst\" in ceco), \"Citt\u00e0 delle cento torri\" (\"Stov\u011b\u017eat\u00e1 Praha\" in ceco) e \"Citt\u00e0 d'oro\" (\"Zlat\u00e9 m\u011bsto\" in ceco).\nCapitale della Cecoslovacchia dal 1918 al 1939 e dal 1945 al 1992, Praga \u00e8 un centro culturale e turistico di fama mondiale. Situata sul fiume Moldava (\"Vltava\"), conta approssimativamente 1,3 milioni di abitanti (2,3 con l'area metropolitana). Il suo centro storico \u00e8 stato incluso nel 1992 nella lista dei patrimoni dell'umanit\u00e0 dell'UNESCO.\nGeografia fisica.\nTerritorio.\nPraga si trova nella parte centro-occidentale della Repubblica Ceca, al centro della regione storica della Boemia ed \u00e8 attraversata dal fiume Moldava, nel quale confluisce, presso il quartiere di Lahovice, il fiume Berounka. Tra le grandi citt\u00e0 pi\u00f9 vicine vi sono Brno, seconda citt\u00e0 del paese; Dresda e Norimberga in Germania; Linz in Austria; Breslavia in Polonia.\nLa citt\u00e0 di Praga si sviluppa su nove colli: quello pi\u00f9 alto \u00e8 il Pet\u0159\u00edn.\nClima.\nIl clima della citt\u00e0 secondo K\u00f6ppen \u00e8 di tipo \"Cfb\" o \"Dfb\" (se si considera come limite per questo tipo di clima; in ogni caso la media delle temperature di gennaio, ovvero , \u00e8 vicina alla definizione originaria di K\u00f6ppen per il tipo \"D\") con inverni relativamente lunghi e rigidi e abbondanti nevicate () che iniziano solitamente da met\u00e0 novembre.\nLe temperature in pieno inverno possono rimanere sotto lo zero anche di giorno e le minime possono scendere fino a .\nLe estati sono tiepide, talvolta calde con temperature medie vicine ai nelle zone meno elevate della citt\u00e0 (media di luglio all'aeroporto oltre 350 metri slm) ma che possono toccare i durante le giornate assolate in piena stagione.\nLe mezze stagioni sono abbastanza miti; i mesi pi\u00f9 piovosi sono maggio e quelli estivi. Nella tabella sottostante sono indicate le medie del trentennio 1961-1990 registrate all'aeroporto di Praga-Ruzyn\u011b.\nStoria.\nL'era asburgica.\nIl 6 maggio 1757 nei pressi della citt\u00e0 si svolse la Battaglia di Praga che vide fronteggiarsi l'esercito prussiano, guidato dallo stesso re Federico II di Prussia, e quello austriaco, guidato dal principe Carlo Alessandro di Lorena. I prussiani vinsero e misero la citt\u00e0 in stato di assedio ma non riuscirono a conquistarla; nel luglio dello stesso anno dovettero togliere l'assedio a causa della sconfitta subita a Kolin.\nLe quattro citt\u00e0 indipendenti che precedentemente formavano Praga, vennero proclamate come unica citt\u00e0 nel 1784.\nQueste quattro citt\u00e0 erano Hrad\u010dany (il Castello, a ovest della Moldava), Mal\u00e1 Strana (\"piccolo quartiere\", nell'area a sud del Castello), Star\u00e9 M\u011bsto (la Citt\u00e0 Vecchia, sulla riva orientale opposta al Castello) e Nov\u00e9 M\u011bsto (la Citt\u00e0 Nuova, a sud-est).\nLa citt\u00e0 sub\u00ec un'ulteriore espansione con l'annessione di Josefov (il quartiere ebraico) nel 1850 e Vy\u0161ehrad nel 1883.\nXX secolo.\nAgli inizi del 1922, altre 38 municipalit\u00e0 vennero incorporate, portando la popolazione a unit\u00e0. La maggior parte dei ebrei di Praga mor\u00ec a causa del genocidio nazista durante la seconda guerra mondiale.\nNel 2002 la Moldava esond\u00f2, alluvionando pesantemente il centro cittadino e provocando seri danni ai monumenti storici e all'economia della citt\u00e0. Questi danni furono rapidamente riparati.\nMonumenti e luoghi d'interesse.\nPraga \u00e8 una nota citt\u00e0 turistica, visitata annualmente da circa di persone. Ci sono molte case antiche, alcune delle quali con splendidi murali. Contiene una delle pi\u00f9 variegate collezioni di architettura del mondo, dall\"art nouveau\" (lo stile \"art nouveau\" di Praga prende il nome di \"stile secese\"), al barocco, cubismo, gotico, neoclassico e ultramoderno.\nTra le principali attrazioni turistiche troviamo Star\u00e9 M\u011bsto, alcuni luoghi legati a Franz Kafka, Mal\u00e1 Strana, Hrad\u010dany con il Castello di Praga, il Vicolo d'Oro (la leggenda vuole che in queste casette sghembe abbiano lavorato gli alchimisti incaricati da Rodolfo II della ricerca della Pietra Filosofale) e la Cattedrale di San Vito (dove sono conservate le reliquie pi\u00f9 importanti della Chiesa cattolica boema: quelle dei santi Vito, Venceslao, Adalberto, Sigismondo e Giovanni Nepomuceno, patrono della Boemia), il Ponte Carlo (Karl\u016fv most; il gotico ponte Carlo \u00e8 uno dei pi\u00f9 importanti monumenti dell'architettura medievale in Boemia), il Muro di Lennon, il vecchio cimitero ebraico e il quartiere di Nov\u00e9 M\u011bsto con il suo municipio, Novom\u011bstsk\u00e1 radnice.\nSociet\u00e0.\nEvoluzione demografica.\n1La registrazione del 1230 include solo Star\u00e9 M\u011bsto\n2Le registrazioni del 1370 e del 1600 includono Star\u00e9 m\u011bsto, Nov\u00e9 M\u011bsto, Mal\u00e1 Strana e i quartieri di Hrad\u010dany\nI numeri relativi ad altri anni indicano la popolazione di Praga all'interno dei confini amministrativi della citt\u00e0 in quell'anno.\nCultura.\nPraga \u00e8 un tradizionale centro culturale, ospita molti teatri, teatri dell'opera, sale da concerto, gallerie e club musicali. \u00c8 anche sede dei pi\u00f9 importanti uffici e istituzioni della Repubblica Ceca, tra cui la sede della Presidenza, del Governo, e di entrambe le case del Parlamento.\nIstruzione e ricerca.\nLa citt\u00e0 \u00e8 sede di sette fra universit\u00e0 e collegi, a partire dall'Universit\u00e0 Carolina (\"Univerzita Karlova\"), fondata nel 1348, prima universit\u00e0 del Sacro Romano Impero Germanico e dell'Europa centrale in generale.\nLa seconda pi\u00f9 antica universit\u00e0 \u00e8 il Politecnico di Praga fondato nel 1707. La Scuola superiore di economia di Praga e l'Universit\u00e0 di chimica e tecnologia di Praga sono state fondate nel XX secolo.\nL'educazione superiore artistica \u00e8 affidata all'Accademia di arti musicali, al Conservatorio di Praga, all'Accademia di belle arti di Praga ed alla Scuola di arti applicate di Praga.\nA Praga hanno sede anche l'Accademia delle scienze della Repubblica Ceca e la Biblioteca nazionale della Repubblica Ceca, che \u00e8 ospitata nel Clementinum.\nLetteratura.\nNella sua storia Praga ha abbracciato molti intellettuali di fama internazionale. Il pi\u00f9 famoso \u00e8 sicuramente lo scrittore Franz Kafka, considerato tra i pi\u00f9 grandi geni letterari al mondo.\nSeguono lo scrittore Milan Kundera, il poeta Jaroslav Seifert (primo ceco a vincere il premio Nobel per la letteratura) e ancora lo scrittore Gustav Meyrink anche se questo di origine austriaca. Altri grandi nomi praghesi, meno conosciuti fuori la Repubblica Ceca, sono: Jaroslav Ha\u0161ek, Karel \u010capek, Josef \u0160kvoreck\u00fd e Max Brod.\nLa letteratura di Praga \u00e8 molto varia. Essa comprende le opere scritte sul territorio praghese anche usando una lingua diversa (come il tedesco di Franz Kafka) nonch\u00e9 quelle scritte da soggetti praghesi anche laddove usassero altre lingue (come il francese di Milan Kundera).\nLe pi\u00f9 importanti opere della letteratura praghese sono:\nI personaggi, di fantasia e non, pi\u00f9 importanti della letteratura praghese sono:\nMusica e teatri.\nFra i principali teatri cittadini ci sono il Teatro Nazionale (\"N\u00e1rodn\u00ed Divadlo\") ed il Teatro degli Stati (\"Stavovsk\u00e9, Tylovo\" o \"Nosticovo divadlo\"), dove si tennero le prime di due opere di Mozart: il \"Don Giovanni\" e \"La clemenza di Tito\".\nLe maggiori istituzioni musicali sono l'Orchestra Filarmonica Ceca, che si esibisce nel Rudolfinum, e l'Orchestra Sinfonica di Praga, che tiene i suoi concerti nella Casa Municipale. L'Opera di Stato (St\u00e1tn\u00ed opera) mette in scena i propri spettacoli al Teatro Smetana.\nMedia.\nRadio.\nLa citt\u00e0 ospita gli studi di Radio Free Europe e quello di \"Brat\u0159i v triku\".\nDurante gli anni della guerra fredda dalla citt\u00e0 trasmetteva \"Radio Praga\", l'emittente in lingua italiana del Comintern, gestita da comunisti italiani, .\nEsoterismo.\nPraga magica.\nPraga \u00e8 considerata la \"capitale della magia\". Essa rappresenta uno dei vertici del Triangolo di Magia Bianca, insieme alle citt\u00e0 di Lione e Torino. La citt\u00e0 \u00e8 stata costruita con una pianta che rivelasse un po' dappertutto dei collegamenti tra il mondo terreno e divino.\nLe vie di Praga per secoli sono state trafficate da maghi, alchimisti, astronomi ed astrologi. Molti alchimisti risiedevano presso il Vicolo dell'Oro. Tale raduno di personaggi fu fortemente voluto da Rodolfo II, durante il suo impero tra il XVI e il XVII secolo, allo scopo di scoprire i misteri dell'occulto ed entrare in possesso della conoscenza segreta.\nAncora oggi, a seguito di conoscenze tramandate di generazione in generazione, a Praga sono presenti molti astrologi ma soprattutto operatori dell'occulto specializzati in particolar modo nella pratica della magia bianca.\nLuoghi e monumenti esoterici.\nLe vie di Praga pullulano di esoterismo e misteri. La citt\u00e0 \u00e8 gonfia di simboli magici e significati occulti. I luoghi e i monumenti maggiormente avvolti nella storia esoterica di Praga sono:\nGeografia antropica.\nSuddivisione amministrativa.\nPraga si suddivide in 22 distretti amministrativi i quali si suddividono in 36 distretti municipali nel suburbio e in 110 quartieri catastali (detti anche \"aree catastali\") nel centro cittadino.\nDistretti amministrativi.\nPraga 1Praga 2Praga 3Praga 4Praga 5Praga 6Praga 7Praga 8Praga 9Praga 10Praga 11Praga 12Praga 13Praga 14Praga 15Praga 16Praga 17Praga 18Praga 19Praga 20Praga 21Praga 22\nDistretti municipali.\nB\u011bchovice \u2013 Benice \u2013 B\u0159ezin\u011bves \u2013 \u010cakovice \u2013 \u010eablice \u2013 Doln\u00ed Chabry \u2013 Doln\u00ed M\u011bcholupy \u2013 Doln\u00ed Po\u010dernice \u2013 Dube\u010d \u2013 Kbely \u2013 Kl\u00e1novice \u2013 Kolod\u011bje \u2013 Kolovraty \u2013 Kr\u00e1lovice \u2013 K\u0159eslice \u2013 Kunratice \u2013 Libu\u0161 \u2013 Lipence \u2013 Lochkov \u2013 Lysolaje \u2013 Nebu\u0161ice \u2013 Nedv\u011bz\u00ed \u2013 Petrovice \u2013 P\u0159edn\u00ed Kopanina \u2013 \u0158eporyje \u2013 Satalice \u2013 Slivenec \u2013 Suchdol \u2013 \u0160eberov \u2013 \u0160t\u011brboholy \u2013 Troja \u2013 \u00dajezd u Pr\u016fhonic \u2013 Velk\u00e1 Chuchle \u2013 Vino\u0159 \u2013 Zbraslav \u2013 Zli\u010d\u00edn\nQuartieri catastali.\nB\u011bchovice \u2013 Praga \u2013 Bohnice \u2013 Bran\u00edk \u2013 B\u0159evnov \u2013 B\u0159ezin\u011bves \u2013 Bubene\u010d \u2013 \u010cakovice \u2013 \u010cern\u00fd Most \u2013 Chodov \u2013 Cholupice -\u010cimice \u2013 \u010e\u00e1blice \u2013 Dejvice \u2013 Doln\u00ed Chabry \u2013 Doln\u00ed M\u011bcholupy \u2013 Doln\u00ed Po\u010dernice \u2013 Dube\u010d \u2013 H\u00e1je \u2013 H\u00e1jek \u2013 Hloub\u011bt\u00edn \u2013 Hlubo\u010depy \u2013 Hodkovi\u010dky \u2013 Hole\u0161ovice \u2013 Holyn\u011b \u2013 Horn\u00ed M\u011bcholupy \u2013 Horn\u00ed Po\u010dernice \u2013 Hostavice \u2013 Hostiva\u0159 \u2013 Hrad\u010dany \u2013 Hrdlo\u0159ezy \u2013 Jinonice \u2013 Josefov \u2013 Kam\u00fdk \u2013 Karl\u00edn \u2013 Kbely \u2013 Kl\u00e1novice \u2013 Kobylisy \u2013 Kolod\u011bje \u2013 Kolovraty \u2013 Komo\u0159any \u2013 Ko\u0161\u00ed\u0159e \u2013 Kr\u00e1lovice \u2013 Kr\u010d \u2013 K\u0159eslice \u2013 Kunratice \u2013 Kyje \u2013 Lahovice \u2013 Let\u0148any \u2013 Lhotka \u2013 Libe\u0148 \u2013 Liboc \u2013 Libu\u0161 \u2013 Lipany \u2013 Lipence \u2013 Lochkov \u2013 Lysolaje \u2013 Mal\u00e1 Chuchle \u2013 Mal\u00e1 Strana \u2013 Male\u0161ice \u2013 Michle \u2013 Mi\u0161kovice \u2013 Mod\u0159any \u2013 Motol \u2013 Nebu\u0161ice \u2013 Nedv\u011bz\u00ed \u2013 Nov\u00e9 M\u011bsto \u2013 Nusle \u2013 Petrovice \u2013 P\u00edsnice \u2013 Pitkovice \u2013 Podol\u00ed \u2013 P\u0159edn\u00ed Kopanina \u2013 Prosek \u2013 Radlice -Radot\u00edn \u2013 \u0158eporyje \u2013 \u0158epy \u2013 Ruzyn\u011b \u2013 Satalice \u2013 Sedlec \u2013 Slivenec \u2013 Sm\u00edchov \u2013 Sob\u00edn \u2013 Star\u00e9 M\u011bsto \u2013 \u0160t\u011brboholy \u2013 Stod\u016flky \u2013 Stra\u0161nice \u2013 St\u0159e\u0161ovice \u2013 St\u0159\u00ed\u017ekov \u2013 Suchdol \u2013 To\u010dn\u00e1 \u2013 T\u0159ebonice \u2013 T\u0159eboradice \u2013 Troja \u2013 Uh\u0159\u00edn\u011bves \u2013 \u00dajezd nad Lesy \u2013 \u00dajezd u Pr\u016fhonic \u2013 Veleslav\u00edn \u2013 Velk\u00e1 Chuchle \u2013 Vinohrady \u2013 Vino\u0159 \u2013 Vokovice \u2013 Vr\u0161ovice \u2013 Vy\u0161ehrad \u2013 Vyso\u010dany \u2013 Z\u00e1b\u011bhlice \u2013 Zadn\u00ed Kopanina \u2013 Zbraslav \u2013 \u017di\u017ekov \u2013 Zli\u010d\u00edn\nEconomia.\nIl Prodotto Interno pro capite di Praga \u00e8 circa il doppio rispetto a quello dell'intera Repubblica Ceca, essendo pari a (circa ), dati del 2009. La citt\u00e0 si sta inoltre affermando come sede di direzioni europee di numerose compagnie multinazionali.\nDalla fine degli anni novanta Praga \u00e8 diventata un'apprezzata localit\u00e0 cinematografica per produzioni internazionali e, in particolare, hollywoodiane. Differentemente da altre citt\u00e0 d'Europa, infatti, Praga non ha subito gravi danni durante la seconda guerra mondiale, ed \u00e8 dunque stata utilizzata anche per riprodurre altre citt\u00e0 europee in periodi precedenti la guerra, tra cui Berlino, Vienna e Londra. Una combinazione di architettura, bassi costi, sgravi fiscali e di preesistenti infrastrutture cinematografiche ha reso la citt\u00e0 attraente per le compagnie di produzione cinematografica.\nInfrastrutture e trasporti.\nIl trasporto pubblico di Praga \u00e8 utilizzato regolarmente dai due terzi della popolazione cittadina e serve la maggior parte della citt\u00e0 e della periferia. Tutti i mezzi hanno una capillarit\u00e0 e una precisione notevole e questo rende l'utilizzo dell'automobile quasi inutile per gli spostamenti all'interno del perimetro urbano della capitale ceca.\nL'infrastruttura dei trasporti pubblici consiste in: \nTutti i servizi hanno in comune un solo e unico sistema di biglietto integrato del costo di Euro 1,50 circa per la durata di 90 minuti oppure di prezzo ridotto per percorsi pi\u00f9 brevi. Oltre a questo biglietto standard \u00e8 possibile acquistare biglietti di durata pi\u00f9 o meno limitata per arrivare fino all'abbonamento annuale.\nPer gli ultrasettantenni il servizio pubblico, tram e metro, \u00e8 totalmente gratuito, un documento di identit\u00e0 valido \u00e8 sufficiente. \n\u00c8 in servizio un sistema di ferrovie suburbane, detto \"Esko\".\nPraga \u00e8 servita dall'Aeroporto di V\u00e1clav Havel, che \u00e8 l\"hub\" della compagnia di bandiera, CSA Czech Airlines.\nAmministrazione.\nGemellaggi.\nPraga \u00e8 gemellata con:\nSport.\nCalcio.\nPraga \u00e8 sede di molte societ\u00e0 di calcio; al 2018 giocano nella 1. liga lo Sparta Praga, squadra pi\u00f9 titolata del campionato ceco, che gioca nello Generali Arena, i rivali dello Slavia Praga che giocano nello Eden Ar\u00e9na, il Dukla Praga, noto per il suo glorioso passato, che gioca nello Stadio Juliska e il Bohemians 1905 che gioca nello Stadio \u010eol\u00ed\u010dek. Nella seconda serie gioca il Viktoria \u017di\u017ekov. \u00c8 la citt\u00e0 di nascita del noto allenatore Zden\u011bk Zeman.\nFootball americano.\nPraga \u00e8 o \u00e8 stata rappresentata nel football americano da diverse societ\u00e0:\nHockey su ghiaccio.\nImportanti societ\u00e0 di hockey su ghiaccio sono lo Sparta Praga e lo Slavia Praga, partecipanti stabili al campionato nazionale di questo sport. Nella Kontinental Hockey League ha militato invece il Lev Praga.\nSci di fondo.\nA Praga sono state organizzate alcune gare di sci di fondo valide per la relativa Coppa del Mondo.\nImpianti sportivi.\nTra i principali impianti sportivi vi sono: Eden Ar\u00e9na (nota anche come SynotTip Arena), O2 Arena e Generali Arena.\nImportanti avvenimenti sportivi la Prague International Marathon e la Mystic SK8 Cup.\nCandidature olimpiche.\nPraga \u00e8 stata candidata per le Olimpiadi del 2016, assegnate poi a Rio de Janeiro."}
{"id": "9592", "revid": "104458", "url": "https://it.wikipedia.org/wiki?curid=9592", "title": "Berna", "text": "Berna (: ; in tedesco: \"Bern\"; in alemanno: \"B\u00e4rn\"; in francese: \"Berne\"; in romancio e italiano: \"Berna\") \u00e8 la capitale della Confederazione Elvetica e sede del parlamento e del governo svizzero.\nIn Svizzera non vi sono disposizioni normative che designino formalmente una \"capitale\" dello Stato federale, Berna svolge tali funzioni con il nome di \"citt\u00e0 federale\" (\"Bundesstadt\"). L'articolo 58 della legge sull'organizzazione del governo e dell'amministrazione stabilisce comunque che Berna \u00e8 la sede amministrativa del Consiglio federale, dei Dipartimenti e della Cancelleria dello Stato.\nLa citt\u00e0 di Berna \u00e8 anche la capitale del Canton Berna, il secondo per popolazione tra i 26 Cantoni svizzeri.\nGeografia fisica.\nBerna si trova su un altopiano nel Canton Berna, leggermente ad ovest rispetto al centro della Svizzera e a 20\u00a0km a nord delle Alpi bernesi. La campagna intorno a Berna fu modellata dai ghiacciai durante l'era glaciale pi\u00f9 recente. I due monti pi\u00f9 vicini alla citt\u00e0 sono il Monte Gurten con una altezza di 958 metri e il Monte Bantiger con un'altezza di 947 metri.\nLa citt\u00e0 fu costruita su una penisola collinare circondata dal fiume Aar, ma super\u00f2 i confini naturali nel XIX secolo. Un certo numero di ponti furono costruiti per permettere alla citt\u00e0 di espandersi oltre l'Aare.\nBerna \u00e8 costruita su un terreno molto irregolare. Ci sono alcune decine di metri di altezza di differenza tra i quartieri della citt\u00e0 interna sull'Aare e quelli superiori.\nBerna ha una superficie di 51,62\u00a0km\u00b2. Di questa zona, 9,79\u00a0km\u00b2, 19,0% della superficie, \u00e8 utilizzata per scopi agricoli, mentre 17,33\u00a0km\u00b2, 33,6%, \u00e8 composta di boschi. I restanti 23,25\u00a0km\u00b2, 45,0%, \u00e8 occupato da edifici o da strade, 1,06\u00a0km\u00b2, 2,1%, da fiumi o laghi e 0,16\u00a0km\u00b2, lo 0,3%, da terra improduttiva.\nDel centro abitato, il 3,6% \u00e8 costituito da edifici industriali, il 21,7% da abitazioni e da altri edifici, e il 12,6% \u00e8 dedicato alle infrastrutture e ai trasporti. Il 6,0% del centro abitato \u00e8 costituito da parchi, aree verdi e campi sportivi.\nSovrastata dal panorama alpino, la capitale svizzera \u00e8 anche un'attrattiva turistica. Vi si trovano sei chilometri di porticati, fontane figurative rinascimentali e la cattedrale. La vita notturna \u00e8 animata da locali di vario genere, spesso situati all'interno di palazzi ottocenteschi o medioevali.\nOrigine del nome.\nL'etimo del nome \"Berna\" \u00e8 incerto. Secondo una leggenda locale, Berthold V di Z\u00e4hringen fondatore della citt\u00e0, scelse come nome quello del primo animale che incontr\u00f2 a caccia, che si rivel\u00f2 essere un orso (\"B\u00e4r\"). L'orso, d'altro canto, \u00e8 l'animale araldico, del sigillo e dello stemma di Berna almeno dall'anno 1220. \u00c8 stata a lungo considerata probabile l'ipotesi che la citt\u00e0 prenda il nome dalla citt\u00e0 italiana di Verona, che all'epoca era conosciuta come Berna nell'alto medioevo tedesco. Dopo il ritrovamento di una tavoletta di zinco nel 1980 che riportava un'iscrizione in lingua celtica, \u00e8 ora pi\u00f9 probabile supporre che la citt\u00e0 prenda il nome da un preesistente toponimo, forse dal significato di \"\"fessura\", \"fenditura\".\nStoria.\nEt\u00e0 antica.\nNon esiste alcuna prova archeologica che indichi un insediamento sul sito del centro cittadino odierno prima del XII secolo. Nell'antichit\u00e0 un villaggio celtico si trovava sull'Engehalbinsel, a nord di Berna, fortificato nel II secolo a.C., che si pensa essere uno dei dodici forti degli Elvezi menzionati da Giulio Cesare nel suo De Bello Gallico. Durante l'epoca romana fu costruita una piccola cittadina gallo-romana sullo stesso sito del forte degli Elvezi.\nEt\u00e0 medioevale.\nNel Medioevo vi era un insediamento a B\u00fcmpliz, oggi un quartiere della citt\u00e0 di Berna, circa 4\u00a0km dalla citt\u00e0 medievale.\nLa citt\u00e0 medievale fu fondata da Berthold V di Z\u00e4hringen, che sal\u00ec al potere in Alta Borgogna nel XII secolo. Secondo la storiografia del XIV secolo (\"Cronica de Berno\", 1309), Berna fu fondata nel 1191 proprio da Berthold V sul fiume Aare.\nNel 1218 Berthold V mor\u00ec senza designare un erede al trono; cos\u00ec Berna fu dichiarata \"libera citt\u00e0 imperiale\" dall'imperatore del Sacro Romano Impero Federico II di Svevia.\nLa Vecchia Confederazione Elvetica.\nNel 1353 Berna si un\u00ec alla giovane Confederazione Elvetica, diventando uno degli \"Otto Cantoni\"\" del periodo dal 1353 al 1481. Berna invase e conquist\u00f2 nel 1415 Argovia e nel 1536 Vaud e altri territori pi\u00f9 piccoli, diventando cos\u00ec la pi\u00f9 grande citt\u00e0-stato a nord delle Alpi. Nel XVIII secolo il territorio di Berna comprese la maggior parte di quelli che oggi sono il Canton Berna e il Vaud.\nEt\u00e0 moderna.\nInizialmente nel 1191 la Torre Zytglogge segnava il confine occidentale della citt\u00e0, cosa che termin\u00f2 nel 1256, quando la Torre K\u00e4figturm assunse questo ruolo fino al 1345, che fu poi superata dalla Torre Christoffelturm, situata vicina all'odierna stazione ferroviaria, fino al 1622. Durante il periodo della Guerra dei Trent'anni due nuove fortificazioni, le cosiddette \"Gro\u00df\" e \"Klein Schanze\", furono costruite per proteggere l'intera citt\u00e0.\nEt\u00e0 contemporanea.\nBerna fu occupata dalle truppe francesi nel 1798 durante la Rivoluzione Francese, quando fu privata di parte dei suoi territori. Riprese il territorio perduto dell'Oberland bernese nel 1802 e nel Congresso di Vienna del 1814 acquis\u00ec il territorio del Giura bernese, ancora una volta, diventando il pi\u00f9 grande cantone della confederazione, fino a quando nel 1979 avvenne la secessione del Canton Giura. Nel 1848 Berna fu dichiarata citt\u00e0 federale e sede dell'Assemblea federale del nuovo Stato federale svizzero. Nel 1919 ha inglobato il comune soppresso di B\u00fcmpliz.\nMolti congressi internazionali si svolsero a Berna, in particolare durante la prima guerra mondiale, quando la Svizzera era neutrale.\nLa popolazione della citt\u00e0 pass\u00f2 da circa 5'000 nel XV secolo a circa 12'000 nel 1800 per poi passare ai 60'000 del 1900, superando la soglia delle 100'000 nel corso del 1920. La popolazione raggiunse il picco massimo nel corso del 1960, a 165'000, e da allora \u00e8 diminuita leggermente, passando al di sotto di 130'000 nel 2000. Il 31 dicembre 2009, la popolazione residente a Berna era 130'289, di cui 101'627 erano cittadini svizzeri e 28'662 stranieri. Un'altra stima precisa che 350'000 persone vivono nell'agglomerato urbano nei dintorni della capitale elvetica.\nMonumenti e luoghi d'interesse.\nBerna rappresenta una delle pi\u00f9 importanti testimonianze di architettura medievale in Europa. Il nucleo della citt\u00e0 \u00e8 stato dichiarato patrimonio dell'umanit\u00e0 dall'UNESCO.\nIl pi\u00f9 famoso monumento di Berna \u00e8 la \"torre Zytglogge\", la medievale torre dell'orologio, con le sue statuine animate. Un altro sito degno di nota \u00e8 il \"Bundeshaus\" (la sede del parlamento e dell'amministrazione federale).\nMolto conosciuto \u00e8 il \"M\u00fcnster\", la Cattedrale di Berna: la sua costruzione inizi\u00f2 nel 1421 per terminare solo nel 1893, con il definitivo completamento della torre campanaria, la pi\u00f9 alta in tutta la Confederazione Elvetica. L'interno dell'edificio, di impronta tardogotica, \u00e8 caratterizzato dalla presenza di tre imponenti navate parallele: \u00e8 assente la tradizionale navata trasversale.\nSociet\u00e0.\nEvoluzione demografica.\nBerna ha una popolazione di 133.115 abitanti. Nel 2011, il 24,7% della popolazione era costituita da cittadini stranieri. La maggior parte della popolazione parla tedesco (81,2%), italiano (3,9%) e francese (3,6%).La speranza di vita \u00e8 79 anni per gli uomini e di 84 per le donne inoltre la disoccupazione \u00e8 molto bassa (solo il 4,5%). \nIl 52,7% della popolazione \u00e8 composto da donne, il 47,3% da uomini. Nel 2000, i bambini e i ragazzi (0-19 anni) costituivano il 15,1% della popolazione, gli adulti (20-64 anni) il 65% e gli anziani (oltre i 64 anni) il 19,9%.\nA Berna circa il 72,8% della popolazione (tra i 25 e i 64 anni) ha completato l'istruzione secondaria superiore o l'Universit\u00e0.\nLa citt\u00e0 di Berna ha un tasso di disoccupazione del 2.9%. Nel 2005, in citt\u00e0 erano presenti 104 aziende che lavoravano nel settore primario, 1'094 nel settore secondario e 7'638 nel settore terziario, con 131'659 persone che sono impiegate in questo settore.\nL'evoluzione demografica \u00e8 riportata nella seguente tabella (dal 1850 con B\u00fcmpliz):\nCultura.\nIstruzione.\nA Berna hanno sede diversi istituti di formazione come l'Universit\u00e0 di Berna e la clinica universitaria \"Inselspital\".\nLa Scuola universitaria professionale di Berna, il World Trade Institute, la scuola internazionale e la scuola francese concorrono ad accrescere il fascino della regione.\nBiblioteche e archivi.\nA Berna hanno sede la Biblioteca nazionale svizzera, nonch\u00e9 l'Archivio federale svizzero.\nMusei.\nIl Kunstmuseum Bern \u00e8 il museo di belle arti della capitale svizzera. Vi sono poi l'Historisches Museum Bern (museo storico dov'\u00e8 conservato lo Scudo di Stabio), il Museo di storia naturale, il Museo Alpino, il Museo delle Poste, l'Einstein Museum.\nUn contributo determinante alla vita culturale bernese \u00e8 inoltre fornito dal Zentrum Paul Klee (inaugurato nel 2005 - progettato dall'arch. italiano Renzo Piano). Oltre ad essere un museo indirizzato a conservare ed esporre le opere del grande artista, il Zentrum Paul Klee \u00e8 una istituzione che offre alla cittadinanza concerti, conferenze, dibattiti, convegni, e iniziative rivolte specificamente ai giovani.\nMusica.\nSul Monte Gurten si tiene il Gurtenfestival, famoso festival musicale.\nGeografia antropica.\nDistretti e quartieri.\nBerna \u00e8 divisa in sei distretti (\"Stadtteile\"), suddivisi in molti quartieri (\"Quartiere\").\nEconomia.\nLa regione di Berna \u00e8 il principale centro economico del Canton Berna. La regione di Berna ospita importanti imprese, come Swisscom, T-Systems, Haag &amp; Streit, ZLB Bioplasma, Berna Biotech, eBay, Frito-Lay, Peugeot (Suisse), Schneider Elektrik ecc. Essa dispone inoltre della pi\u00f9 alta densit\u00e0 di aziende di consulenza economica, uffici legali e fiduciarie di tutta la Svizzera.\nInfrastrutture e trasporti.\nIl trasporto cittadino \u00e8 gestito principalmente dalla societ\u00e0 Bernmobil e consta di linee tranviarie (Rete tranviaria di Berna) e di autobus (di colore rosso). Il traffico in periferia \u00e8 per\u00f2 anche parzialmente servito da linee di Autopostale e della RBS.\nLa stazione ferroviaria principale \u00e8 la seconda stazione pi\u00f9 grande della Svizzera, dopo Zurigo ed \u00e8 situata vicino alla citt\u00e0 vecchia. \u00c8 un importante nodo per il traffico internazionale e per la rete S-Bahn regionale. Da qui partono treni diretti alle principali citt\u00e0 svizzere e per la Germania (ICE), Francia (TGV), Italia (Cisalpino) e Spagna (Talgo). Ha un particolare accesso sotterraneo, con numerosi negozi all'interno della galleria interrata; la stazione e l'esterno hanno subito un rinnovamento in occasione dell'Euro 2008 di Calcio tenutosi a Berna e in altre citt\u00e0 della Svizzera e Austria\nLa rete S-Bahn di Berna collega la citt\u00e0 con la regione circostante, anche oltre i confini cantonali. La S-Bahn raggiunge Thun, l'Emmental, Bienne, Soletta, Neuch\u00e2tel, Friburgo, Schwarzenburg. \u00c8 gestita dalle societ\u00e0 BLS SA, per lo scartamento normale, e RBS, a scartamento ridotto e con il terminale nel piano sotterraneo della stazione di Berna.\nBerna \u00e8 servita specialmente per voli charter dall'Aeroporto di Berna-Belp, che si trova sul territorio di Belp, a sud della citt\u00e0.\nSport.\nCalcio.\nBerna ospit\u00f2 la finale del Campionato mondiale di calcio del 1954 tra Ungheria e Germania Ovest, che vide vincitrice del torneo la Germania Ovest, che batt\u00e9 gli ungheresi per 3-2.\nLa squadra di calcio Berner Sport Club Young Boys ha sede a Berna allo Stade de Suisse, che fu anche uno degli stadi che ospitarono il campionato europeo di calcio 2008. Altra squadra di Berna \u00e8 la Fussballclub Bern che milita in 1\u00aa lega, quarto livello del campionato elvetico. \nLo Stade de Suisse ospit\u00f2 tre partite durante la UEFA 2008.\nHockey su ghiaccio.\nLo Schlittschuh Club Bern \u00e8 la principale squadra di hockey su ghiaccio di Berna, con sede alla PostFinance-Arena; milita nel massimo campionato nazionale e nella Champions Hockey League.\nLa PostFinance-Arena ospit\u00f2 il Campionato mondiale di hockey su ghiaccio del 2009.\nAltri sport.\nIl BSV Berna \u00e8 la squadra di pallamano della citt\u00e0 e conta tre titoli nazionali.\nI Bern Cardinals sono la squadra cittadina di baseball e softball.\nBern Grizzlies \u00e8 il nome del club di football americano di Berna, 4 volte campione nazionale.\nIl Bern Rugby Club \u00e8 la squadra locale di rugby.\nA Berna sono state organizzate alcune gare di sci di fondo valide per la Coppa del Mondo 2005.\nBerna e le Olimpiadi.\nBerna si era candidata per ospitare i XXI Giochi olimpici invernali del 2010, ma ritir\u00f2 la sua presentazione nel settembre 2002 dopo un referendum. Questi giochi furono poi assegnati alla citt\u00e0 canadese di Vancouver."}
{"id": "9595", "revid": "1498232", "url": "https://it.wikipedia.org/wiki?curid=9595", "title": "Cantoni della Svizzera", "text": "I cantoni della Svizzera sono i 26 Stati federati che compongono la Confederazione svizzera, ossia lo Stato federale svizzero.\nDescrizione.\nOgni cantone ha una sua costituzione, un suo parlamento, un suo governo e suoi organi giurisdizionali. La maggior parte delle costituzioni cantonali prevede un parlamento monocamerale con un numero di membri che varia da 58 a 200. Nei cantoni di Appenzello Interno e Glarona l'organo assembleare \u00e8 costituito dal \"Landsgemeinde\" (\"comunit\u00e0 territoriale\"), il cui funzionamento si basa su meccanismi di democrazia diretta; in tutti gli altri cantoni \u00e8 previsto lo svolgimento di elezioni.\nI governi cantonali sono composti da un numero di membri dispari (5, 7 o 9 a seconda del cantone). Tutte le competenze non attribuite esplicitamente alla Confederazione svizzera, in base alla Costituzione, sono esercitate dai cantoni. Questi ultimi determinano il grado di autonomia dei comuni, che varia considerevolmente a seconda dei casi.\nDopo la creazione del Canton Giura nel 1978, non vi sono stati nuovi cantoni. In alcuni casi i cantoni di Obvaldo, Nidvaldo, Appenzello Interno, Appenzello Esterno, Basilea Citt\u00e0 e Basilea Campagna sono considerati \"semicantoni\" e dunque i cantoni complessivi risultano ridotti a 23. Secondo questa classificazione, Obvaldo e Nidvaldo compongono Untervaldo, mentre Appenzello e Basilea sono considerati ciascuno cantoni unici. Le suddivisioni di questi cantoni esistevano infatti solo per ragioni storiche e valgono ai fini del numero di seggi nel Consiglio degli Stati e di voto nelle iniziative federali. La nuova costituzione del 1999 conta per\u00f2 i 26 cantoni separatamente.\nElenco e mappa.\nLa tabella sottostante lista tutti i cantoni svizzeri, elencati in ordine cronologico di fondazione.\nLe sigle di due lettere dei cantoni svizzeri sono ampiamente usate, ad esempio sulle targhe automobilistiche e nel codice ISO 3166-2 (con il prefisso \"CH-\", ovvero CH-TI per il Canton Ticino).\nNomi dei cantoni in altre lingue.\nIn grassetto sono indicati i nomi nella lingua ufficiale del cantone."}
{"id": "9597", "revid": "271278", "url": "https://it.wikipedia.org/wiki?curid=9597", "title": "Cantone dei Grigioni", "text": "Il Cantone dei Grigioni (tedesco \"Kanton Graub\u00fcnden\"; romancio \"Chantun Grischun\" o \"Cantung Grischung\"; lombardo \"Cantun Grisgiun\"; alemanno \"Kanton Graub\u00fcnde\" o \"Kanton Graub\u00fcnd\u00e4\"; francese: \"Canton des Grisons\"; francoprovenzale: \"Quenton des Gresons\") \u00e8 uno dei 26 cantoni della Svizzera. \u00c8 il pi\u00f9 esteso e orientale, oltre a essere l'unico cantone trilingue, con italiano, romancio e tedesco come lingue ufficiali.\nGeografia fisica.\nMonti.\nIl Cantone \u00e8 in prevalenza montuoso; la vetta pi\u00f9 alta \u00e8 il Pizzo Bernina che raggiunge i m.\nLe sezioni e sottosezioni alpine che interessano il cantone sono:\nIl massiccio del Bernina (comprese le Alpi del Bregaglia) contiene i ghiacciai pi\u00f9 importanti, tra i quali il Ghiacciaio del Morteratsch.\nFiumi e bacini fluviali.\nI fiumi principali che interessano il Cantone sono il Reno e l'Eno, entrambi correnti sul versante settentrionale delle Alpi.\nIl Reno nasce nel territorio dei Grigioni, nei pressi del Passo dell'Oberalp, e dapprima viene chiamato Reno Anteriore. Quando riceve l'affluente detto Reno Posteriore prende il suo nome definitivo. Attraversata la citt\u00e0 di Coira, il Reno lascia il Cantone ed entra nel Canton San Gallo. I principali affluenti del Reno nel Canton Grigioni sono: l'Albula, il Plessur e il Landquart.\nL'Inn/Eno nasce nel territorio del Cantone nei pressi del Passo del Maloja e dopo aver percorso l'alta e bassa Engadina lascia il cantone per entrare nel Tirolo austriaco. I suoi affluenti principali nel cantone sono: il Flaz, il Beverin, l'Ova Chamuera, l'Ova Trupchun, l'Aqua Granda, il Vallember, l'Aua da Sampuoir ed il Clemgia. L'Eno appartiene al bacino idrografico del Danubio.\nVi \u00e8 inoltre una serie di torrenti che scorrono sul versante meridionale delle Alpi e le cui acque finiscono in Italia. Il pi\u00f9 importante di questi corsi d'acqua \u00e8 la Moesa. Nasce nei pressi della localit\u00e0 invernale di San Bernardino nel Cantone, attraversa la Val Mesolcina, poi passa nel Cantone Ticino, terminando nel fiume Ticino, affluente del Po. Il principale affluente della Moesa \u00e8 la Calancasca. Il Mera nasce nel Cantone, sui monti del Maloja presso il Passo delle Sette Vie, percorre la Val Bregaglia poi entra in Italia, in Provincia di Sondrio, e affluisce nel Lago di Como tra Sorico e Gera Lario, in Provincia di Como.\nUn altro fiume \u00e8 il Poschiavino, che nasce sotto la Forcola di Livigno nel Cantone; passato in Italia anch'esso termina nell'Adda. Infine, il Rio Ram nasce nei Grigioni, in Val Monastero, attraversa la porzione italiana della Valle, sita in Alto Adige, e infine si getta nell'Adige.\nLaghi.\nIl Cantone non \u00e8 particolarmente ricco di laghi importanti come altri cantoni della Svizzera. I laghi principali che interessano il Cantone dei Grigioni sono: il Lago Dosso a S.Bernardino, il Lago di Cama, il Lago del Gallo, il Lago di Marmorera, il Lago di Poschiavo, il Lago di St. Moritz, il Lago di Sils e il Lago di Silvaplana.\nOrigini del nome.\nLa denominazione di \"Grigioni\", o \"Grisoni\" per indicare le comunit\u00e0 sovrane del Libero Stato delle Tre Leghe risale alle Guerre d'Italia. \u00c8 infatti con questo nome che Francesco Guicciardini designa i soldati delle Tre Leghe che presero parte alla conquista del Ducato di Milano a fianco degli Svizzeri. L'utilizzo di questa denominazione \u00e8 legata alla forza e al prestigio della Lega Grigia, che annoverava tra i suoi membri, oltre ai comuni giurisdizionali (\"Gerichtgemeinde\"), potenti signori territoriali come il Principe-Abate di Disentis/Must\u00e9r, il Vescovo di Coira e l'Imperatore del Sacro Romano Impero, nella sua veste di Signore di Rh\u00e4z\u00fcns. \nL'invasione francese del 1798 segn\u00f2 la fine del Libero Stato delle Tre Leghe. Antichi alleati degli Svizzeri dal tempo delle Guerre di Svevia (1499), i Grigioni furono ridotti da Napoleone al rango di provincia della nuova Repubblica Elvetica, sotto l'egida della Francia rivoluzionaria. La creazione del Cantone dei Grigioni risale dunque all'Atto di Mediazione del 1803, con il quale l'Imperatore dei francesi mise fine all'esperienza della Repubblica Elvetica di tipo centralista.\nStoria.\nAntichit\u00e0.\nNel I millennio a.C. ovvero nell'et\u00e0 del ferro, il territorio degli attuali Grigioni, come tutta la parte centrale dell'arco Alpino, era abitata da popolazioni retiche.\nAugusto si impadron\u00ec di questi territori nel 15 a.C., nell'ambito della conquista dell'arco alpino, e li assegn\u00f2 alla provincia di Rezia dell'Impero Romano. Con la riforma dioclezianea l'area degli attuali Grigioni venne a far parte della provincia \"Raetia Prima\" di cui era capoluogo proprio \"Curia Raetorum\", l'odierna Coira. La provincia era parte della prefettura d'Italia.\nIn seguito all'introduzione del Cristianesimo a Coira venne fondata la prima diocesi a nord delle Alpi e tutta l'area divenne parte di tale diocesi.\nMedioevo.\nDopo la caduta dell'Impero Romano la Rezia segu\u00ec le sorti dell'Italia, della cui prefettura aveva fatto parte, e perci\u00f2 cadde sotto il dominio prima degli Eruli e poi degli Ostrogoti. Nel 536, tuttavia, l'area fu conquistata dai Franchi e perci\u00f2 dopo l'800 divenne parte del Sacro Romano Impero.\nl'evangelizzazione sar\u00e0 completata verso il VII secolo ad opera principalmente dell'abate San Colombano e l'opera missionaria evangelizzatrice iniziata dall'Abbazia di Luxeuil, e proseguita con le sue fondazioni monastiche nel territorio, e da parte di altri monaci colombaniani, e fra quelle pi\u00f9 importanti spiccano quelle dei monaci e compagni di Colombano San Gallo e san Sigisberto, quest'ultimo fondatore dell'Abbazia di Disentis.\nNell'806 la diocesi di Coira da suffraganea dell'arcidiocesi di Milano, divenne suffraganea di quella di Magonza in Germania. Cos\u00ec in seguito alla disgregazione dell'Impero Carolingio l'area fu assegnata al regno di Germania. All'interno di questo regno la Rezia fece parte del ducato di Svevia. Fra i principali vassalli del Duca nel territorio retico emersero il vescovo di Coira, l'abate di Disentis, il conte di Toggenburg; territori pi\u00f9 piccoli erano infeudati a conti e signori laici.\nNel XIII secolo penetrarono nell'area da occidente i Walser, un popolo germanofono originario del Vallese, e s'installarono sugli altipiani di alpeggio. Contemporaneamente, altre popolazioni alemanne si insediarono lentamente nel nord , nella regione di Coira. Tuttora, le due popolazioni germaniche dei Grigioni rimangono distinte. Accanto a questi gruppi germanici sono rimasti i gruppi romanzi dei Romanci e degli Italiani.\nAlla fine del Medioevo, scomparso il ducato di Svevia nel 1268 per l'estinzione degli Staufen, si formarono tre leghe per difendersi dall'egemonia dei feudatari locali. Innanzitutto nacque, nel 1367, la Lega della Ca' di Dio (\"Gottes Haus\") in Engadina, contro il vescovo-conte di Coira. Questa fu seguita dalla Lega Grigia (\"Grauer Bund\") nel 1395 nelle valli del Reno Anteriore e Posteriore. Una terza lega fu formata nel 1436 da dieci baliaggi precedentemente sottoposti all'autorit\u00e0 della contea di Toggenburg, quando la casa di Toggenburg si estinse. Questa lega, che occupava il nord degli attuali Grigioni, fu chiamata Lega delle Dieci Giurisdizioni (\"Zehngerichtebund\").\nLa prima tappa verso la formazione de Canton Grigioni ebbe luogo nel 1450 quando la Lega delle Dieci Giurisdizioni si alle\u00f2 con la Lega della Ca' di Dio. Nel 1471 queste due leghe si allearono con la Lega Grigia. Nel 1497, dopo che gli Asburgo ebbero ereditato i territori della estinta casa di Toggenburg, le tre leghe si allearono a loro volta con la Confederazione e combatterono al suo fianco nella Guerra sveva tre anni pi\u00f9 tardi. Gli Asburgo furono vinti nelle battaglie della Calva e di Dornach, portando al riconoscimento della Confederazione Svizzera e dei suoi alleati. Nonostante ci\u00f2, quella fra le Tre Leghe rimase un'associazione blanda fino al \"Bundesbrief\" del 23 settembre 1524. Suoi membri sovrani rimanevano, infatti, i comuni giurisdizionali.\nEt\u00e0 Moderna.\nNel 1512 l'esercito delle Tre Leghe conquist\u00f2 la ricca Valtellina e le contee di Chiavenna e di Bormio, cacciandone i Francesi che in quel momento occupavano il Ducato di Milano. Nel 1518 le Tre Leghe firmarono un trattato di pace con l'Imperatore Massimiliano. Gli ultimi residui poteri giurisdizionali del Vescovo di Coira furono aboliti nel 1526. Le Guerre di Musso avvicinarono ulteriormente le Tre Leghe alla Confederazione Svizzera.\nPi\u00f9 di met\u00e0 dei comuni grigioni (fra cui Coira) aderirono alla Riforma Protestante e la Bibbia fu il primo libro ad essere tradotto in romancio. Le Tre Leghe furono i soli membri della Confederazione ad essere coinvolti nella Guerra dei Trent'Anni. Il popolo era diviso fra il partito Protestante, sostenuto dalla Francia e da Venezia, e quello Cattolico, appoggiato dagli Asburgo di Austria e Spagna. Le potenze in questione erano interessate ad interferire negli affari religiosi della regione per poter controllare i passi alpini.\nLa guerra di religione che si svolse nei futuri Grigioni fra il 1618 ed il 1639 come riflesso locale della guerra dei Trent'Anni, \u00e8 ricordata con il nome di Torbidi grigionesi (\"B\u00fcndner Wirren\") ed in particolare il conflitto relativo ai territori sul versante meridionale delle Alpi \u00e8 detto Guerra di Valtellina. Essa ebbe inizio nel 1618 quando il giovane e fanatico comandante dei Protestanti J\u00fcrg Jenatsch fece torturare a morte l'arciprete Nicol\u00f2 Rusca di Sondrio. In risposta, Giacomo Robustelli, membro della famiglia Planta che guidava i Cattolici, organizz\u00f2 un esercito di ribelli. La sera del 18 luglio 1620 essi marciarono su Tirano e vi uccisero i Protestanti locali, poi proseguirono la loro marcia su Teglio, Sondrio e pi\u00f9 gi\u00f9 nella Valle, uccidendo tutti i Protestanti che trovassero. Le vittime di quello che \u00e8 stato chiamato il Sacro macello furono fra le 500 e le 600 persone.\nPer rappresaglia nel 1621 Jenatsch guid\u00f2 i Protestanti all'assalto del castello di Rietberg, residenza della famiglia Planta, in Engadina. L\u00ec uccisero il capofamiglia Pompejus von Planta. La reazione degli Spagnoli non si fece attendere: il duca di Feria, allora governatore di Milano, invi\u00f2 truppe in appoggio ai cattolici che occuparono tutto il territorio degli odierni Grigioni ed impose una pacificazione forzata, imponendo il diritto passaggio degli Spagnoli attraverso il territorio e il ripristino della fede cattolica in Valtellina; inoltre vennero assegnate all'Austria la Val Monastero, la bassa Engadina e la valle di Pr\u00e4ttigau. Tuttavia, nel 1622 la valle di Pr\u00e4ttigau si ribell\u00f2 e cacci\u00f2 gli Austriaci dal proprio territorio.\nConseguentemente, le Tre Leghe si allearono con la Francia, la Savoia e Venezia, affinch\u00e9 la loro causa fosse regolata nell'ambito della diplomazia internazionale. Ed infatti la Pace di Monz\u00f3n del 1626 fra Francia e Spagna stabil\u00ec la restituzione della Valtellina ai Grigioni, ma nel contempo garant\u00ec la libert\u00e0 religiosa della Valle. La Spagna, tuttavia, non ottemper\u00f2 agli accordi e le truppe spagnole rimasero in Valtellina. Nel 1634 truppe francesi al comando di Enrico II di Rohan cacciarono gli Spagnoli. Quando per\u00f2 Jenatsch si rese conto che la Francia non era affatto intenzionata a restituire ai Grigioni le terre liberate, cominci\u00f2 a stabilire trattative segrete con gli Asburgo (il cosiddetto \"Kettenbund\") e nel 1635 abiur\u00f2 e si convert\u00ec al cattolicesimo. Nel 1637 comand\u00f2 una rivolta che port\u00f2 alla cacciata del duca di Rohan e dei Francesi dalla Valtellina e dalle altre terre dei Grigioni. L'accordo definitivo fu trovato nel 1639: in base ad esso la Valtellina tornava sotto la sovranit\u00e0 delle Tre Leghe, ma con il divieto di residenza per i protestanti: salvo i funzionari governativi, nessun protestante poteva dimorare in Valtellina pi\u00f9 a lungo di tre mesi. Nel 1649 e nel 1652 furono infine firmati trattati con l'Austria, per i quali la val Monastero e la Bassa Engadina tornavano alle Leghe.\nIntanto la pace di Vestfalia del 1648 aveva riconosciuto l'indipendenza delle Leghe e della Svizzera dal Sacro Romano Impero.\nEt\u00e0 Contemporanea.\nNel 1797 Napoleone assegn\u00f2 la Valtellina alla Repubblica Cisalpina e da allora la Valle ha seguito le vicende politiche dell'Italia. Il 21 aprile 1799 le restanti terre delle Tre Leghe entrarono a far parte della Repubblica Elvetica come Cantone di Rezia. L'Atto di Mediazione del 1803 restitu\u00ec al cantone il nome di Grigioni e nello stesso anno l\"'exclave\" di Tarasp fu annessa al Cantone. La costituzione cantonale risale al 1892.. Gli stemmi delle Tre Leghe furono combinati nel moderno stemma cantonale nel 1933.\nSimboli.\nStemma e bandiera.\nGli stemmi delle Tre Leghe formano quindi lo stemma del Cantone dei Grigioni. Il primo quarto in nero e argento \u00e8 la Lega Grigia, il secondo quarto in azzurro e oro \u00e8 la Lega delle Dieci Giurisdizioni, mentre lo stambecco nero rampante \u00e8 l'emblema della Lega della Ca' di Dio.\nFino all'invasione francese le truppe del Libero Stato usavano ciascuna le bandiere da guerra delle rispettive comunit\u00e0 (Comun grandi, signorie) o delle Leghe. Il 5 maggio 1803 fu stabilito il nome e lo stemma del nuovo cantone, che si componeva di una giustapposizione delle armi delle Tre Leghe, sostenute dai rispettivi patroni: San Giorgio per la Lega Grigia, la Vergine Maria per la Lega della Ca' di Dio e il selvaggio per la Lega delle Dieci Giurisdizioni.\nTale soluzione non rispettava tuttavia le regole di base dell'araldica tradizionale. Successivamente, l'8 novembre 1932 il Consiglio federale avall\u00f2 lo stemma attuale, accettato dalle autorit\u00e0 grigionesi in quanto combinazione riuscita degli elementi fondanti l'identit\u00e0 retica. Nel febbraio 1933 il Consiglio federale promulg\u00f2 definitivamente l'uso delle arme attuali.\nStemmi delle Tre Leghe.\nGli stemmi delle Tre Leghe riportati sulle attuali armi e sulla bandiera del Cantone dei Grigioni sono una semplificazione di quelli originari delle Tre Leghe.\nLo stemma della Lega Grigia (detta anche Lega Superiore, \"Oberer Bundt\"), risalente al XV secolo, presentava alternativamente una croce d'argento in campo rosso oppure uno scudo inquartato di grigio e bianco, talvolta con una croce inquartata con colori invertiti. L'uso dello scudo partito di argento e nero data dei secoli XVII e XVIII. Le armi della Lega Grigia erano sovente rappresentate accanto a San Giorgio, santo patrono della Lega.\nLe armi della Lega delle Dieci Giurisdizioni risalgono al 1518 e nelle rappresentazioni pittoriche e a stampa si confondevano con quelle della Lega Grigia: lo scudo era attraversato da una croce inquartata con colori invertiti. I colori dovevano essere simili a quelli della Lega Grigia. Questo inconveniente determin\u00f2 l'aggiunta di un \"uomo selvatico\" con una corona di quercia e che teneva nella sua destra una bandiera gialla e blu e nella sinistra un albero di pino sradicato. I colori oro e blu sono tramandati gi\u00e0 da uno stemma in vetro risalente al 1548.\nLo stambecco \u00e8 l'emblema della Lega della Casa di Dio. Una prima rappresentazione dello stemma - che era in origine quello del Vescovo di Coira - si trova nella Cattedrale di Coira, risalente al 1252. Infatti lo stambecco compare per la prima volta in un documento del 1291 e sui sigilli dei vescovi Johannes Pfefferhard intorno al 1325 e Ulrich Ribi intorno al 1331.\nEconomia.\nAgricoltura e turismo sono i pilastri dell'economia del cantone. L'agricoltura \u00e8 basata sulla selvicoltura e sul pascolo estivo di montagna, soprattutto di pecore e capre.\nL'economia monetaria \u00e8 molto presente a Roveredo, il capoluogo del Moesano \u00e8 nelle 7 piazze finanziarie pi\u00f9 importanti del cantone.\nIl turismo \u00e8 concentrato nelle montagne, specialmente attorno alle citt\u00e0 di Davos e Arosa, Laax e St. Moritz, Pontresina e tutta l'Engadina. Ci sono, comunque, svariate localit\u00e0 di villeggiatura nel cantone. Attorno a Coira \u00e8 attiva la produzione di vino. Coira \u00e8 anche un centro industriale. Una medio-grande zona industriale di montagna esiste anche a San Vittore, nel circolo di Roveredo.\nNelle valli meridionali di Mesolcina e Poschiavo si coltivano mais e castagne. Specialmente la Mesolcina pu\u00f2 vantare centinaia di turisti provenienti dal nord delle Alpi in cerca di castagne, la zona di Roveredo \u00e8 una delle pi\u00f9 quotate dai cercatori di castagne.\nProdotti tipici.\nI Grigioni sono noti per una pietanza a base di carne essiccata chiamata Carne secca (B\u00fcndnerfleisch). Assomiglia molto alla bresaola e si ottiene con lo stesso procedimento di lavoro.\nUn altro prodotto tipico \u00e8 la torta di noci: una specie di crostata con un dolce ripieno di noci e miele.\nTra i piatti i pi\u00f9 conosciuti, ci sono i capuns e i maluns.\nTurismo.\nI Grigioni sono una meta turistica molto rinomata e ricca di localit\u00e0 da sempre ricercate. Ricordiamo St. Moritz, Davos, Lenzerheide, Arosa, San Bernardino, etc. Circa il 60% della popolazione del Cantone \u00e8 impiegato nel settore del turismo.\nSociet\u00e0.\nEvoluzione demografica.\nLa popolazione dei Grigioni era di 188'762 abitanti nel 2007 di cui 28'008 (o il 14,84%) erano stranieri..\nLingue e dialetti.\nI Grigioni hanno tre lingue ufficiali: il tedesco, il romancio e l'italiano. Le tre lingue, tuttavia, non sono uniformi nelle loro varianti regionali. I rapporti linguistici sono variati con il tempo in quanto fino al XIX secolo la lingua pi\u00f9 diffusa era il romancio, sostituito progressivamente dal tedesco. \nTedesco.\nIl tedesco, parlato nel nord-ovest (54%) nelle varianti regionali:\nRomancio.\nIl romancio \u00e8 diffuso soprattutto in Engadina, Val Monastero e attorno a Disentis/Must\u00e9r (31%). Si riconoscono cinque varianti regionali:\nDal 1982 \u00e8 iniziato il processo di raggruppamento delle varianti nella lingua standard.\nItaliano.\nL'italiano \u00e8 parlato nel \"Grigioni italiano\", che consiste delle valli Mesolcina, Calanca, Bregaglia e Poschiavo, come pure del villaggio Maloja, nei comuni di Sankt Moritz (21,83 %), Pontresina (16,2%) e nella frazione Bivio (29,4%). L'italiano \u00e8 presente in condizioni di diglossia con il lombardo, che non ha per\u00f2 status ufficiale. L'italiano \u00e8 parlato come prima lingua quasi dal 15% della popolazione, ma viene parlato da una percentuale pi\u00f9 alta di Grigionesi. Gi\u00e0 nel 2000 circa il 23% della popolazione cantonale, pari a quasi 43.000 persone, affermava di servirsene quotidianamente.\nPer il lombardo si parlano varianti del ramo insubre:\nA differenza della Bregaglia e della Val Poschiavo, la Valle Mesolcina non ha un unico dialetto. Nella zona meridionale della valle (Bassa Mesolcina o circolo di Roveredo) si parla un dialetto che di paese in paese presenta soltanto delle differenze lessicali e non grammaticali. Nella zona settentrionale della Mesolcina, meglio San Bernardino, Mesocco e Soazza si parla un dialetto completamente diverso da quello parlato a Roveredo e nei suoi dintorni.\nIl dialetto \"bassomesolcinese\" se cos\u00ec possiamo chiamarlo \u00e8 parlato nei comuni di San Vittore, Roveredo, Grono, Verdabbio e Cama, nelle rispettive zone di Carasole, Nadro (comune della val Calanca situato sotto Castaneda e sopra Grono e a Norantola.\nReligione.\nA causa della sovranit\u00e0 di ogni singolo comune, nel XVI secolo ognuno di questi pot\u00e9 mantenere la propria autonoma Confessione. Fl\u00e4sch fu il primo comune nel Cantone ad aderire alla Riforma, poi venne Sant'Antonio ed altri comuni. Il Canton Grigioni \u00e8 quindi uno dei cantoni \"paritetici\" in cui le confessioni si dividono ugualmente tra Protestantesimo e Cattolicesimo. A prevalenza cattolica \u00e8 l'alta valle del Reno con la Val Lumnezia (esclusi la \"Val Stussavgia\" e Waltensburg/Vuorz), cos\u00ec come la Val Sursette (escluso Bivio) e la media valle del \"Landwasser\" (escluso Berg\u00fcn), la Mesolcina e la valle di Poschiavo. A prevalenza riformata sono la Prettigovia, l'alta \"Valle del Landwasser\", l'Engadina (esclusi Tarasp e Samnaun), la Val Bregaglia e la \"Schanfigg\". La Domigliasca e la Val Monastero non vedono prevalenze.\nReligioni nel Cantone dei Grigioni (2019)\nProtestanti- 60%\nChiesa Cattolica- 40%\nComuni.\nNella tabella seguente sono elencati i primi 10 comuni del cantone per numero di abitanti.\nRegioni.\nIl Canton Grigioni \u00e8 diviso in 11 regioni, che il 1\u00ba gennaio 2016 hanno sostituito i vecchi 11 distretti (mantenendone pressoch\u00e9 inalterati i confini). Le regioni seguono tendenzialmente i confini naturali tra le valli.\nLe regioni del Canton Grigioni sono (tra parentesi il capoluogo e il vecchio distretto che hanno sostituito):"}
{"id": "9598", "revid": "104458", "url": "https://it.wikipedia.org/wiki?curid=9598", "title": "Canton Zugo", "text": "Il Canton Zugo (in tedesco: \"Zug\", in francese: \"Zoug\") \u00e8 uno dei 26 cantoni della Svizzera. Si trova nella Svizzera centrale e la sua capitale \u00e8 la citt\u00e0 di Zugo. Il Canton Zugo \u00e8 uno dei pi\u00f9 piccoli cantoni svizzeri.\nGeografia fisica.\nIl Canton Zugo si trova nella Svizzera centrale. Il Canton Lucerna (distretto di Lucerna) e il Canton Argovia (distretto di Muri) si trovano a ovest. A nord confina con il Canton Zurigo (distretti di Affoltern e di Horgen), mentre a est e a sud confina con il Canton Svitto (distretti di H\u00f6fe, Einsiedeln, Svitto e K\u00fcssnacht).\nGran parte del territorio \u00e8 considerato produttivo. Include il fertile terreno alluvionale lungo le coste del Lago di Zugo. Pi\u00f9 che alla zona alpina appartiene al Mittelland. Il Lago di Zugo e il Lago di \u00c4geri occupano una fetta considerevole del territorio del cantone. Il Lago di \u00c4geri \u00e8 interamente compreso nel cantone, mentre quello di Zugo \u00e8 condiviso con i cantoni Lucerna e Svitto.\nIl cantone \u00e8 situato su di un altopiano collinoso. L\"'Hohe Rohne\" (1205\u00a0m) \u00e8 la vetta pi\u00f9 alta della parte orientale del cantone. Lo Zugerberg (1040\u00a0m), nella parte sud, \u00e8 un'altra elevazione notevole; fa parte del massiccio del \"Rossberg\" che sale fino ai 1.583\u00a0m dello Wildspitz a est del Lago di Zugo. Questo massiccio separa il Lago di Zugo dal bacino del Lago di \u00c4geri. Inoltre separa il distretto collinare di Menzingen dal Lago di Zugo.\nIl fiume Lorze \u00e8 il principale corso d'acqua del cantone. Origina nel Lago di \u00c4geri dal quale scorre verso nord, attraverso dei depositi morenici, in una gola ricca di caverne. Il fiume infine entra nel Lago di Zugo molto vicino al punto dove ha origine l'emissario che dopo pochi chilometri si immette nel fiume Reuss. Il Reuss forma il confine nord-occidentale del cantone.\nStoria.\nLa storia pi\u00f9 remota del cantone \u00e8 praticamente identica a quella della sua capitale, Zug. Dal 1728 al 1738 venne distratto dalle violente dispute sulla distribuzione delle pensioni francesi. Nel 1798 i suoi abitanti si opposero ai francesi. Il cantone form\u00f2 parte del \"Tellgau\" e in seguito fu uno dei distretti del grosso cantone di \"Waldst\u00e4tten\" durante il periodo della Repubblica Elvetica. Il cantone di Waldst\u00e4tten consisteva anche di ci\u00f2 che oggi sono i quattro cantoni di: Svitto, Lucerna, Obvaldo/Nidvaldo e Uri.\nNel 1803 il Canton Zugo riottenne l'indipendenza come cantone separato. La costituzione del 1814 abol\u00ec le assemblee pubbliche (\"Landsgemeinde\"), che erano esistite nel cantone fin dal 1376. Nel 1845 il Canton Zugo divenne un membro del Sonderbund e prese parte alla guerra del 1847 che venne persa contro la Confederazione Elvetica. Nel 1848 le rimanenti funzioni delle assemblee pubbliche vennero abolite. Sia nel 1848 che nel 1874 il cantone vot\u00f2 contro le costituzioni federali. La costituzione del 1876 venne emendata nel 1881, e sostituita da una nuova nel 1894.\nSulla sponda orientale del Lago di \u00c4geri si trova il campo della battaglia di Morgarten in cui gli Svizzeri sbaragliarono gli Asburgici nel 1315.\nIl 27 settembre 2001 un uomo armato, Friedrich Leibacher, fece irruzione nel Parlamento Cantonale uccidendo 14 persone tra cui 3 Gran Consiglieri.\nEconomia.\nNella parte pi\u00f9 elevata del cantone la popolazione \u00e8 impegnata principalmente nella pastorizia e nell'allevamento di bovini. Ci sono a Zugo 61 alpeggi. A Cham si trova una nota fabbrica di latte condensato, ora unita a quella della Nestl\u00e9 di Vevey. La \"Anglo-Swiss Condensed Milk Co.\", che venne fondata a Cham nel 1866. A Baar si trovano delle fabbriche. Intorno alla citt\u00e0 di Zugo si trovano coltivazioni intensive di alberi da frutta: la regione \u00e8 famosa per il suo \"Kirschwasser\", una grappa ricavata dalla fermentazione delle ciliegie. Anche l'apicoltura \u00e8 fiorente nel cantone. Diverse fabbriche sono spuntate nei quartieri nuovi delle citt\u00e0. La un tempo importante industria della filatura della seta \u00e8 ora scomparsa. Le principali industrie odierne sono la manifattura di oggetti in metallo, il tessile, le costruzioni meccaniche, l'elettronica e la produzione di bevande alcoliche (\"Kirsch\").\nLa capitale, Zugo, \u00e8 sede di un grosso numero di societ\u00e0, che hanno in citt\u00e0 solo il quartier generale. Ci\u00f2 avviene perch\u00e9 Zugo ha uno dei pi\u00f9 bassi livelli di tassazione della Svizzera. Il commercio in particolare \u00e8 di grande importanza, cos\u00ec come l'imprenditoria immobiliare. Sono presenti un gran numero di piccole, medie e grandi imprese in tutti i settori dell'economia.\nDagli anni '50, il Cantone di Zugo \u00e8 un centro di scambio internazionale di materie prime; tra le circa 100 aziende di materie prime di Zugo vi sono gruppi come Glencore Xstrata, Shell e BP. A Zugo hanno sede diverse aziende dell'industria dei crittografi, per questo \u00e8 nota anche come Krypto Valley. Negli anni Settanta, Landis &amp; Gyr impiegava circa 6'500 persone, il che corrisponde a circa un posto di lavoro su quattro nel cantone.\nL'azienda alimentare Nestl\u00e9 ha una delle sue sedi aziendali nel cantone di Zugo. Il comune di Zugo \u00e8 la sede centrale di V-Zug AG. Questa societ\u00e0 sviluppa, produce e vende attrezzature da cucina e da bagno. Un importante datore di lavoro \u00e8 Siemens nella citt\u00e0 di Zugo con circa 2250 dipendenti. Rotkreuz (comune di Risch) \u00e8 un'importante sede farmaceutica grazie alla sede centrale di aziende come Roche Diagnostics (Hoffmann-La Roche), Novartis Pharma, Sandoz Pharmaceuticals, Alcon e Novartis Consumer Health.\nLe sue basse aliquote fiscali e il clima favorevole alle imprese hanno portato molte piccole e medie imprese in tutti i settori dell'economia. Il Cantone di Zugo ha una delle aliquote d'imposta pi\u00f9 basse della Svizzera. Le fondamenta di tutto ci\u00f2 sono state gettate dalla legislazione negli anni Venti. Zugo - come il cantone pioniere di Glarona - ha abbassato le tariffe per le societ\u00e0 holding e di domicilio.\nLa politica fiscale del Cantone, favorevole alle imprese, \u00e8 stata efficace. Nel 1990, Zugo era passato da una casa di poveri a diventare il cantone pi\u00f9 ricco della Svizzera. Negli anni Sessanta aveva ancora il pi\u00f9 alto debito pro capite e il reddito medio era inferiore alla media svizzera. Oggi, con quasi 300 milioni di franchi svizzeri all'anno e 2'042 franchi pro capite, Zugo paga il massimo nel sistema di perequazione finanziaria intercantonale (NFA). Tuttavia, la tassazione \u00e8 solo circa la met\u00e0 della media svizzera e il reddito nazionale pro capite \u00e8 tra i pi\u00f9 alti della Svizzera.\nNumerose aziende e sedi aziendali nazionali e globali hanno trasferito la loro sede centrale a Zugo. Secondo uno studio del 2009 di Arthur D. Little (Schweiz) AG, una societ\u00e0 di consulenza gestionale collegata in rete a livello mondiale, \"il Cantone di Zugo [...] \u00e8 la sede pi\u00f9 preferita in Svizzera per la sede centrale\".\nIl cantone di Zugo \u00e8 conosciuto anche come \"Cripto Valley\" poich\u00e9 qui vi hanno sede molte delle maggiori criptovalute, come Ethereum, Cardano, Polkadot ed altre, inoltre \u00e8 anche il primo cantone ad accettare le monete virtuali come Bitcoin o Ether per il pagamento delle imposte cantonali. Possono farlo sia aziende sia persone private fino ad un massimo di 100'000 franchi.\nEvoluzione demografica.\nLa maggioranza della popolazione \u00e8 di lingua tedesca e parla il dialetto svizzero-tedesco della Svizzera centrale. Gli abitanti, come in tutta la Svizzera centrale, sono di confessione cattolica (Zugo prese parte al Sonderbund). Fino al 1814 Zugo era nella diocesi di Costanza, ma con la ricostruzione della diocesi di Basilea, nel 1828 venne assegnato a quest'ultima.\nInfrastrutture e trasporti.\nLe ferrovie connettono il Canton Zugo sia con Lucerna che con Zurigo, mentre le linee che corrono lungo entrambe le sponde del Lago di Zugo si uniscono alla stazione di Arth-Goldau sulla ferrovia del San Gottardo. \u00c8 connesso sia alla Germania che all'Italia. Le autostrade collegano le strade del cantone con altre aree. L'autostrada che attraversa il massiccio del San Gottardo \u00e8 di particolare importanza.\nAmministrazione.\nIl cantone forma un singolo distretto amministrativo, che comprende undici municipalit\u00e0. Il potere legislativo \u00e8 detenuto dal \"Kantonsrat\" e l'esecutivo dal \"Regierungsrat\". Il Kantonsrat \u00e8 composto da un membro ogni 350 abitanti (80 membri), mentre il Regierungsrat ha solo sette membri. Entrambi gli organi sono eletti con il voto diretto popolare. Il mandato in entrambi i casi \u00e8 di quattro anni. I due membri dello Consiglio degli Stati, cos\u00ec come il membro del Consiglio Nazionale, sono anch'essi eletti con il voto popolare.\nMunicipalit\u00e0.\nLe undici municipalit\u00e0 del cantone sono: Zugo (\"Zug\"), Ober\u00e4geri, Unter\u00e4geri, Menzingen, Baar, Cham, H\u00fcnenberg, Risch, Steinhausen, Walchwil, Neuheim\nSistema scolastico.\nL'anno scolastico inizia in tarda estate, di solito dopo Ferragosto.\nL'asilo infantile (Kindergarten) \u00e8 facoltativo e gratuito.\nLe scuole pubbliche sono obbligatorie (e gratuite) per tutti i bambini che hanno compiuto i sei anni entro la fine di febbraio. I bambini vengono iscritti automaticamente, la scuola dell'obbligo dura nove anni."}
{"id": "9599", "revid": "964734", "url": "https://it.wikipedia.org/wiki?curid=9599", "title": "Canton Svitto", "text": "Il Canton Svitto (tedesco \"Schwyz\", francese \"Schwytz\", romancio \"Sviz\") \u00e8 un cantone della Svizzera centrale, e uno dei quattro Waldst\u00e4tte (\"cantoni forestali\"), assieme a: Uri, i due semicantoni di Nidvaldo e Obvaldo e Canton Lucerna. Il Canton Svitto \u00e8 posto tra il Lago dei Quattro Cantoni a sud e il Lago di Zurigo a nord.\nNella capitale sono conservati gli Archivi Nazionali della Confederazione, nel Museo degli Statuti Svizzeri (\"Bundesbriefmuseum\") \u00e8 in mostra lo statuto del 1291. A nord-est della cittadina di Svitto si trova la celebre abbazia benedettina di Einsiedeln. Brunnen invece \u00e8 situata sul Lago dei Quattro Cantoni.\nGeografia fisica.\nIl Canton Svitto \u00e8 situato nella Svizzera centrale. \u00c8 attraversato dal fiume Sihl e dal pi\u00f9 piccolo Muota. Circa tre quarti dell'area totale sono considerati terra produttiva. Gran parte del territorio \u00e8 collinare piuttosto che montagnoso, rendendolo adatto all'agricoltura. Della terra produttiva, circa 240\u00a0km\u00b2 sono coperti da foresta. I laghi occupano 65\u00a0km\u00b2. Quest'area \u00e8 composta da parti del Lago dei Quattro Cantoni e del Lago di Zurigo. Solo una piccola parte del Lago di Zugo \u00e8 all'interno del territorio cantonale. I laghi pi\u00f9 piccoli di Lauerz (\"Lauerzersee\") e Sihl (\"Sihlsee\"), sono completamente all'interno del cantone.\nIl territorio del cantone confina con il Canton Zugo, il Canton Zurigo e il Canton San Gallo a nord, con il Canton Glarona a est, con il Canton Uri e il Canton Nidvaldo a sud, e con il Canton Lucerna a ovest.\nLa vetta pi\u00f9 alta \u00e8 l'Ortstock con 2716\u00a0m. Anche se non cos\u00ec alte, le cime del massiccio del Rigi (\"Kulm\", 1798\u00a0m, e \"Scheidegg\", 1665\u00a0m) sono probabilmente le montagne pi\u00f9 famose presenti nel cantone. La superficie totale del cantone \u00e8 di 908\u00a0km\u00b2.\nStoria.\nCi sono ritrovamenti che mostrano che popolazioni abitarono nell'area del Canton Svitto migliaia di anni fa. Molti di questi ritrovamenti sono concentrati a nord, nell'area di Hurden e Freienbach sul Lago di Zurigo. Molti di questi reperti datano a 5000 anni fa. Attrezzi dell'et\u00e0 della Pietra e del Bronzo, sono stati recuperati da questi siti.\nCirca 1400 anni fa, gli Alemanni si insediarono nell'area del cantone. Questo influenz\u00f2 l'agricoltura e lo stile di vita dei locali. Il cristianesimo arriv\u00f2 nell'area solo nel tardo VII secolo. Ci sono chiese a Tuggen e Svitto che risalgono a questo periodo.\nNel X secolo l'abbazia di Einsiedeln divenne sempre pi\u00f9 potente. Ben presto controll\u00f2 molte delle terre circostanti, gran parte delle quali erano al di fuori dell'area attualmente coperta dal cantone. L'economia benefici\u00f2 dei transiti attraverso il Passo del San Gottardo, ma questi profitti attirarono altre potenze, come gli Asburgo.\nIl 1\u00ba agosto 1291, il Canton Svitto fond\u00f2 la Confederazione Elvetica, assieme a Canton Uri e Untervaldo (Patto del Gr\u00fctli). Il Canton Svitto prese subito la guida della Confederazione. Gi\u00e0 nel 1320 il nome del cantone era applicato a tutta la Confederazione. Fu solo nel 1803, comunque che il nome \"Svizzera\" (\"Schweiz\"), derivato dal Canton \"Svitto\" (\"Schwyz\"), divenne il nome ufficiale della nazione.\nI governanti di Svitto, poco alla volta, espansero la loro area di influenza. Questo incluse diverse piccole battaglie, come quella dell\"'Alt Z\u00fcrcherkrieg\". Nel 1386 il Canton Svitto vinse la battaglia di Sempach e come risultato espanse notevolmente il suo territorio. La riforma protestante non attecch\u00ec nel cantone. Alla battaglia di Kappel del 1531, le truppe di Svitto sconfissero quelle del leader riformatore Ulrico Zwingli. Zwingli stesso fu il pi\u00f9 noto tra i caduti della battaglia, che fece centinaia di vittime tra i soldati.\nTra il 1798 e il 1803 il Canton Svitto fu parte della Repubblica Elvetica. In seguito riottenne l'indipendenza e molti dei cambiamenti introdotti da Napoleone vennero annullati. Questo port\u00f2 ad attriti all'interno del cantone, che portarono a una secessione. Un \"Canton Svitto \"contee esterne\"\", venne creato nel 1830, solo per essere riunificato con l'altra met\u00e0 nel 1833. Nel 1845 il cantone si un\u00ec alla Lega separatista Cattolica Romana (\"Sonderbund\"). L'avventura di questa lega fall\u00ec e il cantone si riun\u00ec alla Confederazione come membro ordinario.\nLa costituzione del 1848 pose fine alle assemblee aperte (\"Landsgemeinde\"). La costituzione venne rivista nel 1876 e nel 1898.\nEconomia.\nGran parte del cantone dipende dall'agricoltura. La razza locale di bovini \u00e8 famosa. Il tessile fu di grande importanza nel cantone, ma ora ha quasi cessato di esistere. Le zone dove sopravvive sono concentrate attorno alla capitale, Svitto. Nella stessa area si trovano molti produttori di mobili di lusso. Ci sono poche grandi centrali idroelettriche. Il turismo \u00e8 importante in diverse zone, soprattutto nel centro di pellegrinaggio di Einsiedeln. Einsiedeln \u00e8 anche un centro per gli sport invernali. Le ferrovie montane sul Rigi sono note in tutta la nazione.\nFreienbach, nella parte nord del cantone, \u00e8 conosciuta per avere le tasse pi\u00f9 basse della Svizzera. Questo attrae un nutrito numero di ricchi.\nSociet\u00e0.\nEvoluzione demografica.\nLa lingua ufficiale \u00e8 il tedesco, anche se la gente parla il dialetto alemannico della Svizzera centrale. La religione principale \u00e8 quella cattolica.\nDistretto.\nIl Canton Svitto \u00e8 diviso in sei \"Bezirke\", tre dei quali (Einsiedeln, K\u00fcssnacht e Gersau) comprendono un solo comune:\nMunicipalit\u00e0.\nLe citt\u00e0 pi\u00f9 grandi sono Svitto e Einsiedeln. Il cantone \u00e8 diviso in 6 distretti e 30 municipalit\u00e0.\nI distretti sono Svitto, Einsiedeln, Gersau, H\u00f6fe, K\u00fcssnacht, March.\nLe municipalit\u00e0 sono: Alpthal, Altendorf, Arth, Einsiedeln, Feusisberg, Freienbach, Galgenen, Gersau, Illgau, Ingenbohl, Innerthal, K\u00fcssnacht, Lachen, Lauerz, Morschach, Muotathal, Oberiberg, Reichenburg, Riemenstalden, Rothenthurm, Sattel, Sch\u00fcbelbach, Svitto, Steinen, Steinerberg, Tuggen, Unteriberg, Vorderthal, Wangen, Wollerau"}
{"id": "9601", "revid": "219110", "url": "https://it.wikipedia.org/wiki?curid=9601", "title": "ISO 3166-2", "text": "L'ISO 3166-2 \u00e8 la seconda parte dello standard ISO 3166. \u00c8 stato creato per codificare i nomi delle suddivisioni territoriali delle nazioni e delle aree dipendenti. Lo scopo dello standard \u00e8 quello di stabilire una serie di abbreviazioni internazionali dei luoghi, da utilizzare per le etichette di spedizione, i contenitori, e pi\u00f9 in generale, ovunque un codice alfanumerico possa essere usato per indicare una localit\u00e0 in modo meno ambiguo e pi\u00f9 pratico del nome completo.\nFormato.\nQuantificabili in circa 3.700, i codici ISO 3166-2 consistono di due parti, separate da un trattino (\"-\"). La prima parte \u00e8 il codice ISO 3166-1 composto da due caratteri alfabetici, la seconda pu\u00f2 essere alfabetica o numerica ed \u00e8 composta da uno, due o tre caratteri; questa parte \u00e8 spesso basata su standard nazionali.\nCodifica e decodifica.\nPer trovare i codici ISO 3166-2 di ogni nazione si veda la lista dello standard ISO 3166-1. Se si \u00e8 familiari con i codici a due lettere delle nazioni, si pu\u00f2 usare la matrice presentata qui sotto.\nIn entrambi i casi si arriver\u00e0 a voci intitolate ISO 3166-2:XX, dove XX \u00e8 il codice ISO 3166-1, ovvero porta alla lista dei codici per l'Italia."}
{"id": "9602", "revid": "102173293", "url": "https://it.wikipedia.org/wiki?curid=9602", "title": "Nomenclatura stellare", "text": "La nomenclatura stellare \u00e8 eseguita dall'Unione Astronomica Internazionale (UAI), l'autorit\u00e0 internazionale riconosciuta per assegnare nomi alle stelle e agli altri corpi celesti. Molti dei nomi oggi in uso sono stati in realt\u00e0 ereditati dalle tradizioni vigenti prima che l'UAI esistesse. Altri nomi, specialmente per le stelle variabili (incluse le novae e le supernovae), vengono continuamente aggiunti. La maggior parte delle stelle poco brillanti, e quasi tutte quelle non visibili a occhio nudo, non hanno nome, e per riferirsi a esse si usano i numeri di catalogo. Vengono qui riassunti brevemente alcuni dei metodi usati per nominare le stelle.\nOccorre notare che esistono alcune societ\u00e0 che sostengono di dare il nome di un loro cliente a una stella, dietro pagamento di alcune centinaia di dollari o euro. Queste societ\u00e0 non hanno alcun avallo ufficiale, e nessuno al mondo riconoscer\u00e0 questi nomi, a parte la societ\u00e0 stessa e il cliente, e niente impedisce a due societ\u00e0 diverse, o anche alla stessa, di assegnare la stessa stella a due clienti diversi.\nNomenclature oggi in uso.\nNomi propri.\nMolte delle stelle pi\u00f9 brillanti, oppure interessanti per altri motivi, hanno nomi propri. La maggior parte deriva dall'arabo (l'astronomia era molto sviluppata nel mondo arabo), ma ci sono alcuni nomi derivati dal latino, dal greco e da altre fonti, tra cui anche l'inglese.\nLettere di Bayer.\nJohann Bayer introdusse nel 1603 un sistema di nomenclatura per designare le stelle pi\u00f9 brillanti di ogni costellazione con una lettera greca, un sistema ancora oggi molto usato: le stelle di ogni costellazione sono ordinate secondo la loro luminosit\u00e0. \nNumeri di Flamsteed.\nAnche i numeri di John Flamsteed sono molto usati, anche se si preferisce usare le lettere di Bayer se \u00e8 possibile. Le stelle di ogni costellazione sono numerate secondo la loro posizione, senza riguardi per la luminosit\u00e0. Inoltre, in genere sono considerate anche stelle molto pi\u00f9 deboli di quelle di Bayer.\nNomi delle variabili.\nAlle stelle variabili che non hanno assegnata una lettera di Bayer vengono dati nomi speciali usando le lettere dell'alfabeto in varie combinazioni, oppure dei numeri.\nNumeri di catalogo.\nIn assenza di ogni altro metodo disponibile, per identificare una data stella si usano dei numeri di catalogo. Esistono numerosi cataloghi stellari, e i pi\u00f9 grandi (come il Guide Star Catalog II) sfiorano il miliardo di oggetti.\nNomenclature non pi\u00f9 in uso.\nLettere di Piccolomini.\nAlessandro Piccolomini fu il primo a contrassegnare le stelle in base alla loro luminosit\u00e0 con delle lettere (alfabeto latino), circa 50 anni prima di Bayer. Il suo sistema non \u00e8 stato ripreso ed \u00e8 oggi dimenticato."}
{"id": "9603", "revid": "109635221", "url": "https://it.wikipedia.org/wiki?curid=9603", "title": "Nomenclatura di Bayer", "text": " \nLa nomenclatura secondo luminosit\u00e0 di Bayer \u00e8 un sistema di nomenclatura stellare basato sulla luminosit\u00e0. \nVenne introdotto da Johann Bayer nella sua opera (un atlante stellare) \"Uranometria\" del 1603.\nCaratteristiche.\nConsiste di una lettera greca, seguita dal genitivo latino del nome della costellazione di cui la stella fa parte.\nCome linea generale, la stella pi\u00f9 brillante dovrebbe ricevere il nome di Alpha, la seconda pi\u00f9 brillante di Beta, e cos\u00ec via. \nCi sono tuttavia molte eccezioni in cui questo ordine non \u00e8 rispettato, e a volte viene usato il nome di una costellazione sbagliata (secondo i moderni confini delle costellazioni). Due stelle hanno un nome doppio: \u03b2 Tau (\u03b3 Aur) e \u03b1 And (\u03b4 Peg). Nonostante questi difetti, la nomenclatura di Bayer \u00e8 molto utile ed \u00e8 ampiamente usata ancora oggi.\nCi sono due modi per scrivere i nomi di Bayer: si pu\u00f2 scrivere il nome per esteso, come per esempio Alpha Canis Majoris o Beta Persei, oppure si usa una lettera greca minuscola assieme all'abbreviazione di 3 lettere corrispondente alla costellazione: \u03b1 CMa o \u03b2 Per.\nAnche se le lettere di Bayer pi\u00f9 comuni sono greche, bisogna menzionare il fatto che il sistema \u00e8 stato esteso con lettere latine (perch\u00e9 quelle greche erano finite), prima minuscole e poi maiuscole. La maggior parte di queste sono poco usate, ma ci sono alcune eccezioni come h Persei (che \u00e8 in realt\u00e0 un ammasso aperto) e P Cygni. Occorre inoltre notare che le lettere maiuscole latine non sono mai andate oltre la lettera Q, e che tutti i nomi a partire dalla \"R\" (come per esempio W Virginis) sono in realt\u00e0 nomi di stelle variabili (vedi nomenclatura delle stelle variabili).\nUn'altra complicazione \u00e8 l'uso di suffissi numerici per distinguere stelle che hanno la stessa lettera di Bayer. Queste sono in genere stelle doppie (la maggior parte sono doppie apparenti, e non reali), ma ci sono alcune eccezioni come la catena di stelle \u03c01, \u03c02, \u03c03, \u03c04, \u03c05 e \u03c06 Orionis."}
{"id": "9604", "revid": "327773", "url": "https://it.wikipedia.org/wiki?curid=9604", "title": "Nomenclatura di Flamsteed", "text": "La nomenclatura di Flamsteed \u00e8 un sistema per assegnare nomi alle stelle simile alla nomenclatura di Bayer, ma che usa numeri invece delle lettere greche. A ogni stella \u00e8 assegnato un numero, pi\u00f9 il genitivo del nome latino della costellazione in cui si trova. Per ogni costellazione il conto ricomincia da 1.\nIn totale sono state classificate 2\u00a0554 stelle appartenenti a 52 diverse costellazioni.\nStruttura.\nI numeri furono originariamente assegnati alle stelle in base alla loro posizione (in ordine crescente di Ascensione Retta in ogni costellazione), ma a causa degli effetti della precessione e dei moti propri stellari, sono oggi nell'ordine sbagliato in alcuni punti.\nQuesto metodo di assegnare nomi alle stelle apparve per la prima volta in una versione preliminare del lavoro di John Flamsteed \"Historia coelestis Britannica\", che fu pubblicato nel 1712 da Edmond Halley senza l'approvazione di Flamsteed. La versione definitiva del catalogo di Flamsteed fu pubblicata nel 1725 dopo la morte dell'autore e non riportava alcuna numerazione nelle designazioni.\nLa nomenclatura divenne popolare durante il XVIII secolo, ed \u00e8 oggi ampiamente usata per le stelle che non hanno un nome di Bayer, che \u00e8 altrimenti il catalogo di riferimento. Esempi di stelle conosciute per le quali si usa generalmente la denominazione di Flamsteed sono 51 Pegasi (vedi pianeta extrasolare) e 61 Cygni (vedi Parallasse). Nei casi in cui la classificazione di Bayer risulta pi\u00f9 complessa, come per \"Rho-1 Cancri\", si preferisce usare la denominazione Flamsteed, 55 Cancri.\nCi sono esempi di stelle con nomi di Flamsteed che non si trovano nelle costellazioni in cui sono inserite, esattamente come per alcune stelle classificate da Bayer, perch\u00e9 i moderni confini delle costellazioni sono stati tracciati in modo diverso da come erano indicati ai suoi tempi.\nIl catalogo di Flamsteed copre solo le stelle visibili a quel tempo dalla Gran Bretagna, e quindi le stelle che si trovano nelle costellazioni molto meridionali dell'emisfero australe, non compaiono nel catalogo. Per queste fu stilato nel 1879 da Benjamin Gould il catalogo chiamato \"Uranometria Argentina\", che conteneva 50.000 stelle, e in cui il numero della stella dovrebbe essere seguito da una \"G.\" per differenziarlo dal riferimento di Flamsteed. Cos\u00ec ad esempio 82 Eridani dovrebbe propriamente essere indicata come \"82 G. Eridani\". La designazione di Gould \u00e8 comunque poco utilizzata.\nImprecisioni.\nIl catalogo di Flamsteed contiene anche alcuni errori; nel 1690 Flamsteed osserv\u00f2 Urano senza per\u00f2 riconoscerlo e lo incluse nel suo catalogo come \"34 Tauri\". Oggi naturalmente questo numero di stella non \u00e8 incluso in alcun moderno catalogo. Anche \"3 Cas\", identificata nella costellazione di Cassiopea, \u00e8 probabilmente il frutto di un errore di identificazione della posizione, ma potrebbe anche trattarsi della prima rilevazione della supernova Cassiopea A, come sembrano indicare le moderne analisi con i radiotelescopi.\nInoltre, in seguito alla rigorosa definizione dei confini delle costellazioni operata dall'Unione Astronomica Internazionale nel 1922, alcune stelle presentano una denominazione secondo la nomenclatura di Flamsteed nella quale il genitivo non corrisponde pi\u00f9 alla costellazione nella quale sono oggi incluse."}
{"id": "9606", "revid": "2138379", "url": "https://it.wikipedia.org/wiki?curid=9606", "title": "Nomenclatura delle stelle variabili", "text": "La nomenclatura delle stelle variabili usa una variazione della nomenclatura di Bayer per assegnare i nomi alle stelle.\nNei secoli scorsi erano conosciute solo poche stelle variabili, e perci\u00f2 sembr\u00f2 ragionevole usare le lettere dell'alfabeto romano, iniziando dalla R (infatti Bayer si era fermato alla Q) e aggiungendo alla lettera il genitivo latino della costellazione in cui si trova (per esempio, R Coronae Borealis). Ancora nel 1836, solo una costellazione aveva dovuto ricorrere alla S perch\u00e9 era stata scoperta una seconda variabile in essa, il Serpente.\nL'avvento della fotografia astronomica fece aumentare enormemente il numero di stelle variabili conosciute, e i loro nomi raggiunsero velocemente la Z. Si tent\u00f2 di correre ai ripari ricorrendo al raddoppio: iniziando da RR, poi RS, fino a ZZ. Anche questo non bast\u00f2, e si ripart\u00ec dall'inizio dell'alfabeto: AA, AB, fino a QZ, avendo quindi 334 combinazioni disponibili per ogni costellazione.\nI progressi strumentali fecero piazza pulita anche di questo numero, e gli astronomi rinunciarono alle lettere, usando semplicemente un numero progressivo che, per coerenza storica, fu fatto partire da 335.\nRiassumendo, il sistema di numerazione delle stelle variabili ha questa struttura:\nEsempi di nomi di stelle variabili: R Coronae Borealis, RR Lyrae, YY Geminorum e V348 Sagittarii."}
{"id": "9607", "revid": "78273", "url": "https://it.wikipedia.org/wiki?curid=9607", "title": "Provincia di Bolzano", "text": ""}
{"id": "9609", "revid": "640277", "url": "https://it.wikipedia.org/wiki?curid=9609", "title": "Stella variabile", "text": "Una stella variabile \u00e8 una stella la cui luminosit\u00e0 apparente cambia nel tempo. Esse possono presentare variazioni che vanno da pochi millesimi di magnitudine a venti magnitudini in periodi che vanno da frazioni di secondo ad anni. La variazione pu\u00f2 essere causata sia da un effettivo cambiamento nella luminosit\u00e0 emessa, sia da un cambiamento nel quantitativo di radiazione che raggiunge la Terra; di conseguenza, le stelle variabili si dividono in:\nMolte stelle, forse la maggior parte di esse, cambiano luminosit\u00e0 nel tempo. Il Sole non fa eccezione: la sua luminosit\u00e0 varia dello 0,1% durante il suo undecennale ciclo.\nScoperta.\nLa prima stella variabile ad essere riconosciuta come tale fu (poi chiamata \"Mira\"): nel 1638 Johannes Holwarda not\u00f2 che essa variava la propria luminosit\u00e0 con un periodo di 11 mesi. La stella era stata precedentemente descritta come nova da David Fabricius nel 1596. La scoperta della variabilit\u00e0 di e le supernovae osservate nel 1572 e nel 1604 convinsero gli astronomi che il cielo stellato non fosse qualcosa di eternamente invariabile, come avevano creduto Aristotele e altri antichi filosofi, e contribuirono alla rivoluzione delle conoscenze astronomiche dei secoli XVI e XVII.\nLa seconda stella variabile a essere scoperta fu la variabile a eclisse Algol, osservata da Geminiano Montanari nel 1669; John Goodricke diede la corretta spiegazione della sua variabilit\u00e0 nel 1784. fu identificata come variabile da G. Kirch nel 1686, quindi fu la volta di R Hydrae nel 1704 per merito di G. D. Maraldi. Nel 1786 erano conosciute 12 variabili, fra cui e , scoperte da John Goodricke nel 1784. Dal 1850 il numero di variabili conosciute ha cominciato a crescere pi\u00f9 rapidamente e il ritmo delle scoperte \u00e8 ulteriormente aumentato dopo il 1890, quando cominci\u00f2 ad essere possibile identificare le variabili per mezzo della fotografia.\nL'ultima edizione del General Catalogue of Variable Stars cataloga circa 46\u00a0000 stelle variabili della nostra galassia, circa 10\u00a0000 appartenenti ad altre galassie e pi\u00f9 di 10\u00a0000 sospette variabili.\nL'osservazione delle stelle variabili.\nLe stelle variabili sono generalmente analizzate utilizzando tecniche fotometriche, spettrofotometriche e spettroscopiche. Le misurazioni dei loro cambiamenti fotometrici possono essere utilizzate per tracciare il grafico della curva di luce, che mostra l'andamento della quantit\u00e0 di radiazione emessa dalla stella nel tempo. La curva di luce permette di stabilire per le variabili regolari, il periodo delle variazioni e la loro ampiezza; tuttavia per molte stelle queste quantit\u00e0 possono variare lentamente nel tempo o perfino da un periodo all'altro. I picchi di luminosit\u00e0 sono conosciuti come \"massimi\", mentre gli avvallamenti nella curva sono chiamati \"minimi\".\nDalla curva di luce \u00e8 possibile derivare le seguenti informazioni:\nInvece, dallo spettro \u00e8 possibile derivare le seguenti informazioni:\nCombinando le informazioni che derivano dalle curve di luce con quelle che derivano dagli spettri \u00e8 possibile fare delle ipotesi sulle cause dei cambiamenti di luminosit\u00e0 che avvengono nelle variabili. Ad esempio, se si osserva che lo spettro della stella si muove verso il rosso e verso il blu con la stessa frequenza con cui avvengono i cambiamenti di luminosit\u00e0, si pu\u00f2 dedurre che la stella pulsi e che tali pulsazioni sono la causa della sua variabilit\u00e0.\nIn casi molto rari \u00e8 possibile ottenere immagini della superficie stellare che possono rivelare la presenza di macchie, causa di cambiamenti di luminosit\u00e0.\nGli astronomi non professionisti possono dare un contributo importante allo studio delle stelle variabili, comparando la luminosit\u00e0 di una variabile con quella delle altre stelle che si trovano nello stesso campo telescopico e che sono state riconosciute come non variabili. Stimando le variazioni di luminosit\u00e0 nel tempo, \u00e8 possibile costruire la curva di luce della variabile. L'American Association of Variable Star Observers (AAVSO) raccoglie le osservazioni degli astronomi non professionisti sulle stelle variabili e le mette a disposizione della comunit\u00e0 scientifica.\nNomenclatura delle stelle variabili.\nAlle prime stelle variabili scoperte in una costellazione vengono assegnate le lettere dalla R alla Z, per esempio R Coronae Borealis. Questa nomenclatura \u00e8 in vigore da quando Friedrich W. Argelander (1799-1875) assegn\u00f2 a una stella variabile ancora senza nome la lettera R, la prima lettera non ancora utilizzata della nomenclatura di Bayer nella sua costellazione. Le lettere da RR a RZ, da SS a SZ, da TS a TZ e cos\u00ec via fino a ZZ vengono utilizzate per le variabili scoperte successivamente, ad esempio RR Lyrae. Quindi si procede ad utilizzare le lettere da AA a AZ, da BB a BZ, e cos\u00ec via fino a QZ (omettendo la J). Se vengono esaurite queste 334 combinazioni, alle variabili successivamente scoperte vengono assegnate le sigle V335, V336, V337 e cos\u00ec via.\nClassificazione.\nLe stelle variabili possono essere divise in due grandi classi: le \"variabili intrinseche\" e le \"variabili estrinseche\":\nQuesti sottogruppi sono a loro volta divisibili in tipi pi\u00f9 specifici, che vengono solitamente denominati a partire dal loro prototipo. Per esempio, le nove nane sono chiamate \"variabili U Geminorum\", a partire dalla prima stella di questo tipo che \u00e8 stata riconosciuta: U Geminorum.\nStelle variabili intrinseche.\nCome si \u00e8 detto, i principali sottogruppi delle variabili intrinseche sono le variabili pulsanti, quelle eruttive e quelle cataclismatiche.\nStelle pulsanti.\nUna stella pulsante \u00e8 una stella che ritmicamente espande e diminuisce il suo raggio. La pulsazione avviene per lo pi\u00f9 in periodi regolari, ma a volte in periodi semiregolari o, pi\u00f9 raramente, in modo irregolare. Con la modificazione delle dimensioni del raggio cambiano solitamente anche la magnitudine e lo spettro della stella. I tipi di variabili pulsanti pi\u00f9 importanti sono i seguenti:\nCefeidi ed altre stelle pulsanti.\nQuesto gruppo di variabili comprende molti tipi di stelle pulsanti che si espandono e contraggono in modo regolare. Negli anni trenta Eddington scrisse le equazioni matematiche che descrivono le instabilit\u00e0 alla base delle pulsazioni stellari. Il pi\u00f9 comune tipo di instabilit\u00e0 \u00e8 relativa ai diversi gradi di ionizzazione del gas negli strati convettivi superficiali della stella. Si supponga che tali strati a causa della forza di gravit\u00e0 precipitino verso l'interno dell'astro; di conseguenza essi vengono compressi e si scaldano aumentando il grado di ionizzazione dei gas che li compongono. In seguito a ci\u00f2, essi divengono maggiormente opachi alla radiazione proveniente dall'interno della stella, che viene pertanto catturata dal gas, producendo un ulteriore aumento di temperatura. Quando questa raggiunge un certo livello, lo strato comincia ad espandersi facendola diminuire. Ci\u00f2 a sua volta produce una diminuzione del grado di ionizzazione e, di conseguenza, di opacit\u00e0 del gas; ci\u00f2 si traduce in un maggior rilascio della radiazione proveniente dall'interno della stella, con una conseguente ulteriore diminuzione della temperatura. A questo punto gli strati esterni sono nuovamente attirati verso il centro della stella dalla forza di gravit\u00e0 e il ciclo ricomincia. Questo meccanismo alla base delle pulsazioni viene chiamato \"meccanismo \u03ba\".\nNelle cefeidi il meccanismo \u03ba \u00e8 prodotto dalla ionizzazione dell'elio. In una normale stella di classe A, F o G, l'elio \u00e8 neutro nella fotosfera stellare. Poco al di sotto della fotosfera, a temperature di circa 25.000-30.000 K, inizia lo strato di elio II (elio monoionico), mentre la seconda ionizzazione dell'elio avviene a temperature di 35.000-50.000 K. L'elio III (doppiamente ionizzato) ha un'opacit\u00e0 maggiore dell'elio II. Quando la stella si contrae la temperatura dell'elio II si innalza e ci\u00f2 provoca la perdita di un elettrone e la sua trasformazione in elio III. Data la sua maggiore opacit\u00e0 ci\u00f2 produce un ulteriore aumento della temperatura. Quando in seguito a questo innalzamento della temperatura la stella si espande e si raffredda, l'elio III si ricombina in elio II che \u00e8 pi\u00f9 tenue otticamente e quindi si raffredda pi\u00f9 rapidamente. Quando la stella si contrae nuovamente, la temperatura aumenta e l'elio II perde un elettrone ridiventando elio III e facendo ricominciare il ciclo.\nLe cefeidi occupano nel diagramma H-R la cosiddetta striscia di instabilit\u00e0, una porzione del diagramma che interseca la sequenza principale nella regione compresa tra le stelle di classe A e quelle di classe F (1-2 M\u2609) e si estende quasi verticalmente (lievemente inclinata a destra) verso le stelle pi\u00f9 luminose.\nGeneralmente in ognuno dei sottogruppi delle cefeidi esiste una relazione fissa fra periodo della variazione e magnitudine assoluta della stella e fra periodo e densit\u00e0 media. La relazione periodo-luminosit\u00e0 delle cefeidi fu per la prima volta notata da Henrietta Swan Leavitt nel 1908.\nLe cefeidi sono ulteriormente divisibili in sottogruppi. I pi\u00f9 importanti sono: le variabili \"cefeidi classiche\", le cefeidi di \"tipo II\" (o \"W Virginis\"), le variabili \"RR Lyrae\", le variabili \"Delta Scuti\" e le variabili \"SX Phoenicis\".\nLe cefeidi classiche sono stelle giganti o supergiganti gialle di classe spettrale F6-K2 e di popolazione I che pulsano in modo molto regolare con periodi che vanno dall'ordine dei giorni a quello dei mesi. Si tratta di stelle aventi una massa 4-20 volte quella solare e una luminosit\u00e0 fino a 100.000 volte quella del Sole.\nIl 10 settembre 1784 Edward Pigott osserv\u00f2 per primo la variabilit\u00e0 di , la prima delle variabili cefeidi ad essere scoperta. Tuttavia il prototipo delle cefeidi classiche \u00e8 , riconosciuta come variabile da John Goodricke qualche mese pi\u00f9 tardi.\nLe cefedi rivestono un'importanza fondamentale in astronomia perch\u00e9 sono utilizzate come candele standard. Infatti la loro luminosit\u00e0 assoluta \u00e8 in relazione con il loro periodo di variazione, sebbene anche la metallicit\u00e0 della stella abbia un ruolo. In particolare, pi\u00f9 lungo \u00e8 il periodo di pulsazione, pi\u00f9 luminosa \u00e8 la stella. Una volta che si sia stabilita con una certa precisione questa relazione fra periodo e luminosit\u00e0, dato il periodo di variazione della stella, si pu\u00f2 ricavare la sua luminosit\u00e0 assoluta. Data questa e data la magnitudine apparente dell'astro, la sua distanza \u00e8 facilmente calcolabile.\nLe osservazioni delle variabili cefeidi hanno permesso di determinare le distanze fra le galassie all'interno del Gruppo Locale. Edwin Hubble le utilizz\u00f2 per dimostrare che le cosiddette nebulose a spirale erano in realt\u00e0 galassie situate al di fuori della Via Lattea.\nLa Stella Polare \u00e8 una cefeide classica, anche se presenta alcune peculiarit\u00e0 rispetto alle stelle di questa classe.\nCefeidi di tipo II.\nLe cefeidi di tipo II hanno pulsazioni regolari e una relazione periodo-luminosit\u00e0 fissa, in modo simile alle variabili \u03b4 Cephei, tanto che inizialmente erano state confuse con queste ultime. Tuttavia esse si distinguono dalla cefeidi classiche in quanto, dato un certo periodo, esse risultano meno luminose di 1,6\u00a0magnitudini rispetto alle loro cugine. Il periodo delle loro variazioni \u00e8 compreso fra 1 e 50\u00a0giorni. Le cefeidi di tipo II sono stelle di popolazione II, aventi di conseguenza una bassa metallicit\u00e0, osservabili soprattutto nell'alone galattico e negli ammassi globulari. Come si \u00e8 detto, invece, le cefeidi classiche sono stelle di popolazione I. Inoltre le cefeidi di tipo II hanno in genere una massa inferiore rispetto a quelle classiche, solitamente tra le 0,5 e le 0,6\u00a0M\u2609.\nLe cefeidi di tipo II si dividono in sottogruppi a seconda del periodo e in particolare i sottogruppi pi\u00f9 comuni sono le variabili BL Herculis (periodo compreso fra 1 e 4\u00a0giorni) e le variabili W Virginis (10\u201320\u00a0giorni). Le BL Her sono stelle che stanno fuoriuscendo dal ramo orizzontale delle giganti e che stanno espandendo il loro raggio e aumentando la loro luminosit\u00e0. Esse stanno quindi sviluppando un nucleo degenere di carbonio e ossigeno e stanno cominciando a fondere l'elio e l'idrogeno in due gusci esterni al nucleo degenere. Le variabili W Vir sono stelle appartenenti al ramo asintotico delle giganti (AGB), che quindi hanno pienamente sviluppato un nucleo degenere di carbonio e ossigeno. Si trovano quindi in uno stadio evolutivo pi\u00f9 avanzato rispetto alle variabili RR Lyrae, da cui si distinguono per il periodo pi\u00f9 lungo. Anche le variabili RV Tauri vengono a volte classificate fra le cefeidi di tipo II, anche se presentano delle peculiarit\u00e0 non essendo del tutto regolari.\nVariabili RR Lyrae.\nSi tratta di stelle simili alle cefeidi, ma meno luminose (circa 50\u00a0L\u2609). Sono stelle di massa medio-piccola (circa 0,7\u00a0M\u2609) e di popolazione II, molto povere di metalli, che sono uscite dalla sequenza principale e che si trovano nel ramo orizzontale delle giganti, ossia nella fase di fusione centrale dell'elio. Hanno periodi pi\u00f9 brevi sia di quelli delle cefeidi classiche che di quelli delle cefeidi di tipo II (0,2-1,1 giorni) e la loro luminosit\u00e0 varia da 0,2 a 2 magnitudini. Esse sono molto comuni negli ammassi globulari, all'interno dei quali costituiscono il 90% delle stelle variabili.\nVariabile Delta Scuti.\nLe variabili Delta Scuti (\u03b4 Sct) occupano la zona del diagramma H-R in cui la striscia di instabilit\u00e0 incrocia la sequenza principale. Esse sono pertanto stelle di sequenza principale o subgiganti (da cui deriva la loro denominazione di \"cefeidi nane\"). Hanno classe spettrale compresa fra F8 e A2 e masse comprese fra 1,5 e 2,5\u00a0M\u2609. Dato che non hanno ancora raggiunto lo stadio di gigante sono mediamente meno luminose delle cefeidi classiche e anche delle variabili RR Lyrae. Rispetto alle altre cefeidi i loro periodi sono pi\u00f9 brevi (fra 0,03 e 0,3 giorni) con ampiezze che variano da 0,003 a 0,9 magnitudini. Si distinguono inoltre dalle altre cefeidi perch\u00e9 sovraimposte alla variazione principale, dovuta a pulsazioni radiali della stella, sono presenti anche variazioni secondarie, dovute a pulsazioni non radiali dell'astro.\nVariabile SX Phoenicis.\nLe variabili SX Phoenicis sono simili alle variabili \u03b4 Scuti, ma rispetto a queste ultime sono molto pi\u00f9 povere di metalli, tanto da essere classificate come stelle subnane, che occupano una regione del diagramma H-R in corrispondenza della striscia di instabilit\u00e0, ma disposta al di sotto della sequenza principale. Come le variabili RR Lyrae esse si trovano soprattutto negli ammassi globulari. Rispetto alle loro cugine \u03b4 Scuti presentano variazioni di luminosit\u00e0 meno ampie (fino a 0,7 magnitudini) e con periodi pi\u00f9 brevi (0,7 - 1,9 ore).\nPulsanti di lungo periodo e semiregolari.\nLe variabili appartenenti a questo sottogruppo, al contrario delle cefeidi, non hanno periodi costanti. I loro periodi possono cambiare da ciclo a ciclo, anche in modo considerevole, oppure non \u00e8 addirittura possibile individuare un periodo di alcun tipo. Le stelle appartenenti a questo sottogruppo sono giganti o supergiganti rosse e, quando presente, il loro periodo di variazione pu\u00f2 andare da settimane a diversi anni.\nEsse si dividono in ulteriori sottogruppi: le variabili \"Mira\", le variabili \"semiregolari\" e le variabili \"irregolari lente\".\nPulsanti Mira.\nSi tratta di giganti rosse, appartenenti alle classi spettrali M, C e S, giunte a uno stadio molto avanzato della loro evoluzione. Si tratta di stelle molto pi\u00f9 luminose del Sole (3000 - 4000\u00a0L\u2609) e molto pi\u00f9 grandi (200 - 300\u00a0R\u2609 di raggio), aventi massa media (1 - 1,5\u00a0M\u2609) e appartenenti al ramo asintotico delle giganti, che presentano variazioni molto ampie di luminosit\u00e0 (da 2,5 a 11 magnitudini, cio\u00e8 nel passare dal minimo al massimo esse incrementano la loro luminosit\u00e0 da 10 a 20.000 volte) in periodi di 80 - 1000 giorni. A causa della loro instabilit\u00e0, le variabili Mira perdono grandi quantit\u00e0 di massa (10\u22127 - 10\u22126\u00a0M\u2609 per anno), che causano la formazione di nubi di gas nei loro immediati dintorni.\nLe pulsazioni che interessano le variabili Mira sono in genere abbastanza regolari, con periodi che variano di poco da un ciclo all'altro. Tuttavia alcune di esse sperimentano variazioni consistenti nell'arco di tempo di alcuni anni o decenni, tanto da cessare in alcuni casi di essere variabili di tipo Mira. Il meccanismo che sta alla base delle pulsazioni di queste variabili non \u00e8 stato ancora ben compreso, al contrario di quello delle cefeidi. Si pensa che le pulsazioni regolari siano il risultato dell'opacit\u00e0 di un qualche strato esterno dell'astro, mentre le variazioni su larga scala dovrebbero dipendere da cambiamenti radicali della struttura profonda della stella, quali l'innesco di strati di idrogeno nelle regioni appena superiori al nucleo stellare.\nPulsanti semiregolari.\nLe variabili semiregolari sono stelle giganti o supergiganti appartenenti alle classi spettrali intermedie che esibiscono una considerevole periodicit\u00e0 nei loro cambiamenti di luminosit\u00e0, accompagnata o a volte interrotta da varie irregolarit\u00e0. I periodi vanno da 2 a 2000 giorni, mentre la forma della curva di luce pu\u00f2 essere abbastanza differente da ciclo a ciclo. L'ampiezza della variazione pu\u00f2 variare da pochi centesimi di magnitudine a parecchie magnitudini, ma \u00e8 solitamente di 1 o 2 magnitudini nella banda del visibile. Un esempio di variabile semiregolare \u00e8 Betelgeuse, la cui magnitudine apparente varia da 0,2 a 1,2.\nPulsanti irregolari lente.\nSi tratta di solito di giganti o supergiganti di classe K, M, S o C che non esibiscono alcuna periodicit\u00e0 evidente o al massimo una periodicit\u00e0 che appare solo occasionalmente. In realt\u00e0 si tratta spesso di stelle non ancora molto studiate e che sono in realt\u00e0 semiregolari o addirittura regolari, ma il cui periodo non \u00e8 stato ancora individuato.\nStelle azzurre (O e B) con spettro variabile.\nSi tratta di stelle spesso giganti o supergiganti, appartenenti alle prime classe spettrali (O oppure B), che presentano piccole variazioni di luminosit\u00e0 in periodi brevi.\nI due sottogruppi principali di questo tipo di variabili sono le variabili \"Beta Cephei\" e le variabili \"PV Telescopii\".\nPulsanti Beta Cephei.\nLe pulsanti Beta Cephei (\u03b2 Cep), chiamate anche, specialmente in Europa, pulsanti Beta Canis Majoris, sono stelle di tipo spettrale B0-B2 III-V, che possiedono masse comprese fra le 10 e le 20 M\u2299 e che nel diagramma H-R si collocano leggermente al di sopra della sequenza principale, con magnitudine assoluta compresa tra \u22123 e \u22125; il punto di massima luminosit\u00e0 di una stella pulsante corrisponde approssimativamente alla massima contrazione della stella. Tipicamente le variabili subiscono delle variazioni di luminosit\u00e0 di alcuni centesimi di magnitudine con periodi da 0,1 a 0,3 giorni. Molte di esse presentano parecchi periodi sovrapposti.\nQueste stelle non vanno confuse con le cefeidi, che invece prendono il loro nome da . Tuttavia, bench\u00e9 le due classi di setlle pulsanti siano differenti, i meccanismi che presiedono alla loro pulsazione sono in parte simili. Se la pulsazione delle cefeidi \u00e8 dovuta alla doppia ionizzazione dell'elio, la pulsazione delle stelle sembra essere dovuta alla presenza di ferro negli strati superficiali di tali stelle e alla sua notevole opacit\u00e0 intorno a temperature di 100.000-200.000 K. Le pulsazioni sarebbero quindi dovute al meccanismo \"\u03ba\" con il coinvolgimento del ferro. La maggiore o minore presenza di ferro determinerebbe se una stella massiccia \u00e8 destinata a diventare una Beta Cephei o meno.\nLa parte del diagramma H-R che sovrasta la sequenza principale in corrispondenza delle prime sottoclassi della classe B viene chiamata \"striscia di instabilit\u00e0 delle \". Si tratta della stessa zona in cui giacciono anche le stelle Be e probabilmente il fenomeno delle e quello delle stelle Be sono collegati.\nPulsanti PV Telescopii.\nSono supergiganti di classe spettrale Bp che, rispetto ad altre stelle di tipo B, presentano una carenza di idrogeno, mentre l'elio e il carbonio sono pi\u00f9 abbondanti della norma. Esibiscono cambiamenti di luminosit\u00e0 aventi un'ampiezza di circa 0,1 magnitudini in periodi di 0,1 - 1 giorni.\nPulsanti RV Tauri.\nSono giganti o supergiganti gialle che alternano due periodi sovrapposti, il principale dei quali dovrebbe essere la frequenza fondamentale, mentre il secondario dovrebbe essere il primo ipertono. Quando sono al massimo della luminosit\u00e0 diventano di classe spettrale F o G, mentre al minimo sono di classe K o M. Fra due minimi primari passano 30 - 150 giorni, mentre l'ampiezza delle variazioni \u00e8 di circa 1 o 2 magnitudini, anche se in certi casi \u00e8 superiore a 3 magnitudini. Sono solo in parte regolari perch\u00e9 il periodo principale e quello secondario possono scambiarsi in modo graduale oppure improvvisamente; inoltre presentano episodi di comportamento caotico e completamente irregolare.\nSi tratta di stelle in avanzato stato evolutivo, appartenenti o al ramo asintotico delle giganti o a una fase addirittura successiva, sono cio\u00e8 a volte oggetti post-AGB. \u00c8 stato ipotizzato che la maggioranza di loro siano binarie circondate da un disco di polveri. A volte vengono considerate una sottoclasse peculiare delle cefeidi di tipo II.\nVariabili Alfa Cygni.\nSi tratta usualmente di supergiganti di classe spettrale Aep o Bep, la cui luminosit\u00e0 varia di 0,1 magnitudini. Esse presentano molti cicli di variabilit\u00e0 sovrapposti, con periodi che vanno da alcuni giorni a molte settimane. Si pensa che la loro variabilit\u00e0 sia dovuta a pulsazioni non radiali della superficie stellare. Si tratta di variabili difficili da studiare dato che presentano piccole variazioni con periodi abbastanza lunghi.\nNane bianche pulsanti.\nUna nana bianca pulsante \u00e8 una nana bianca la cui luminosit\u00e0 varia a causa delle pulsazioni delle sue onde di gravit\u00e0 non-radiali. Questi astri hanno corti periodi che variano da qualche centinaio a qualche migliaio di secondi e fluttuazioni di luminosit\u00e0 nell'ordine delle 0,001 - 0,2 magnitudini. Spesso presentano molti periodi sovrapposti. In genere le pulsazioni sono stabili, ma a volte compaiono delle instabilit\u00e0 della durata di qualche ora durante le quali i periodi sono irregolari. Probabilmente esse sono dovute all'interazione dei diversi periodi di variazione. Le nane bianche pulsanti si dividono in parecchi sottogruppi determinati dagli elementi dominanti nelle loro atmosfere. Nelle \"ZZ Ceti\", o nane bianche di tipo spettrale \"DAV\", l'elemento dominante \u00e8 l'idrogeno. Invece nelle nane bianche \"DVB\" o \"V777 Her\" l'elemento dominante \u00e8 l'elio. Infine nelle variabili \"GW Vir\" l'atmosfera \u00e8 dominata da elio, carbonio e ossigeno; esse sono talvolta suddivise nei sottotipi \"DOV\" e \"PNNV\".\nStelle eruttive.\nLe variabili eruttive sono stelle che variano la loro luminosit\u00e0 a causa di violenti processi e brillamenti che hanno luogo nelle loro cromosfere o nelle loro corone. Tale variazione di luminosit\u00e0 \u00e8 legata a un'eruzione, cio\u00e8 una forte dilatazione, che, se di particolare entit\u00e0, pu\u00f2 provocare la liberazione degli strati pi\u00f9 esterni della stella, nello spazio circostante.\nLa classe delle variabili eruttive \u00e8 molto eterogenea in quanto le eruzioni sono originate da molteplici meccanismi, fra loro molto differenti. Un modo per classificarle \u00e8 distinguere la fase evolutiva nella quale la stella si trova. Possiamo quindi suddividere la classe delle variabili eruttive in:\nInfine esistono stelle binarie eruttive la cui attivit\u00e0 \u00e8 causata dall'essere binarie strette. Questi sistemi stellari vengono raccolti in una classe apposita:\nEruttive pre-sequenza principale.\nLe stelle pre-sequenza principale sono oggetti nella fase di formazione stellare, che non hanno ancora completato il processo che porta la nube molecolare a diventare una vera e propria stella. La maggior parte di essi esibiscono fenomeni di variabilit\u00e0. I due sottogruppi principali di questo tipo di variabili sono: le \"stelle Ae/Be di Herbig\", le variabili \"Orione\".\nStelle Ae/Be di Herbig.\nSi tratta di stelle di pre-sequenza principale medio-grandi (2 - 8\u00a0M\u2609) di tipo spettrale A o B, che ancora non fondono l'idrogeno nei loro nuclei, collocate nel diagramma H-R alla destra della sequenza principale. Presentano un eccesso di radiazione infrarossa, dovuto alla presenza di inviluppi di gas o di dischi protoplanetari. Le stelle Ae/Be di Herbig esibiscono talvolta una spiccata variabilit\u00e0 che si pensa sia dovuta alla presenza di addensamenti o di planetesimi nel disco circumstellare. L'ampiezza delle variazioni si aggira intorno a una magnitudine. Durante i minimi, la radiazione proveniente dalla stella diventa pi\u00f9 blu a causa della polarizzazione a cui viene sottoposta (si tratta dello stesso fenomeno che fa apparire il cielo terrestre blu).\nVariabili Orione.\nSi tratta di stelle di pre-sequenza principale medio-piccole (&lt; 2\u00a0M\u2609), immerse all'interno di nebulose diffuse, che presentano fenomeni di variabilit\u00e0 irregolari dell'escursione di 3-6 magnitudini. Si dividono a loro volta in due sottoclassi: le stelle T Tauri (compreso il sottogruppo delle EX Lupi o \"EXor\") e le FU Orionis (o \"FUor\").\nEruttive di sequenza principale.\nLe stelle di sequenza principale non presentano per lo pi\u00f9 variabilit\u00e0 di tipo eruttivo. Tuttavia essa \u00e8 comune fra le stelle di sequenza principale meno massicce (di classe spettrale K e M), che sono soggette a brillamenti.\nStelle a brillamento.\nLe stelle a brillamento, conosciute anche come variabili UV Ceti, sono deboli stelle di sequenza principale di classe spettrale K o M che talvolta esibiscono incrementi di luminosit\u00e0 compresi fra qualche decimo di magnitudine e le sei magnitudini. Sebbene l'incremento avvenga su tutte le lunghezze d'onda, esso \u00e8 particolarmente accentuato nell'ultravioletto. Il massimo viene raggiunto dopo alcune decine di secondi dall'inizio del brillamento; la stella ritorna poi alla sua luminosit\u00e0 usuale in poche decine di minuti. L'intervallo fra un brillamento e l'altro pu\u00f2 variare da qualche ora a qualche giorno.\nLe variabili UV Ceti hanno masse comprese fra 0,1 e 0,6\u00a0M\u2609. Molte di loro fanno parte di giovani associazioni stellari e molte sono stelle binarie, anche se esistono stelle a brillamento vecchie e singole. Si pensa che i brillamenti siano molto simili a quelli che accadono nel Sole e siano legati alla riconnessione magnetica nell'atmosfera della stella: a un certo punto il campo magnetico presente nell'atmosfera stellare a causa delle correnti convettive che trasportano l'energia termica in superficie si ridispone a un livello di energia pi\u00f9 basso: l'energia in eccesso viene ceduta al plasma circostante, che viene scaldato e accelerato molto rapidamente. Il plasma emette quindi soprattutto nell'ultravioletto e perfino nella banda dei raggi X producendo il brillamento. La differenza fra i brillamenti che avvengono nel Sole e quelli che avvengono nelle variabili UV Ceti consiste nella dimensione: mentre i brillamenti solari interessano qualche migliaio di km di superficie, quelli che avvengono nelle variabili UV Ceti interessano importanti porzioni della superficie, forse fino a un quinto del totale. Ci\u00f2 produce un innalzamento significativo della luminosit\u00e0 della stella.\nMolte nane rosse nelle vicinanze del Sole sono stelle a brillamento. Alcuni esempi sono Proxima Centauri e Wolf 359.\nGiganti e supergiganti.\nLe stelle giganti e supergiganti perdono grandi quantit\u00e0 di materia. In questo tipo di stelle, specie in quelle di grande massa, i fenomeni eruttivi sono molto comuni. Fra le stelle giganti e supergiganti eruttive possiamo distinguere le variabili di tipo \"Wolf\u2013Rayet\", le variabili \"S Doradus\", le variabili \"Gamma Cassiopeiae\" e le variabili \"R Coronae Borealis\".\nEruttive Wolf\u2013Rayet.\nLe stelle di Wolf-Rayet sono stelle massicce (almeno 20\u00a0M\u2609 alla ZAMS) giunte a uno studio molto evoluto della loro esistenza, che presentano nei loro spettri linee molto forti dell'elio, dell'azoto, del carbonio e dell'ossigeno. Si pensa che esse siano astri che, a causa di intensissimi venti stellari, hanno espulso i loro strati pi\u00f9 superficiali, ricchi di idrogeno, scoprendo strati ricchi dei prodotti del ciclo CNO e del processo tre alfa. I venti stellari provenienti dalle stelle di Wolf-Rayet sono molto rapidi (fra 1000 e 5000\u00a0km/s) e comportano ingenti perdite di massa da parte della stella, nell'ordine di una massa solare ogni 100.000 anni.\nLe stelle di Wolf-Rayet vanno incontro a cambiamenti di luminosit\u00e0 con periodo irregolare e con ampiezza in media di 0,1 magnitudini. Essi sono probabilmente prodotti da irregolarit\u00e0 nel vento stellare dell'astro.\nVariabili S Doradus.\nChiamate anche \"variabili LBV\", acronimo dell'inglese \"luminous blue variable\", \"variabile blu luminosa\", sono stelle supergiganti o ipergiganti di classe O o B, centinaia di migliaia di volte, o addirittura milioni di volte, pi\u00f9 luminose del Sole: molte delle stelle intrinsecamente pi\u00f9 luminose conosciute sono variabili S Doradus. Si tratta di una fase dell'evoluzione delle stelle pi\u00f9 massicce (&gt;45\u00a0M\u2609); a causa della rarit\u00e0 delle stelle di massa cos\u00ec grande e del tempo astronomicamente piccolo che trascorrono nella fase di variabili LBV (circa un milione di anni), ne sono attualmente conosciute solo poche decine. Vanno incontro a piccole variazioni di luminosit\u00e0 in periodi misurabili in decine di giorni alternati ad eruzioni che comportano perdite di massa di qualche millesimo di M\u2609 e che si verificano in periodi nell'ordine di qualche decina di anni. Inoltre, in archi di tempo della durata di qualche secolo, le variabili LBV vanno soggette a gigantesche esplosioni che comportano ingenti perdite di massa (1\u00a0M\u2609 o pi\u00f9) e che causano un aumento di luminosit\u00e0 fino a 7 magnitudini. Sebbene i meccanismi che provocano le eruzioni non siano stati ancora ben compresi, essi sembrano legati a un eccesso di energia prodotta dalla stella, che la porta a superare talvolta il limite di Eddington. Esempi di variabili LBV sono e P Cygni.\nVariabili Gamma Cassiopeiae.\nSono stelle di classe spettrale BIII-IVe che ruotano su se stesse molto rapidamente, fino alla velocit\u00e0 di 450\u00a0km/s all'equatore. La loro luminosit\u00e0 varia fino a 1,5 magnitudini in modo irregolare. La causa delle variazioni \u00e8 da ricercarsi nell'alta velocit\u00e0 di rotazione dell'astro che riduce l'effetto della gravit\u00e0 all'equatore. La notevole radiazione proveniente dalla stella (in genere sono migliaia di volte pi\u00f9 luminose del Sole), unita alla diminuita attrazione gravitazione, produce una perdita, in corrispondenza dell'equatore, di materiale che si dispone in un disco circumstellare e che causa la presenza di evidenti e sottili linee di assorbimento nello spettro della stella. Le variazioni sono collegate alla ciclica comparsa e scomparsa del disco circumstellare e alle variazioni a cui lo stesso va incontro.\nVariabili R Coronae Borealis.\nQueste stelle sono chiamate anche \"novae inverse\" perch\u00e9 a intervalli irregolari esse diminuiscono la loro luminosit\u00e0 di 1 - 9 magnitudini (cio\u00e8 da 2,5 a 4000 volte); esse poi ritornano lentamente alla loro luminosit\u00e0 abituale in periodi che vanno da giorni ad anni. A queste variazioni ne sono sovrapposte altre, di alcuni decimi di magnitudine e aventi periodi di 30-100 giorni, dovute a pulsazioni della stella. Si ritiene che le variazioni principali siano dovute alla formazione di nubi circumstellari di carbonio: le variabili R Coronae Borealis espellono notevoli quantit\u00e0 di carbonio che, quando raggiungono una distanza sufficiente dalla stella, si raffreddano abbastanza per condensarsi sotto forma di nubi che schermano parzialmente la luce dell'astro; in seguito la pressione di radiazione della luce e il vento stellare emesso dell'astro spazzano queste nubi permettendo nuovamente alla luce della stella di raggiungere la Terra, fino a che la formazione di nuove nubi determina un nuovo oscuramento della luce stellare.\nLe variabili R Coronae Borealis sono solitamente supergiganti di classe F o G estremamente deficitarie di idrogeno e molto ricche di carbonio. La loro formazione non \u00e8 ancora chiara, anche se \u00e8 certo che non avvenga tramite gli usuali processi di formazione stellare. Una delle ipotesi avanzate \u00e8 che esse siano il risultato della fusione di due nane bianche.\nStelle binarie eruttive.\nVariabili RS Canum Venaticorum.\nSono stelle binarie strette caratterizzate da cromosfere attive e da un intenso magnetismo, che sono la causa della loro variazione di luminosit\u00e0. Il periodo di variazione \u00e8, in generale, vicino al periodo del sistema binario. A volte a questo tipo di variazione si sovrappone un'ulteriore variazione dovuta al fatto che le due componenti si eclissano l'una con l'altra. La tipica fluttuazione di luminosit\u00e0 \u00e8 0,2 magnitudini.\nNelle stelle variabili RS Canum Venaticorum, una delle due componenti del sistema binario, quella pi\u00f9 massiccia ed evoluta, di solito di classe spettrale G o K, \u00e8 caratterizzata da un magnetismo molto intenso che comporta la comparsa di grandi macchie stellari, che possono arrivare a ricoprire il 50% della superficie della stella. La variabilit\u00e0 \u00e8 determinata proprio dalle presenza di tali macchie in quanto, ruotando, la stella espone all'osservatore alternativamente la zona interessata dalle macchie e quella non interessata.\nQuesto tipo di variabili esibiscono una cromosfera attiva e sono note anche per emettere raggi X: queste emissioni sono state interpretate come collegate a corone molto calde. Inoltre si presume che le aree interessate dall'attivit\u00e0 magnetica siano soggette a brillamenti energetici, che sono fonti di radiazione ultravioletta e raggi X.\nL'imponente attivit\u00e0 magnetica di queste variabili deve in qualche modo essere collegata alle interazioni con la compagna, visto che tutte le stelle di questo tipo si trovano in sistemi doppi. Tuttavia non \u00e8 ancora chiaro l'esatto meccanismo che origina tale attivit\u00e0. Infatti, sebbene si tratti di binarie strette, tuttavia ognuna delle sue componenti si trova ben all'interno del suo lobo di Roche e quindi gli scambi di materia fra le due stelle sono trascurabili.\nStelle variabili cataclismiche ed esplosive.\nLe variabili cataclismiche ed esplosive sono caratterizzate dall'innesco di reazioni termonucleari in consistenti parti della superficie o del nucleo della stella. Ci\u00f2 libera in tempi brevi una grande quantit\u00e0 di energia. Alcuni dei pi\u00f9 importanti sottogruppi di questo tipo di variabili sono i seguenti:\nSupernovae.\nLe supernovae sono uno degli eventi pi\u00f9 energetici dell'intero universo: in pochi secondi una supernova emette tanta energia quanto un'intera galassia, aumentando la propria luminosit\u00e0 fino a 20 magnitudini (100 milioni di volte la luminosit\u00e0 originaria) per poi diminuire lentamente nei mesi successivi all'evento.\nLe supernovae si manifestano quando una nana bianca o il nucleo di una stella massiccia raggiungono il limite di Chandrasekhar, collassando. Il collasso libera una grande quantit\u00e0 di energia che fa esplodere l'astro: gli strati pi\u00f9 esterni vengono scagliati nello spazio alla velocit\u00e0 di diverse migliaia di km/s e formano una nebulosa, chiamato resto di supernova, mentre il nucleo della stella o della nana bianca viene o compresso in una stella di neutroni oppure disintegrato completamente.\nLe supernovae si distinguono fra loro per il tipo di oggetto che raggiunge il limite di Chandrasekhar. Quelle di tipo Ia sono di solito sistemi binari in cui una nana bianca riceve massa da una compagna evoluta fino al raggiungimento del limite di Chandrasekhar. Poich\u00e9 tale limite \u00e8 uguale per tutte le stelle, la luminosit\u00e0 assoluta di questo tipo di supernovae \u00e8 pressoch\u00e9 costante e pu\u00f2 essere utilizzata per la misurazione della distanza di altre galassie. Invece nelle supernovae di tipo II \u00e8 una stella molte volte pi\u00f9 massiccia del Sole ad esplodere: queste stelle sviluppano un nucleo di ferro che non pu\u00f2 andare incontro ad ulteriori processi di fusione. Quando la massa di tale nucleo raggiunge il limite di Chandrasekhar, collassa, dando vita alla supernova. Le supernovae di tipo Ib e Ic sono invece prodotte dall'esplosione di una stella massiccia che ha perso il proprio involucro di idrogeno, come una stella di Wolf-Rayet.\nNovae.\nAnche nelle novae avvengono esplosioni di grandi proporzioni, ma a differenza delle supernovae il risultato non \u00e8 la distruzione della stella progenitrice. Esse si originano dall'accumulo di materiale sulla superficie di una nana bianca proveniente da una compagna stretta, solitamente una gigante o subgigante di classe spettrale K o M. Quando il gas accumulato raggiunge densit\u00e0 e temperatura critiche, si innescano reazioni di fusione che, a causa della condizione degenere in cui si trova il materiale, accelerano in modo esplosivo. L'esplosione converte in breve tempo una grande quantit\u00e0 di idrogeno in elementi pi\u00f9 pesanti; l'energia liberata soffia via l'idrogeno rimanente dalla nana bianca, impennandone la brillantezza. La luminosit\u00e0 pu\u00f2 aumentare di 8 - 15 magnitudini per poi ritornare a quella di partenza in periodi che vanno da giorni ad anni. Poich\u00e9 dopo l'esplosione il materiale pu\u00f2 ricominciare ad accumularsi sulla superficie della nana bianca, possono verificarsi esplosioni ricorrenti, fra loro intervallate da periodi che possono andare da decine di anni a millenni.\nLe novae vengono suddivise in base al tempo che impiegano a diminuire la loro luminosit\u00e0 di 2 - 3 magnitudini dopo l'esplosione. Una \"nova veloce\" impiega meno di 25 giorni, mentre una \"nova lenta\" impiega pi\u00f9 di 80 giorni.\nNel corso della storia sono state registrate molte novae visibili ad occhio nudo: la pi\u00f9 luminosa \u00e8 stata la CP Puppis, che nel 1942 ha raggiunto magnitudine -0,2.\nNovae nane.\nAnche nelle novae nane una nana bianca riceve materiale da una compagna stretta, ma in questo caso la variabilit\u00e0 non \u00e8 determinata dalla detonazione dello strato di idrogeno che si deposita sulla nana bianca, ma dall'instabilit\u00e0 del disco di accrescimento che si forma intorno alla nana bianca mano a mano che essa riceve materiale dalla sua compagna. In particolare, periodicamente il disco di accrescimento raggiunge temperature critiche tali da modificarne la viscosit\u00e0 e a causa di ci\u00f2 collassa sulla superficie della nana bianca, con conseguente rilascio di energia potenziale gravitazionale e innalzamento della luminosit\u00e0.\nLa luminosit\u00e0 delle novae nane \u00e8 inferiore a quelle delle novae classiche di circa 5 magnitudini, mentre il loro periodo si misura in giorni o mesi. La luminosit\u00e0 delle esplosioni sembra essere collegata in modo inverso al loro periodo e ci\u00f2 suggerisce che le novae nane possano essere usate come candele standard.\nLe novae nane sono suddivisibili in tre sottotipi:\nVariabili Z Andromedae.\nSi tratta di un gruppo molto disomogeneo di sistemi variabili simbiotici composti da una gigante rossa, che \u00e8 spesso una variabile Mira, e da una stella pi\u00f9 calda, che pu\u00f2 essere una stella di sequenza principale, una nana bianca o una stella di neutroni. La gigante rossa perde massa a vantaggio dell'altra componente; parte del materiale perso dalla gigante forma in questi sistemi un inviluppo di gas e polveri che racchiude entrambe le componenti. Questo inviluppo, eccitato dalla radiazione proveniente dalla componente calda, \u00e8 responsabile della presenza di linee di emissione nello spettro di queste variabili, che costituisce la loro caratteristica distintiva. Periodicamente vanno incontro a esplosioni simili a quelle delle novae classiche, che innalzano la luminosit\u00e0 di circa 4 magnitudini, seguite da oscillazioni quasi periodiche.\nStelle variabili estrinseche.\nLe variabili estrinseche non presentano reali cambiamenti di luminosit\u00e0. Tuttavia appaiono variabili, se viste dalla Terra, perch\u00e9 il quantitativo di radiazione che giunge non \u00e8 costante nel tempo. Esse possono essere divise in due sottogruppi principali, sulla base dei due principali motivi per cui la stella appare estrinsecamente variabile:\nStelle rotanti su loro stesse.\nLa variabilit\u00e0 di queste stelle \u00e8 determinata dal moto di rotazione sul proprio asse. Se la superficie stellare \u00e8 disomogenea per qualche motivo e quindi \u00e8 pi\u00f9 brillante in certe regioni rispetto ad altre, nel suo moto di rotazione la stella esporr\u00e0 all'osservatore alternativamente le regioni pi\u00f9 luminose e quelle meno luminose. Ci\u00f2 determiner\u00e0 una variazione apparente della sua luminosit\u00e0. Le stelle variabili rotanti sono suddivisibili sulla base delle ragioni per cui la superficie stellare si presenta non omogenea:\nVariabili non sferiche.\nStelle ellissoidali rotanti.\nQuesto tipo di variabili sono sistemi composti da stelle molto vicine tra loro che, a causa delle loro reciproche forze mareali, assumono forme ellissoidali. Non sono binarie a eclisse, ma la loro la variabilit\u00e0 \u00e8 dovuta alla diversit\u00e0 dell'area delle superfici stellari visibili rivolte verso un osservatore durante il movimento delle componenti nelle loro orbite. I picchi di luminosit\u00e0 avvengono quando la stella rivolge all'osservatore superfici con aree maggiori.\nMacchie stellari.\nLe macchie stellari sono simili alle macchie solari. Se sono molto estese, coinvolgendo importanti porzioni della superficie stellare, la cromosfera della stella varia in luminosit\u00e0 al variare della regione esposta. La variazioni ammontano solitamente ad alcuni decimi di magnitudine. Si distinguono due sottotipi di variabili di questo tipo: le variabili \"FK Comae Berenices\" e le variabili \"BY Draconis\".\nVariabili FK Comae Berenices.\nSi tratta di giganti di tipo G o K in rapida rotazione (~100\u00a0km/s all'equatore) e quindi di forma ellissoidale. Presentano un'intesa attivit\u00e0 cromosferica evidenziata dalle linee di emissione del calcio e talvolta dell'idrogeno. La loro variabilit\u00e0 \u00e8 causata dalla presenza di una superficie irregolarmente brillante: di conseguenza il periodo di variazione \u00e8 uguale a quello di rotazione della stella e pu\u00f2 variare da qualche ora a qualche giorno, mentre l'ampiezza delle variazioni si aggira intorno a qualche decimo di magnitudine.\nPoich\u00e9 di solito le stelle giganti, aumentando di dimensione, diminuiscono la loro velocit\u00e0 di rotazione a causa della legge di conservazione del momento angolare, \u00e8 necessario spiegare come mai questo tipo di giganti ruoti cos\u00ec velocemente: esse possono essere il risultato della fusione di due binarie a contatto oppure essere state, durante la loro fase di sequenza principale, stelle di tipo A ad altissima velocit\u00e0 di rotazione. Infine, se si trovano in sistemi binari stretti, la loro alta velocit\u00e0 pu\u00f2 essere il risultato della sincronizzazione del periodo di rotazione con quello di rivoluzione.\nVariabili BY Draconis.\nLe variabili BY Draconis sono stelle di sequenza principale appartenenti alle classi spettrali K e M che presentano una rilevante attivit\u00e0 cromosferica e estese macchie stellari responsabili di una variazione di luminosit\u00e0 fino a 0,5 magnitudini. Il periodo di variazione, compreso fra qualche ora e qualche mese, \u00e8 uguale a quello di rotazione della stella su se stessa. Alcune variabili BY Draconis esibiscono periodici brillamenti e quindi sono classificate anche come variabili UV Ceti\nVariabili magnetiche.\nQueste stelle presentano intensi campi magnetici. L'asse di rotazione della stella non \u00e8 allineato rispetto a quello del campo magnetico: di conseguenza il campo magnetico sembrer\u00e0 avere valori differenti mentre la stella ruota su se stessa perch\u00e9 verranno esposte di volta in volta all'osservatore parti differenti di esso. Ci\u00f2 produce un'apparente variazione di luminosit\u00e0 dell'astro. Le variabili magnetiche possono essere suddivise nelle variabili \"Alpha2 Canum Venaticorum\", nelle variabili \"SX Arietis\" e nelle \"pulsar variabili ottiche\". Non \u00e8 chiaro tuttavia se le prime due classi siano effettivamente separate.\nVariabili Alfa-2 Canum Venaticorum.\nLe variabili Alfa2 Canum Venaticorum (\u03b12 CVn) sono stelle peculiari di sequenza principale di classe spettrale compresa fra B8p e A7p. Presentano forti campi magnetici e nei loro spettri linee marcate del silicio, dello stronzio e del cromo. La loro luminosit\u00e0 varia di 0,01 - 0,1 magnitudini in periodi di 0,5 - 160 giorni. Oltre alla luminosit\u00e0 varia il loro campo magnetico, cos\u00ec come l'intensit\u00e0 delle loro linee spettrali. Si pensa che il periodo di tutte queste variazioni sia identico al periodo di rotazione: infatti, la distribuzione dei metalli nell'atmosfera di queste stelle \u00e8 irregolare a causa del loro intenso magnetismo, sicch\u00e9 la luminosit\u00e0 superficiale varia da un punto all'altro della superficie.\nVariabili SX Arietis.\nSono stelle dalle caratteristiche molto simili a quelle delle variabili \u03b12 CVn ma caratterizzate da temperature superficiali pi\u00f9 elevate. Sono stelle peculiari di classe spettrale B0p - B8p che esibiscono intensi campi magnetici e marcate linee dell'He I e del Si III. Variano di 0,1 magnitudini in periodi di circa un giorno. Poich\u00e9 l'unica differenza fra di esse e le variabili \u03b12 CVn consiste nella classe spettrale, non \u00e8 chiaro se effettivamente sia necessario distinguere due classi e non piuttosto riunirle in una classe sola.\nPulsar variabili ottiche.\nLe pulsar sono stelle di neutroni che ruotano molto velocemente su se stesse e che possiedono un fortissimo campo magnetico non allineato con l'asse di rotazione. La radiazione elettromagnetica emessa dalla stella viene convogliata dal campo magnetico in coni ristretti che, a causa del non allineamento del campo, appaiono e scompaiono all'osservatore durante il movimento rotatorio dell'astro. Solitamente la radiazione emessa appartiene alla frequenza delle onde radio, ma alcune pulsar emettono anche nella banda del visibile: queste pulsar vengono definite \"pulsar variabili ottiche\". I periodi sono molto brevi a causa dell'alta velocit\u00e0 di rotazione, fra i 4\u00a0ms e i 4\u00a0s. L'ampiezza della variazione nel visibile pu\u00f2 arrivare a 0,8 magnitudini.\nVariabili per eclissi.\nSono sistemi binari in cui le due componenti si eclissano a vicenda provocando un'apparente diminuzione di luminosit\u00e0. Alcune di questi sistemi presentano due minimi, uno pi\u00f9 importante quando la stella secondaria eclissa la primaria, l'altro meno accentuato quando \u00e8 la primaria a eclissare la secondaria. Il minimo pi\u00f9 marcato viene chiamato \"primario\", l'altro \"secondario\". Le variabili a eclissi vengono suddivise sulla base delle caratteristiche fisiche ed evolutive del sistema: tali caratteristiche sono all'origine di curve di luce differenti. I sottotipi principali sono le variabili \"Algol\", le variabili \"Beta Lyrae\" e le variabili \"W Ursae Majoris\". Infine, la strumentazione sempre pi\u00f9 precisa a disposizione degli astronomi ha permesso di individuare anche eclissi determinate dalla presenza di un pianeta in orbita intorno a una stella.\nVariabili Algol.\nLe variabili Algol () presentano una luminosit\u00e0 costante intervallata da uno o due minimi. Il periodo che intercorre fra due minimi \u00e8 molto regolare perch\u00e9 dipendente dal moto di rivoluzione del sistema: esso \u00e8 di solito breve in quanto per eclissarsi le due componenti devono essere abbastanza vicine fra loro. Il periodo pi\u00f9 corto conosciuto \u00e8 di 2 ore e 48 minuti e appartiene alla stella HW Virginis. Il pi\u00f9 lungo \u00e8 di circa 9892 giorni (27 anni) ed \u00e8 della stella .\nLe stelle componenti di un sistema binario tipo Algol hanno forma sferica o, al massimo, leggermente ellissoidale. Questa caratteristica le differenzia delle variabili Beta Lyrae e dalle variabili W Ursae Majoris, in cui le due componenti sono cos\u00ec vicine da essere fortemente deformate dagli effetti gravitazionali, e permette inoltre di distinguere distintamente nella curva di luce i momenti in cui le eclissi iniziano e terminano, dato che c'\u00e8 una distinzione netta fra i minimi e il massimo, in cui la curva \u00e8 costante nel tempo.\nL'ampiezza della variazione di luminosit\u00e0 dipende dalla parzialit\u00e0 o totalit\u00e0 dell'eclissi e pu\u00f2 andare da un centesimo di magnitudine a qualche magnitudine. La variazione pi\u00f9 ampia conosciuta \u00e8 di 3,4 magnitudini (V342 Aquilae). Le componenti dei sistemi tipo Algol possono avere un qualunque tipo spettrale, sebbene nella maggior parte dei casi esse sono di tipo B, A, F o G.\nVariabili Beta Lyrae.\nSi tratta di sistemi generalmente composti da componenti massicce appartenenti alle classe spettrali B o A, spesso in avanzato stato evolutivo, molto vicine fra loro. La reciproca forza di attrazione distorce marcatamente la forma delle due stelle che diventa accentuatamente ellissoidale; inoltre esiste uno scambio di materiale fra le due componenti. A causa della vicinanza e dello scambio di gas la luminosit\u00e0 cambia continuamente nel tempo, sicch\u00e9 \u00e8 difficile distinguere l'inizio e la fine delle eclissi. Solitamente l'ampiezza delle variazioni \u00e8 inferiore alle 2 magnitudini. I periodi fra i minimi coincidono con quelli del moto di rivoluzione e sono molto brevi, data la vicinanza delle due componenti: solitamente qualche giorno.\nAlcuni di questi sistemi presentano eruzioni improvvise dovute all'instabilit\u00e0 del disco di accrescimento, sicch\u00e9 \u00e8 spesso difficile distinguerli dalle variabili Z Andromedae.\nVariabili W Ursae Majoris.\nSi tratta di binarie a contatto, cio\u00e8 di stella binarie talmente vicine che le loro superfici si toccano. La loro vicinanza causa importanti scambi di materiale fra le due componenti che arrivano a condividere la stessa atmosfera e quindi ad avere temperature superficiali uguali. La loro forma \u00e8 molto distorta dall'attrazione reciproca e marcatamente ellissoidale. Si pensa che le variabili W Ursae Majoris si formino da binarie distaccate che si avvicinano le une alle altre a causa di perdite nel loro momento angolare.\nEsse presentano periodi di variazioni molto brevi, fra 6 ore e un giorno, dovuti alla vicinanza delle due componenti. Inoltre la curva di luce \u00e8 molto arrotondata, con variazioni continue nel tempo, rendendo impossibile stabilire l'inizio e la fine delle eclissi. I minimi hanno quasi uguale profondit\u00e0, rendendo a volte difficile anche distinguere il minimo principale da quello secondario: ci\u00f2 \u00e8 dovuto al fatto che la temperatura superficiale delle due componenti \u00e8 la stessa, anche se le masse sono differenti. Le variazioni di luminosit\u00e0 sono attestate fra 0,1 e 1 magnitudini.\nTransiti planetari.\nLe stelle possono essere eclissate, oltre che da altre stelle, anche da eventuali pianeti che orbitano intorno ad esse. Poich\u00e9 un pianeta \u00e8 molto pi\u00f9 piccolo di una stella, esso produce variazioni di luminosit\u00e0 pi\u00f9 contenute, al massimo nell'ordine di qualche millesimo di magnitudine. Per la rilevazione di queste eclissi sono quindi richieste strumentazioni molto precise. Un ulteriore problema consiste nella difficolt\u00e0 con la quale \u00e8 possibile distinguere le variazioni di luminosit\u00e0 determinate dalla presenza di un pianeta da quelle determinate dalla presenza di macchie o dalla presenza di eclissi parziali di un'altra stella. I telescopi spaziali COROT e Kepler hanno l'obiettivo di scoprire nuovi pianeti mediante le eclissi da essi causate."}
{"id": "9611", "revid": "119682150", "url": "https://it.wikipedia.org/wiki?curid=9611", "title": "Moto proprio", "text": "Il moto proprio \u00e8 il moto apparente di una stella sulla volta celeste causato dall'effettivo movimento della stella rispetto al centro di massa del sistema solare.\nA prima vista le stelle sembrano essere in una posizione fissa rispetto alle altre e le costellazioni sembrano sempre uguali. Un'osservazione pi\u00f9 accurata mostra per\u00f2 che la forma delle costellazioni cambia molto lentamente e che ogni stella si muove indipendentemente dalle altre. Il moto \u00e8 teoricamente visibile anche allo sguardo umano, ma solo prendendo in considerazione periodi di tempo di centinaia o migliaia di anni.\nQuesto movimento apparente, causato dalla differente velocit\u00e0 di rotazione della stella rispetto al Sole nel loro moto attorno al centro della galassia, \u00e8 chiamato moto proprio. Si distingue dai moti impropri della stella, che influenzano le sue esatte coordinate ma non dipendono dal moto reale della stella. I moti impropri sono causati da una variet\u00e0 di fattori, tra cui il moto di rotazione della Terra su s\u00e9 stessa, la precessione degli equinozi, la nutazione e la rotazione della Terra attorno al Sole che modificando la parallasse causa l'aberrazione astronomica.\nIl moto proprio delle stelle \u00e8 misurato in secondi d'arco per anno (il secondo d'arco \u00e8 un'unit\u00e0 molto piccola per misurare gli angoli, corrispondente a 1/3600 di grado). La stella con il moto proprio pi\u00f9 veloce \u00e8 la Stella di Barnard, invisibile a occhio nudo: si muove a 10,3 secondi d'arco all'anno. Per dare un'idea, significa che questa stella impiega 180 anni per spostarsi in cielo di una distanza pari al diametro del disco lunare. Quasi tutte le altre stelle si spostano molto pi\u00f9 lentamente.\nIl moto proprio deriva dal moto reale della stella rispetto al Sole, del quale rappresenta la componente proiettata sul piano tangente alla volta celeste in quel punto. L'eventuale componente di avvicinamento o allontanamento al Sole non pu\u00f2 essere osservata in questo modo, perch\u00e9 non causa alcuno spostamento della posizione apparente della stella. Per osservare quest'ultima componente, si usano le tecniche della spettroscopia.\nL'estrema lentezza del moto proprio deriva dall'enorme distanza a cui si trovano le altre stelle. Queste si muovono rispetto al Sole con velocit\u00e0 piuttosto elevate secondo gli usuali metri di riferimento: a volte decine di chilometri al secondo, corrispondenti a migliaia di chilometri all'ora. Questi moti veloci appaiono lentissimi a causa della distanza, come accade per una montagna che, in lontananza, appare in lento movimento a lato di un'automobile in corsa a forte velocit\u00e0 su un'autostrada."}
{"id": "9612", "revid": "219110", "url": "https://it.wikipedia.org/wiki?curid=9612", "title": "ISO 3166-1", "text": "LISO 3166-1, come parte dello standard ISO 3166 fornisce i codici per i nomi dei Paesi.\nFu pubblicato originariamente nel 1974 dall'OSI e definisce tre differenti codici per ogni area:\nL'ISO 3166-1 non \u00e8 l'unico standard per i codici nazionali. Ad esempio tra questi codici, quelli utilizzati dal CIO e quelli utilizzati dalla FIFA ci sono delle differenze.\nLista dei codici assegnati ufficialmente.\nLa seguente \u00e8 una lista completa dei 249 codici ufficialmente assegnati contenente tutte e tre le parti di codici dello standard ISO 3166-1.\nLista dei codici riservati.\nOltre ai codici ufficialmente assegnati, ci sono degli altri codici che sono stati riservati o sono diventati obsoleti. I codici riservati sono codici che, pur non facendo parte ufficialmente dell'ISO 3166-1, sono in uso per alcune applicazioni, per renderli compatibili con i codici ISO 3166-1 ed aggiungere flessibilit\u00e0 al sistema. Di solito si riferiscono alle organizzazioni internazionali e ad alcuni territori d'oltremare.\nAnche i codici obsoleti, cio\u00e8 i codici usati in passato, possono essere conservati come riservati, per compatibilit\u00e0 con i sistemi precedenti.\nPer vedere i codici riservati dello standard ISO 3166-1 vedere le corrispondenti sezioni in:\nmentre l\"ISO 3166-1 numerico\" non ha codici riservati.\nModifiche.\nUn paese o territorio pu\u00f2 ottenere un nuovo codice se cambia il proprio nome o i propri confini territoriali. I cambiamenti sono annunciati in newsletters dall'Agenzia per il mantenimento dell'ISO 3166. Questo l'elenco delle newsletter pubblicate:\n1\u00aa edizione dell'ISO 3166-1\n2\u00aa edizione dell'ISO 3166-1"}
{"id": "9613", "revid": "290948", "url": "https://it.wikipedia.org/wiki?curid=9613", "title": "Organizzazione internazionale per la normazione", "text": "LOrganizzazione internazionale per la normazione (in inglese \"International Organization for Standardization\", abbreviazione ISO) \u00e8 la pi\u00f9 importante organizzazione a livello mondiale per la definizione di norme tecniche. Svolge funzioni consultive per l'Organizzazione delle Nazioni Unite per l'educazione, la scienza e la cultura (UNESCO) e per l'Organizzazione delle Nazioni Unite (ONU).. Le lingue ufficiali dell'ISO sono l'inglese, il francese e il russo (art. 19.1 dello statuto).. La maggior parte delle norme pubblicate si trova su Lista di standard ISO.\nIl termine \"ISO\" non \u00e8 un acronimo (infatti in inglese l'ISO viene anche chiamata \"International Organization for Standardization\", in francese \"Organisation internationale de normalisation\" e in russo \u041c\u0435\u0436\u0434\u0443\u043d\u0430\u0440\u043e\u0434\u043d\u0430\u044f \u043e\u0440\u0433\u0430\u043d\u0438\u0437\u0430\u0446\u0438\u044f \u043f\u043e \u0441\u0442\u0430\u043d\u0434\u0430\u0440\u0442\u0438\u0437\u0430\u0446\u0438\u0438, che si pronuncia: \"Mezhdunarodnaya organizatsiya po standartizatsii\"), bens\u00ec deriva dal greco \"\u1f34\u03c3\u03bf\u03c2\" (pronuncia: isos), il cui significato sta per \"uguale\". La scelta di un termine di origine greca anzich\u00e9 di un acronimo era dettata dalla ricerca di un'abbreviazione che avesse carattere di universalit\u00e0 (l'acronimo \u00e8 invece solitamente legato alla lingua rispetto alla quale viene usato).\nHa il suo quartier generale a Ginevra in Svizzera, e i suoi membri sono gli organismi nazionali di standardizzazione di 164 paesi del mondo. L'ISO coopera strettamente con la Commissione elettrotecnica internazionale (IEC), responsabile per la standardizzazione dei dispositivi elettrici ed elettronici, e con l'Unione internazionale delle telecomunicazioni (ITU) per quanto riguarda le norme tecniche nell'ambito delle telecomunicazioni. Dalla sua nascita fino al 2019, l'ISO ha sviluppato 22\u00a0683 norme tecniche internazionali. Ha inoltre sviluppato altre tipologie di documenti chiamati specifiche tecniche (\"Technical Specifications\" - TS), rapporti tecnici (\"Technical Reports\" - TR), specifiche disponibili pubblicamente (\"Publicly Available Specifications\" - PAS), accordi di workshop internazionali (\"International Workshop Agreements\" - IWA) e guide..\nStoria.\nL'ISO fu fondata il 23 febbraio 1947, in seguito ad un incontro all'interno dell\"Institute of Civil Engineers\" a Londra, avvenuto nel 1946, al quale parteciparono delegati provenienti da 25 stati diversi. L'ISO sostitu\u00ec cos\u00ec l'International Federation of the National Standardizing Association (ISA - attiva dal 1926 al 1942) e lo United Nations Standards Coordinating Committee (UNSCC - fondato nel 1944).\nNell'anno della sua fondazione, l'ISO contava 67 comitati tecnici e fu una delle prime organizzazioni chiamate alla consultazione dal Consiglio economico e sociale delle Nazioni Unite.\nIl primo ufficio dell'ISO era situato in una piccola casa di propriet\u00e0 privata a Ginevra, in Svizzera.\nNel 1951 viene pubblicato il primo standard ISO, denominato \"ISO/R 1:1951\" - \"Standard reference temperature for industrial length measurements\", dove la lettera \"R\" stava per \"raccomandazione\", ad indicarne la non obbligatoriet\u00e0. Venne inoltre dato alle stampe l\"ISO Journal\", rivista mensile contenente informazioni sulle attivit\u00e0 dell'ISO.\nNel 1960 viene pubblicato lo standard ISO 31 sulle unit\u00e0 di misura.\nNel 1987 viene pubblicato il primo standard sulla gestione della qualit\u00e0 (ISO 9000). \nNel 1991 fu formalizzata la cooperazione tra l'ISO e il Comitato europeo di normazione (CEN) attraverso l'Accordo di Vienna. che sostitu\u00ec il precedente accordo del 1989 sullo scambio di informazioni tecniche tra le due organizzazioni (Accordo di Lisbona).\nNel 1996 viene poi pubblicato lo standard ISO 14001 sulla gestione ambientale.\nNel 2018 viene pubblicato lo standard ISO 45001:2018 sulla sicurezza sul lavoro.\nOrganizzazioni di normazione regionali riconosciute.\nL'ISO riconosce le seguenti organizzazioni di normazione regionali (cio\u00e8 operanti in pi\u00f9 di uno stato):\nMembri.\nQuella che segue \u00e8 la lista dei membri dell'ISO, aggiornata al 2019, che conta 121 \"Member bodies\", 39 \"Correspondent member\" e 4 \"Subscriber member\".\nNomenclatura dei documenti.\nLe norme ISO sono numerate e hanno un formato del tipo \"ISO nnnn:yyyy - \"titolo\"\", dove:\nAd esempio la norma ISO 9001:2015 - \"Quality management systems -- Requirements\" corrisponde alla norma numero 9001 aggiornata nel 2015 (ma la cui pubblicazione \u00e8 del 1987), che tratta dei requisiti (in inglese \"Requirements\") dei sistemi di gestione per la qualit\u00e0. La descrizione della norma pu\u00f2 cambiare durante le revisioni. Ad esempio, nella sua prima pubblicazione, la ISO 9001 era denominata ISO 9001:1987 - \"Quality systems -- Model for quality assurance in design/development, production, installation and servicing\".\nQuando una norma ISO viene recepita a livello nazionale, nel nome compaiono anche le sigle delle organizzazioni che la recepiscono e il testo e la descrizione della norma vengono eventualmente tradotte nella lingua dell'organizzazione che recepisce la norma. Ad esempio la norma ISO 9001 \u00e8 denominata nel Regno Unito \"BS EN ISO 9001\", dove \"BS\" indica le norme della British Standards Institution (BSI) mentre \"EN\" indica le norme del Comitato europeo di normazione (CEN). In questi casi, l'ordine in cui compaiono le sigle indica l'ordine (indicato in senso inverso) con il quale le norme sono state recepite. Nell'esempio precedente, la norma \u00e8 stata prima redatta dall'ISO, poi recepita dal Comitato europeo di normazione e infine dalla British Standard Institute, per cui prima compare la sigla \"BS\", poi \"EN\" e infine \"ISO\".\nInoltre quando una norma viene redatta congiuntamente dall'ISO e dall'IEC, nel suo titolo compaiono entrambe le sigle. Un esempio \u00e8 la norma ISO/IEC 17025:2017 - \"General requirements for the competence of testing and calibration laboratories\".\nLe bozze delle norme che non sono ancora state approvate sono indicate dalla sigla \"ISO/DIS\" (\"Draft International Standard\").\nGli altri documenti ISO sono invece indicati come segue:"}
{"id": "9614", "revid": "287204", "url": "https://it.wikipedia.org/wiki?curid=9614", "title": "ISO (disambigua)", "text": ""}
{"id": "9615", "revid": "706245", "url": "https://it.wikipedia.org/wiki?curid=9615", "title": "Lista di standard ISO", "text": "Questa \u00e8 una lista di standard ISO."}
{"id": "9616", "revid": "1529788", "url": "https://it.wikipedia.org/wiki?curid=9616", "title": "ISO 4217", "text": "ISO 4217 \u00e8 uno standard internazionale che descrive codici di tre lettere per definire i nomi delle valute, stabilito dall'Organizzazione Internazionale per le Standardizzazioni (ISO), che viene usato comunemente nel sistema bancario e nel mondo economico, nonch\u00e9 nella stampa specializzata.\nDefinizione.\nLe prime due lettere del codice corrispondono al codice nazionale definito dall'ISO 3166-1 alpha-2, la terza lettera di solito corrisponde all'iniziale del nome della valuta. Ad es.: il dollaro statunitense \u00e8 rappresentato dal codice USD, US=USA e D=dollaro. Questo elimina il problema causato da nomi come Dollaro, Franco e Sterlina utilizzati in dozzine di nazioni diverse, ma con valori differenti. Lo standard definisce inoltre la relazione tra le unit\u00e0 di valuta principali e le loro suddivisioni. Spesso le suddivisioni sono in centesimi, ma anche i decimi o i millesimi sono comuni. Alcune valute non hanno suddivisioni. La Mauritania usa una suddivisione non decimale: 1 ouguiya = 5 khoum.\nL'ISO 4217 comprende codici non solo per le valute, ma anche per i metalli preziosi (oro, argento, palladio e platino; normalmente misurati in once) e per alcune altre entit\u00e0 usate nella finanza internazionale, ad esempio i \"Diritti Speciali di Incasso\". Esistono anche codici utilizzati a scopo di test (XTS), e per indicare l'assenza di transazioni valutarie (XXX). Tutti questi codici iniziano con la lettera \"X\".\nValute sovranazionali, come il Dollaro dei caraibi orientali, il franco CFP, il franco CFA BEAC e il franco CFA BCEAO sono anch'esse rappresentate da codici che iniziano con \"X\". Comunque, l'Euro \u00e8 rappresentato dal codice EUR; anche se EU non \u00e8 un codice nazionale ISO 3166-1, \u00e8 stato usato comunque, e per fare ci\u00f2 EU e stato aggiunto ai codici riservati dell'ISO 3166-1 per rappresentare l'Unione europea. Il predecessore dell'Euro, l'Unit\u00e0 di Conto Europea, aveva il codice XEU.\nCon il tempo, nuove valute vengono create e vecchie valute sono abbandonate. Come risultato, la lista dei codici deve essere aggiornata ogni tanto. L'agenzia di manutenzione (MA) dell'ISO 4217, la British Standards Institution, \u00e8 responsabile della gestione della lista dei codici.\nNon tutte le valute ricevono un codice ISO 4217. Le principali ragioni sono:\nAlcune delle valute non comprese nell'elenco ISO hanno ricevuto una codifica da parte della Global Financial Data, che viene usata per impieghi non ufficiali, ad esempio in numismatica.\nCodici attivi.\nLa seguente \u00e8 una lista dei codici attivi ISO 4217 delle valute, ordinati per codice.\nOltre al codice a tre lettere \u00e8 adottato anche il sistema a tre cifre per i sistemi in paesi che non usano script latini. Da notare che, talvolta, il codice numerico a tre cifre corrisponde al codice numerico del paese in questione.\nCodici obsoleti.\nSostituiti dall'euro.\nI seguenti codici valuta ISO 4217 sono divenuti obsoleti nel momento in cui le valute relative sono confluite e quindi sono state sostituite dall'euro.\nSostituiti per altre ragioni.\nI seguenti codici valuta ISO 4217 sono divenuti obsoleti o sono stati sostituiti per varie ragioni."}
{"id": "9623", "revid": "93436", "url": "https://it.wikipedia.org/wiki?curid=9623", "title": "Dollaro", "text": "Il dollaro \u00e8 la valuta ufficiale di vari territori e Stati del mondo.\nViene rappresentato dal simbolo $, solitamente posto davanti alla cifra (nel Canada in lingua francese viene generalmente posto dopo). Ci sono diverse versioni sulla provenienza di questo simbolo: quella pi\u00f9 accreditata lo fa derivare dalle colonne d'Ercole rappresentate sulle monete coloniali spagnole.\nEtimologia.\nIl nome contemporaneo \u00e8 derivazione anglofona e centroeuropea di un'altra valuta antica, il tallero (\"tolar\" in Boemia, \"thaler\" in Germania e \"daler\" in Svezia) in uso in vari paesi europei a partire dal XVI secolo. \nIl nome \"tallero\" proviene dal tedesco \"tal\" - \"thal\", \"valle\". Era la denominazione del \"Guldengroschen\" (una moneta in argento ma con valore pari al fiorino d'oro) che veniva coniata, a partire dal 1518, con l'argento proveniente da una ricca miniera sita nella Valle di San Gioacchino (St. Joachims \"thal\") nel nord-ovest della Boemia, ora J\u00e1chymov, nella Repubblica Ceca. \nStoria.\nIl dollaro \u00e8 stata una moneta della Scozia durante il XVII secolo; si sostiene che sia stato inventato presso l'Universit\u00e0 di St. Andrews.\nEra una moneta conosciuta gi\u00e0 all'epoca di Shakespeare: \u00e8 citato, ad esempio, nel \"Macbeth\".\nIl dollaro spagnolo fu una moneta d'argento spagnola, del valore di 8 reali, il peso. Si diffuse durante il XVIII secolo nelle colonie spagnole del \"Nuovo Mondo\". L'uso del dollaro spagnolo e del tallero di Maria Teresa, come valuta legale alla nascita degli Stati Uniti, \u00e8 all'origine del nome della odierna valuta. Il simbolo del dollaro, $, sembra trovare la sua origine nel Messico coloniale.\nLa parola \"dollar\" come equivalente inglese di tallero era utilizzata gi\u00e0 da 200 anni prima della guerra d'indipendenza americana. Il dollaro spagnolo o \"pezzo da 8\", come veniva chiamato, fu in circolazione nelle 13 colonie britanniche e divenne la valuta legale degli Stati Uniti a partire dalla Virginia."}
{"id": "9625", "revid": "125619323", "url": "https://it.wikipedia.org/wiki?curid=9625", "title": "Alberobello", "text": "Alberobello (\"Iarubb\u00e8dde\" in dialetto locale) \u00e8 un comune italiano di abitanti della citt\u00e0 metropolitana di Bari in Puglia, facente parte della Valle d'Itria e della Murgia dei Trulli.\n\u00c8 celebre per i suoi caratteristici trulli, modello costruttivo di architettura spontanea, dichiarati dal 6 dicembre 1996 Patrimonio mondiale dell'umanit\u00e0 dall'UNESCO. \nGeografia fisica.\nAlberobello \u00e8 un comune che si trova nella parte sud-orientale della sua citt\u00e0 metropolitana di appartenenza, non lontano dalla Valle d'Itria e dalle colline della Murgia.\nConfina a sud con la provincia di Taranto e ad est con la provincia di Brindisi.\nDista da Bari, da Taranto e da Brindisi.\nA circa in linea d'aria si trova la costa adriatica nell'area di Fasano.\nOrigini del nome.\nLo storico Pietro Gioia ha congetturato che il nome Alberobello derivasse da \"Silva alboris belli\", con il significato di \"bosco dell'albero della guerra\" e tale derivazione, priva di riscontro documentale, \u00e8 stata a lungo fatta propria dagli storici successivi. Studi posteriori sottolineano tuttavia che il primo toponimo con il quale la localit\u00e0 era conosciuta fu \"Silva Alborelli\": cos\u00ec risulta dal pi\u00f9 antico documento a conoscenza degli studiosi, e cio\u00e8 il diploma d'investitura del 15 maggio 1481 con il quale il re Ferrante d'Aragona assegn\u00f2 i beni del defunto conte di Conversano Giulio Antonio I Acquaviva d'Aragona al figlio Andrea Matteo, illetterato. In detto documento si legge \"Silva Alborelli in provincia nostra Terra Bari\".\n Tuttavia sino all'Ottocento furono adottate anche le dizioni alternative Arborebello o Albero Bello.\nStoria.\nUna prima antropizzazione dell'area prese avvio solo nei primi anni del XVI secolo su impulso del conte di Conversano Andrea Matteo III Acquaviva d'Aragona, figlio di Giulio Antonio Acquaviva caduto nell'estate del 1480 nella battaglia di Otranto contro gli ottomani. Andrea Matteo introdusse dal feudo di Noci una quarantina di famiglie di contadini per bonificare e coltivare le terre, con l'obbligo di consegnargli la decima dei raccolti.\nIl suo successore, il conte Giangirolamo II, detto dagli storici dell'Ottocento il Guercio delle Puglie perch\u00e9 da una lotta si procur\u00f2 un occhio bendato (senza documentazione) nel 1635 al centro della zona eresse una locanda con annessi refettorio, taverna e oratorio dedicato alla Madonna di Loreto (10 dicembre) e ai Santi Cosma e Damiano (che fu chiuso dal pubblico nel 1863), che diede avvio all'urbanizzazione della selva con la costruzione di un agglomerato di piccole case. L'abbondanza di materiale, soprattutto pietra calcarea e carsica e l'autorizzazione del conte a costruire case solo con muri a secco senza l'uso di malta, che divennero i caratteristici trulli, contribuirono all'espansione dell'agglomerato urbano. L'obbligo di far costruire case solo con pietre a secco fu un espediente del conte per evitare il pagamento dei tributi al vicer\u00e9 spagnolo del Regno di Napoli secondo la \"Pragmatica de Baronibus\", legge in vigore fino al XVIII secolo secondo la quale la costruzione di un nuovo centro abitato comportava in primo luogo il regio assenso e il consecutivo pagamento dei tributi da parte del barone alla Regia Corte. \nAlberobello rimase feudo degli Acquaviva d'Aragona di Conversano fino al sabato 27 maggio 1797, quando il re Ferdinando IV di Borbone accolse l'istanza di una delegazione-comitato di sette gentiluomini, costituita dai dottori Giacomo Giuseppe Pezzolla e Martino Lippolis, dal capo d'arte Ottavio Ciaccia e dai sacerdoti Vito Fasano, Francesco Cosma Sgobba, Vito Nicola Tinelli e Francesco Martelotta, ed eman\u00f2 un decreto con il quale elevava il piccolo villaggio a citt\u00e0 regia, liberandola dalla servit\u00f9 feudale. . Il 22 giugno fu eletto come primo sindaco il fisico Francesco Giuseppe Lippolis soprannominato \"Orecchie False\". Nel 16 marzo 1814 fu istituita la parrocchia e nominato primo parroco don Vito Onofrio Tulio Lippolis cugino del primo sindaco, arciprete del Capitolo costituito da una ventina di presbiteri. , noto oggi come Casa D'Amore.\nAlberobello \u00e8 l'unico centro abitato nel quale \u00e8 presente un intero quartiere di trulli, viene pertanto considerata capitale culturale dei trulli della Murgia.\nCampo di internamento di Alberobello, la \"Casa Rossa\".\nNel 1940, con lo scoppio della seconda guerra mondiale, la masseria Gigante, che era stata realizzata nel 1887 in zona bosco selva dal sacerdote e brigante Don Francesco Gigante (18 settembre 1812-9 gennaio 1888) con l'intento di realizzarvi un campo per la scuola di pratica di agraria, fu requisita dal governo italiano che la adib\u00ec a campo di transito e di internamento. Fu campo di internamento fascista fino ai primi di settembre del 1943, ossia per oltre 3 anni, questo uso si protrasse anche nel dopoguerra fino al 1949. Dal 1957 al 1972 la masseria fu utilizzata come scuola rieducativa minorile. All'interno vi \u00e8 la chiesetta dedicata a San Francesco d'Assisi e Santa Chiara d'Assisi con dipinti in gesso del 1948.\nMonumenti e luoghi d'interesse.\nArchitetture religiose.\nLa Chiesa Matrice di Alberobello \u00e8 consacrata all'Immacolata Concezione e ai Santi Cosma e Damiano, patroni del comune con decreto pontificio del luned\u00ec 22 maggio 1854. \nIl loro culto fu introdotto nel 1636 dal conte Giangirolamo II, che ne era devoto a motivo di una grazia ricevuta da sua moglie Isabella da Rocca Padula durante la gravidanza con la quale diede alla luce il primogenito, Cosimo Duca di Noci, infatti fu l'unico d'Acquaviva a possedere questo nome. Prima dell'istituzione della parrocchia, la cappella, risalente al 1609 dipese dalla parrocchia di Noci sino al 16 marzo 1814. Il vescovo di Conversano monsignor Gregorio Falconieri la riconobbe come santuario il 12 Settembre 1938 e il 18 Febbraio 2000 papa Giovanni Paolo II la elev\u00f2 a basilica minore.\nL'edificio attuale, in stile neoclassico con pianta a forma di croce latina, risale alla fine del XIX secolo. Sostituisce una piccola cappella risalente al 1609 e si presuma consacrata alla Madonna delle Grazie con sotto l'ossario, denominato \"Salvo\", raddoppiata nel 1725, allungata nel 1784 con sacrestia e nel 1852 in formazione dei due transetti, il vecchio campanile realizzato nel 1875. Il progetto, voluto fortemente nel 1881 dall'amministrazione comunale Nicola Agrusti, fu redatto dell'architetto alberobellese Antonio Curri, ebbe il benestare del parroco Domenico Morea. Il preventivo era di 16.000 lire, la realizzazione cost\u00f2 32.700 lire. La prima pietra fu posata la domenica 12 novembre 1882 e i lavori durarono quasi tre anni. La nuova chiesa fu aperta al culto il 20 Settembre 1885 in occasione della festa dell'Addolorata, in cui fu posta la epigrafe sull'ingresso, anche se la sua realizzazione era largamente incompleta essendo state realizzate solo navata centrale esternamente e la facciata, a facciata presenta due campanili, quello di sinistra con una meridiana e quello di destra con un orologio con numeri romani. L'interno della navata completata a fine '800, l'abside e la nuova, completata a inizio '900, la sacrestia, gi\u00e0 presente dal 1784, anche la sacrestia vecchia fu demolita e ricostruita quella nuova e restaurata e completata nel 1968, nel 1935 fu aperto il cappellone del Santissimo Sacramento, il braccio sinistro fu completato nel 1948 e il braccio destro nel 1956, mentre la prevista cupola ottagonale, di cui nel 1960 fu realizzata la base, non \u00e8 mai stata realizzata.\nLa chiesa custodisce le reliquie dei Santi Titolari, festeggiati il 27 e 28 settembre.\nLa Chiesa fu edificata tra il 1926 e il 10 maggio 1927 su un terreno alla sommit\u00e0 del rione Monti , e dal 5 gennaio 1945 divenne la seconda parrocchia di Alberobello. \nL'edificio, che presenta una pianta a croce greca, riproduce le fattezze dei trulli presenti in Alberobello. La cupola \u00e8 alta 21 metri mentre il campanile \u00e8 alto 18,3 metri e ospita sei campane. L'apparato decorativo interno include opere del pugliese Adolfo Rollo.\nArchitetture civili.\nI Trulli.\nLa storia di questi edifici molto particolari \u00e8 legata alla pragmatica de Baronibus, un editto del Regno di Napoli del XV secolo che sottoponeva a un tributo ogni nuovo insediamento urbano. \nI conti di Conversano, gli Acquaviva d'Aragona proprietari del territorio su cui sorge oggi Alberobello con la \"domus\" estiva che si chiamava Difesa De Le Noci al confine con il territorio del ducato di Martina Franca dal 15 maggio 1481, imposero allora ai contadini inviati in queste terre di bonifica e messa a coltura dei nuovi terreni di edificare a secco, senza utilizzare malta, le loro abitazioni, in modo che esse potessero configurarsi come costruzioni precarie e non, almeno formalmente, a dimore appartenenti a un insediamento urbano permanente, in modo da esentarlo dal tributo. \nDovendo quindi utilizzare soltanto pietre, i contadini trovarono la soluzione migliore nella forma rotonda o quadrata con tetto a falsa cupola, composto di cerchi di pietre sovrapposti. I tetti sono abbelliti con pinnacoli decorativi, che secondo molti rappresentavano la firma del maestro trullaro che aveva costruito (o restaurato) il trullo, la cui forma \u00e8 ispirata a elementi simbolici, mistici e religiosi o profani, risalenti dal periodo fascista. La posa del pinnacolo era un momento di festa.\nUno dei trulli pi\u00f9 grandi di Alberobello, affacciato nella piazza Sacramento, \u00e8 alto quattordici metri. Soprannominato Trullo sovrano dallo studioso locale Giuseppe Notarnicola, in origine era un semplice trullo di campagna. Dai proprietari famiglia Perta nella seconda met\u00e0 del XVIII Secolo, fu notevolmente ampliato e finito di realizzare con atto notarile il sabato 15 aprile 1797 in cui attesta che il trullo fu realizzato con l'impiego di malta e pertanto in violazione della prammatica de Baronibus. Fu sede della confraternita del Santissimo Sacramento dal 1826 al 1837, quando venne raffigurato in prossimit\u00e0 dell'ingresso un dipinto del Calvario, di artista ignoto. Fu anche sede della prima farmacia di Alberobello tenuta da Stefano Chiarelli. Fu acquisito dagli attuali proprietari nel 1861. Nel 1923 divenne Monumento Nazionale e nel 1928 fu realizzata la pavimentazione della piazza. Dal 1994 \u00e8 adibito a casa museo.\nDurante il periodo estivo, il Trullo Sovrano ospita spettacoli teatrali, concerti e altri eventi culturali.\nSociet\u00e0.\nEtnie e minoranze straniere.\nGli stranieri residenti ad Alberobello al 31 dicembre 2019 erano , pari al 4,21% della popolazione complessiva. Le comunit\u00e0 pi\u00f9 numerose sono:\nCultura.\nMedia.\nTelevisione.\nHa sede in Alberobello dall'anno 1980 la tv locale privata Teletrullo con canale del digitale terrestre 111.\nCinema.\nAlberobello \u00e8 stata pi\u00f9 volte scelta come set cinematografico soprattutto per la peculiarit\u00e0 dei trulli. la scelta della cittadina della Puglia fu dettata da esigenze di ambientazione reale, tipiche del cinema neorealista. Gi\u00e0 fra il 1930 e il 1931 venne girato \"Idillio Infranto film folkloristico pugliese\" in bianco-nero ultimo film muti del cinema italiano e quarto film prodotto in Puglia, diretto da Nello Mauri e interpretato dalla diva Ida Ida Mantovani e altri attori dilettanti.\nNel 1949-1950 un regista ungherese, G\u00e9za von Radv\u00e0nyi, narr\u00f2 le vicende di una giovane vedova della Jugoslavia, in attesa di un bambino (insieme con episodi di altre donne provenienti da vari paesi dell'Europa) in \"Donne senza nome\", con Simone Simon, Gino Cervi e Vivi Gioi. In bianco-nero. \nIl regista Mario Monicelli nel 1964, 1965 gira alcune scene del film \"Casanova '70\" nel Trullo Sovrano, con Marcello Mastroianni. \nIl regista Lucio Giordano, nel 2005, ha girato il film \"Le bande\", con Massimo Giordano e Federica Gomma. Poi Siddharth Anand, (India), nel 2008, ha diretto e ambientato ad Alberobello il film \"Belle ragazze attente\", (Titolo originale: \"Bachna Ae Haseeno\"), con Minissha Lamba. Ranbir Kapoor, il protagonista, \u00e8 un attore-cantante amato dal pubblico indiano: tra i luoghi in cui \u00e8 ambientata la sua giovinezza, fuori dell'India, c'\u00e8 proprio Alberobello.\nIl regista Franco Salvia, sempre nell'anno 2008, ha girato in paese \"Il sottile fascino del peccato\", con Nino Castelnuovo e Milena Miconi. \nNell'estate del 2010 Gennaro Nunziante con Checco Zalone ha girato il film campione d'incassi \"Che bella giornata\". \nNel maggio 2012 vi furono girate alcune puntate della soap-opera americana \"Beautiful\".\nGeografia antropica.\nCoreggia \u00e8 l'unica frazione di Alberobello. Fa parte del territorio alberobellese dal luned\u00ec 1 luglio 1895, mentre in precedenza dipendeva amministrativamente da Monopoli. Vi si festeggiano san Vito martire a giugno, la Madonna del Rosario a ottobre e Cristo Re a novembre. Dal 5 gennaio 1945 vi fu istituita la parrocchia.\nLe principali contrade si denominano: San Leonardo, Cielo Cielo, Gravinella, Monte del Sale, Monte Olimpo, Monte della Guardia, Zingarella, Maranna, Madonna del Pozzo, Capo Di Gallo,Cristi, Albero della Croce, Pantanelli, Piscia Calze, Ponte, Neviere Vecchia, Muscio, Vaccari e Pentimi.\nEconomia.\nArtigianato.\nDiversi i prodotti e i lavori dell'artigianato locale: si va dalla lavorazione del ferro alla fattura di cesti in legno d'ulivo; dalla lavorazione della pietra alla produzione del tipico vino novello e dell'olio. Baluardo artigianale \u00e8 altres\u00ec l'arte gastronomica che vede la produzione di tipiche specialit\u00e0 locali: i dolci di mandorle, le \"pettole\", le \"cartellate\" e gli \"amaretti\". Inoltre gli abitanti del luogo sono noti per l'abilit\u00e0 nell'arte tessile, tuttora \u00e8 possibile acquistare capi in lino nelle botteghe situate tra i trulli nel Rione Monti.\nTurismo.\nI trulli rappresentano la maggiore attrazione turistica, accogliendo ogni anno numerosi visitatori da tutto il mondo.\nInfrastrutture e trasporti.\nAlberobello \u00e8 collegata al resto della Puglia tramite una stazione ferroviaria lungo la ferrovia Bari-Martina Franca-Taranto. La linea \u00e8 gestita dalle Ferrovie del Sud Est sin dal 1933, che ha preso il posto della FBL (Ferrovie Bari Locorotondo). La stazione fu inaugurata il 14 dicembre 1903 ed entr\u00f2 in servizio il 5 settembre 1905; \u00e8 attigua a quelle di Noci e Locorotondo.\nSport.\nHa sede nel comune la societ\u00e0 di calcio A.S.D. Arboris Belli 1979 che milita nel campionato di promozione Pugliese . L'Associazione Sportiva Basket Alberobello milita nel campionato di Prima Divisione Pugliese. Due sono invece le squadre di pallavolo, l'A.S.D. Volley 99 Alberobello che milita nel Campionato Territoriale di Prima Divisione Maschile e l'A.S. Pallavolo Living."}
{"id": "9626", "revid": "124770856", "url": "https://it.wikipedia.org/wiki?curid=9626", "title": "San Zeno di Montagna", "text": "San Zeno di Montagna (\"San X\u00e9n de Mont\u00e0gna\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nSan Zeno di Montagna dista circa 40 chilometri da Verona. Rispetto al capoluogo \u00e8 in posizione nord-ovest. Il territorio comunale occupa una parte della catena del Monte Baldo, che separa il lago di Garda dalla Vallagarina e dal fiume Adige. Sorge in una posizione panoramica sovrastante l'alta costa veronese del Garda.\nConfina con i seguenti comuni: a nord con Brenzone sul Garda, a nord-est con Ferrara di Monte Baldo, a sud-est con Caprino Veronese, a sud con Costermano e ad ovest con Torri del Benaco.\n\u00c8 facilmente raggiungibile grazie al casello sull'Autostrada A22 di Affi-Lago di Garda sud, situato a circa 13\u00a0km da San Zeno.\nStoria.\nLa presenza di gruppi di cacciatori nomadi nella zona di San Zeno risale al paleolitico, ma i primi insediamenti stabili sono del neolitico.\nI Romani giunsero nella zona nel I secolo a.C. La loro permanenza \u00e8 testimoniata da tombe, urne funerarie e tegole.\nLa zona faceva parte fin dall'epoca longobarda della corte del Monastero di San Colombano del Priorato di Bardolino dipendente dall'Abbazia di San Colombano di Bobbio (PC) e del grande feudo monastico di Bobbio. I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali.\nUna delle prime fonti scritte su San Zeno \u00e8 l'atto con cui il cedeva al comune di Verona il distretto del Garda (1193).\nLa famiglia dominante e presumibilmente \"proprietaria\" della zona era la famiglia Dal Verme.\nAlla met\u00e0 del '200 il feudo di San Zeno di Montagna, assieme ad altri \u00e8 assegnato a Nicola Dal Verme (+ dopo 1292), uomo d'arme e giurista, politico e diplomatico degli Scaligeri; le proprieta sono concesse dall'abate dell'Monastero di San Zeno che le aveva in vicariato. A lui succederanno i figli Pietro e Giacomo, gi\u00e0 signore di Bagnolo e di Nogarole Rocca, dopo il bando a Pietro ed ai figli i feudi sono trasmessi agli eredi diretti di Giacomo fino ad Ugolino.\nUn diploma del 1351 conferma ai Dal Verme il vicariato di Montagna, con Pesina e Ceredello (Caprino Veronese) e Albisano (Torri del Benaco), mentre un diploma del 1354 assegna molte terre e pascoli sul Monte Baldo. In questo periodo venne costruito un castello sui resti di una villa Romana.\nNel 1377 dopo il perdono dal bando del 1354 rientrano come co-eredi anche i cugini Taddeo Dal Verme e soprattutto Jacopo Dal Verme, grande condottiero, signore di Sanguinetto, Asparetto, Caprino Veronese, Isola della Scala, Bobbio e Val Tidone ed altri feudi nel piacentino. Alla sua morte nel 1409 subentra totalmente il figlio Luigi Dal Verme (o Alvise), conte imperiale di Sanguinetto (feudo e titolo che assommer\u00e0 tutti i feudi veronesi), e conte di Bobbio e Voghera, Castel San Giovanni e val Tidone e signore di altri feudi, che erediter\u00e0 totalmente come unico proprietario dai cugini, ma nel 1437 verranno confiscati tutti i feudi veneti per la definitiva alleanza con Milano, rimanendo in eredit\u00e0 trasmissibile solo titolo nobiliare di \"conti di Sanguinetto\".\nL'inizio della dominazione veneziana ebbe ripercussioni favorevoli per l'economia locale.\nTra il 1797 ed il 1814 entra a far parte dei domini napoleonici, ma dopo la sconfitta francese il territorio passa all'Austria fino al 1866 (terza guerra di indipendenza).\nResta un paese di confine fino all'annessione del Trentino al termine della prima guerra mondiale\nMonumenti e luoghi d'interesse.\nArchitetture religiose.\nLa chiesa parrocchiale dedicata a San Zeno fu opera dell'architetto Alessandro Paduzzi. Ospita altari in marmo e tele pregiate. Sulle volte sono dipinti affreschi di buona fattura. Tra le statue, va ricordata quella della \"Madonna della Cintura\". La massiccia torre campanaria \u00e8 del 1788, l'orologio del 1818. Nel 1914 il vecchio altare maggiore venne sostituito da quello attuale, artistico ed imponente. Belle sono anche le vetrate, tra cui spicca quella che rappresenta il santo patrono.\nArchitetture militari.\nForte di Naole.\nForte utilizzato dall'esercito italiano, anche se marginalmente, durante la prima guerra mondiale."}
{"id": "9628", "revid": "1745361", "url": "https://it.wikipedia.org/wiki?curid=9628", "title": "Skiantos", "text": "Gli Skiantos sono un gruppo rock demenziale formato a Bologna a met\u00e0 degli anni settanta. Fecero parte della prima ondata del punk rock italiano di cui la citt\u00e0 di Bologna, allora molto legata al Movimento del '77, fu il primo e pi\u00f9 fertile centro nevralgico.\nStoria.\n1975-1977: \"Inascoltable\".\nGli Skiantos nascono in forma embrionale nel 1975 a Bologna, quando un gruppo di ragazzi del DAMS si ritrova per suonare nella cantina del futuro cantante Roberto Antoni, poi conosciuto come Freak Antoni. Nel 1976 Freak Antoni faceva parte anche di un gruppo chiamato Demenza Precoce. Il progetto Skiantos prese maggiore concretezza nel 1977 con \"Inascoltable\", inciso in \u00abuna notte di improvvisazione per una decina di persone innamorate della musica\u00bb (Freak Antoni), molte delle quali non si conoscevano fra loro. Alle registrazioni, che furono pubblicate su musicassetta da Oderso Rubini della Harpo's Bazaar (in seguito Italian Records), parteciparono 5 cantanti, 6 musicisti. I concerti del gruppo, soprattutto agli inizi, sono caratterizzati da \"performance\" provocatorie con riferimenti all'avanguardia futurista e dadaista, che includono il lancio di ortaggi sul pubblico da parte dei musicisti.\n1978-1982: dalla Cramps Records allo scioglimento.\nNel 1978 gli Skiantos realizzano per la Cramps Records di Gianni Sassi il loro secondo LP dal titolo \"MONO tono\", a detta del leader Freak Antoni un disco punk, con cui si affermano grazie anche all'anticonformismo di rottura sociale tipico del \"Movimento del '77\", di cui il gruppo stesso diventa ben presto uno dei portavoce. Il disco fu preceduto dal singolo \"Karabigniere Blues/Io sono un autonomo\", sempre pubblicato dalla Cramps Records.\nIl 2 aprile 1979 partecipano al \"Bologna Rock\", un festival che si svolse nel palasport locale e che vedeva sul palco i migliori gruppi dell'allora scena punk rock e new wave cittadina. Fra questi vi erano i Windopen, Luti Chroma, Gaznevada, Bieki, Naphta, Confusional Quartet, Andy J. Forest, Frigos e Cheaters. Gli Skiantos portarono sul palco una cucina, un tavolo, un televisore e un frigo, misero a bollire gli spaghetti e poi li mangiarono, senza suonare nulla; alle proteste del pubblico Antoni avrebbe risposto \"Non capite un cazzo: questa \u00e8 avanguardia, pubblico di merda\". L'esibizione, definita una fuga dall'immagine stereotipata del gruppo rock in cui la band cominciava a sentirsi intrappolata, fu per\u00f2 fraintesa e disprezzata da molti dei precedenti estimatori. Freak Antoni a tale proposito ha commentato: \"La nostra provocazione aveva toccato, a seconda dei punti di vista, il fondo e l'apice nello stesso momento\".\nNel 1979 danno alle stampe l'LP \"Kinotto\", a detta di Freak Antoni un LP new wave. Nello stesso anno partecipano al concerto \"Omaggio a Demetrio Stratos\" organizzato dalla Cramps Records. Dalle registrazioni del concerto fu realizzato l'album \"1979 Il concerto - Omaggio a Demetrio Stratos\" che, oltre all'inedita \"Ehi Bubba Loris\" degli Skiantos, raccoglie i brani di altri autori presenti, tra cui gli Area, Francesco Guccini, Eugenio Finardi, Roberto Ciotti, Angelo Branduardi, Antonello Venditti e Kaos Rock.\nIl 6 febbraio 1980 il gruppo viene invitato dalla Cramps Records al festival musicale \"Rock '80\". I brani del concerto vengono pubblicati nella \"compilation\" dall'omonimo titolo, in cui compaiono anche altri gruppi tra cui i Kaos Rock, gli Windopen, i Take Four Doses, gli X Rated, le Kandeggina Gang e i Dirty Actions. In seguito, \"Rock '80\" sarebbe stato ristampato pi\u00f9 volte in Italia e in Germania. Sempre nel 1980 esce una delle loro canzoni pi\u00f9 famose, \"Mi piaccion le sbarbine\", gi\u00e0 brano di apertura di \"Kinotto\", inserita come lato B del singolo \"Fagioli\". Fu la scelta di presentare \"Fagioli\" alle selezioni del Festival di Sanremo 1980 a determinare la fuoriuscita del cantante dal gruppo, che negli anni successivi si dedic\u00f2 ad altri progetti tra i quali \"Beppe Starnazza e i Vortici\", \"L'incontentabile Freak Antoni\" e ad esprimere il suo lato pi\u00f9 squisitamente satirico e letterario.\nDopo questa opera, all'apice del successo, arriv\u00f2 nel 1980 l'LP \"Pesissimo!\" dove nel retro-copertina appariva la signora Matilde, mamma del batterista del gruppo Leo Tormento Pestoduro. Fu anche il primo e unico LP che non vide la partecipazione dello storico leader Freak Antoni. Al suo posto debutt\u00f2 Linda Linetti, la prima voce femminile degli Skiantos. Nel 1981-1982 gli Skiantos furono coinvolti in un'improbabile e curiosa pubblicit\u00e0 delle patatine Good Pai, con la manipolazione del brano \"Eptadone\". Le critiche ricevute per l'album \"Pesissimo!\" porteranno poi il gruppo allo scioglimento nel 1982.\n1987-2009: rinascita e riscoperta della band.\nIl gruppo si ricompone temporaneamente nella formazione a 3 (Freak Antoni, Dandy Bestia e Stefano Sbarbo) nel 1984 con la pubblicazione di \"Ti spalmo la crema\", prologo della riunione definitiva che avverr\u00e0 nel 1987 con l'album \"Non c'\u00e8 gusto in Italia ad essere intelligenti\". Dei componenti del nucleo storico rimangono il cantante Roberto \"Freak\" Antoni e il chitarrista/compositore delle musiche Fabio \"Dandy Bestia\" Testoni a cui si aggiunge nel 1990 il bassista Marco Nanni (ex Stadio, ex Lucio Dalla) detto \"Marmo\". La formazione originale, tranne il bassista Frankie Grossolani, si riunisce occasionalmente nel 1999 per registrare l'album \"Doppia dose\".\nNel 1992 gli Skiantos pubblicano \"Signore dei dischi\" e nel 1993 \"Saluti da Cortina\" che ottengono un buon successo.\nAgli Skiantos viene attribuito il merito di avere inventato il rock demenziale, basato su testi ironici e apparentemente banali dai quali emerge spesso una satira intelligente, graffiante e surreale. Il gruppo definisce il termine \"demenziale\" come \u00abun cocktail di ironia, improvvisazione, poesia quasi surreale, cretinerie, paradossi e colpi di genio\u00bb.\nNel gennaio 2008, Freak Antoni ha raccontato le origini e il percorso degli Skiantos nel programma \"Fahrenheit\" di Radio 3, nella sezione Storyville, in cinque puntate di circa mezz'ora; l'audio e le trascrizioni sono reperibili qui.\nGli Skiantos hanno avuto una certa influenza su diversi artisti dell'area bolognese, tra cui Vasco Rossi (che li vorr\u00e0 come gruppo di spalla al tour del 1990), Luca Carboni e altri. A testimonianza della conquistata rispettabilit\u00e0 artistica, nell'album \"Doppia dose\" gli Skiantos si avvalgono della collaborazione di vari artisti di fama come Lucio Dalla, Luca Carboni, Enzo Iacchetti e Samuele Bersani. Ha collaborato alla registrazione di alcuni album anche il batterista Vincenzo Restuccia.\nNel 2004 e 2005 sono ospiti musicali fissi di \"Colorado Caf\u00e8\", programma di cabaret trasmesso da Italia 1 e ideato da Diego Abatantuono.\nNel 2007 al MEI - Meeting delle Etichette Indipendenti grazie al lavoro comune di Freak Antoni e Giordano Sangiorgi, patron del Mei, gli Skiantos festeggiano i 30 anni di carriera dall'uscita del primo disco. Nello stesso anno Giordano Sangiorgi con Benedetto Zacchiroli dello staff del Sindaco del Comune di Bologna Sergio Cofferati premia Freak Antoni in Comune a Bologna per i 30 anni di carriera con un premio legato a Bologna Citt\u00e0 Creativa della Musica Unesco.\nAll'inizio del 2009 esce \"Dio ci deve delle spiegazioni\" (\"possibilmente convincenti\" \u00e8 il sottotitolo), un album che nella biografia ufficiale viene definito \"ad alto tentativo d'introspezione e che si fa carico di alcune domande a carattere umano-esistenziale\". Nel dicembre del 2009 esce \"Phogna - The Dark Side of the Skiantos\", EP con quattro brani.\n2012-oggi: abbandono e morte di Freak Antoni, fatti recenti.\nNell'aprile del 2012 Roberto \"Freak\" Antoni comunica la sua volont\u00e0 di lasciare il gruppo. Il cantante ha affermato di aver preso tale decisione per lo scarso spazio destinato al gruppo nell'odierna scena musicale, preferendo concentrarsi su nuovi progetti artistici, tra i quali la \"Freak Antoni Band\" e alcune collaborazioni musicali.\nIl 27 giugno del 2013 sulla pagina Facebook degli Skiantos appare il messaggio \u00abE se si ripartisse senza Freak?? Apriamo il dibattito...\u00bb, che segnala che gli Skiantos rimasti stanno valutando di tornare sul palco anche senza il loro leader storico.\nFreak Antoni muore nel febbraio 2014, dopo un lungo periodo di malattia.\nPer ricordarlo gli Skiantos organizzano il 16 aprile, giorno del suo compleanno, un concerto a Bologna a cui partecipano gruppi e solisti sia demenziali, come Lino e i Mistoterital, Marco Carena, i Powerillusi, i Belli Fulminati nel Bosco, sia di altri generi ma a lui legati come Eugenio Finardi, Ricky Gianco, Gli Avvoltoi, Claudio Lolli, Omar Pedrini, Luca Carboni, Johnson Righeira, Maurizio Solieri, Ricky Portera e Altera.\nNel novembre 2014 gli Skiantos pubblicano il nuovo singolo \"Evacuazioni\", l'ultimo inciso con Freak Antoni.\nL'anno successivo il gruppo riprende l'attivit\u00e0 live, esibendosi in varie occasioni tra cui alla rassegna \"Imola in musica\" il primo giugno 2016, al \"Festival della Canapa\" di Forl\u00ec il 17 e 18 giugno 2016 e al \"Festival dell'Unit\u00e0\" di Ravenna il 9 settembre 2016.\nNel 2018 gli Skiantos partecipano all'album \"Powerillusi &amp; Friends\" dei Powerillusi; nel disco interpretano il brano \"Il superpezzo\". Dal 2019 inizia una collaborazione con il cantante Nevruz."}
{"id": "9629", "revid": "219110", "url": "https://it.wikipedia.org/wiki?curid=9629", "title": "ISO 3166-1 alpha-2", "text": "Il codice ISO 3166-1 alpha-2 \u00e8 la parte pi\u00f9 conosciuta dello standard ISO 3166-1 ed \u00e8 utilizzato per indicare i luoghi.\nUsi e applicazioni.\nA partire dagli anni ottanta/novanta i codici a due lettere sono utilizzati nei domini internet, dove sono usati per formare il codice nazione del dominio di alto livello (TLD). Una eccezione \u00e8 il Regno Unito, dove l'ICANN non segue lo standard ISO 3166-1 e usa .uk invece di .gb.\nLe due lettere del codice ISO 3166-1 compongono le prime due lettere dei codici standard ISO 4217 per le valute.\nSono usati anche per i \"Numeri di Conto Corrente Bancario Internazionale\" (ISO 6166), nel \"Numero di Identificazione Internazionale degli Strumenti Finanziari\" (ISIN ISO 7372), nell'ISO 9375, nello standard ISO/IEC 7501-1 per i documenti di viaggio leggibili da macchine, nell'UN/LOCODE (per la codifica dei nomi di porti e aeroporti, ecc.), e nello standard WIPO ST.3 (per codificare la nazione che richiede un brevetto).\nI cambi all'ISO 3166-1 alpha-2 sono tracciati dall'ISO 3166-3. \nSe un codice nazionale non si trova nella lista, \u00e8 probabilmente obsoleto: in questo caso, si pu\u00f2 trovare nella lista dei codici riservati o obsoleti.\nCodici attuali.\nLista dei codici assegnati ufficialmente.\nLa seguente \u00e8 una lista completa dei 249 codici ufficiali a due lettere dello standard ISO 3166-1 alpha-2.\nCodici per uso privato.\nI codici codice_1, codice_2 e i codici compresi tra codice_3 e codice_4 possono essere riservati per uso privato per definire suddivisioni territoriali o geografiche a scopo statistico non previste dallo standard ISO.\nInoltre, codice_5 \u00e8 designato come codice di escape.\nLista dei codici riservati.\nI codici riservati, sono codici che pur non facendo parte dei codici ISO 3166-1, sono utilizzati in alcune applicazioni in congiunzione ad essi. L'ISO 3166 MA li riserva, in modo che non vengano usati in codici ISO 3166 ufficiali, creando cos\u00ec conflitti tra lo standard e le sue applicazioni. La lista dei codici alpha-2 riservati \u00e8 la seguente:\nRiservazioni eccezionali.\nLe riservazioni eccezionali dei codici alpha-2, sono riservazioni permanenti perch\u00e9 utilizzate per scopi particolari. L'ISO 3166 MA autorizza il loro uso solo per gli scopi particolari per cui sono stati creati. Le riservazioni eccezionali sono:\nAnche i seguenti codici erano riservati, fino all'aggiornamento del 29/03/2006 che li ha inclusi nell'elenco degli standard ufficiali:\nRiservazioni transitorie.\nUna riservazione transitoria si riferisce a un codice precedentemente presente nell'ISO 3166, ma non ancora cancellato. Verr\u00e0 mantenuto in tale stato per almeno cinque anni, di modo che gli utilizzatori che hanno ancora bisogno del vecchio codice abbiano il tempo per aggiornarsi a quello nuovo. Le riservazioni transitorie sono:\nRiservazioni indeterminate.\nLe riservazioni indeterminate dei codici alpha-2 sono codici usati per identificare i veicoli in base alle \"Convenzioni per il traffico stradale delle Nazioni Unite\" vigenti tra il 1949 e il 1968. Questi codici differiscono da quelli usati nell'ISO 3166. L'ISO 3166 MA spera che questi codici vengano rimpiazzati dai codici ISO 3166-1; ma nel frattempo rimangono riservati per evitare conflitti tra l'ISO 3166-1 e le Convenzioni, e per facilitare le transizioni tra i codici delle Convenzioni e i codici ISO 3166-1.\nLe riservazioni indeterminate sono:\nNote:\n1 Codici notificati al Segretario Generale delle Nazioni Unite in base alle Convenzioni sul traffico del 1949 e/o 1968;\n2 Codici in uso per il trasporto su strada, ma non notificati al Segretario Generale delle Nazioni Unite in base alle Convenzioni sul traffico del 1949;\n3 Codici sotto le Convenzioni sul traffico del 1949;\n4 Codici sotto le Convenzioni sul traffico del 1968;\n5 Questo codice \u00e8 usato per indicare sia la Bolivia che il Botswana.\nCodici da non usare.\nIn aggiunta, l'ISO 3166 MA ha deciso di non utilizzare i seguenti codici alpha-2 dello standard WIPO ST.3. Comunque queste riservazioni non sono classificate come transitorie, indeterminate o eccezionali, in quanto i codici non si riferiscono a nazioni, dipendenze o altre regioni geografiche:\nIn aggiunta, lo standard WIPO ST.3 usa EA per Organizzazione Eurasiatica dei Brevetti. Comunque l'ISO 3166 MA ha dichiarato che non pu\u00f2 garantire la riservazione del codice EA in quanto \u00e8 gi\u00e0 usato a scopi doganali per rappresentare Ceuta e Melilla. L'ISO 3166 MA propose nel 1995 che il WIPO utilizzasse il codice EV, la richiesta non \u00e8 stata onorata dal WIPO."}
{"id": "9632", "revid": "1997483", "url": "https://it.wikipedia.org/wiki?curid=9632", "title": "James Watt", "text": "Infanzia.\nNacque in Scozia il 19 gennaio 1736 da genitori presbiteriani. Suo padre era armatore, mentre sua madre, Agnes Muirhead, proveniva da una famiglia distinta. Inizialmente Watt fu istruito a casa da sua madre, ma in seguito frequent\u00f2 la scuola di ingegneria Greenock, dimostrando grande interesse per la matematica, mentre non brillava in greco e latino.\nMaturit\u00e0.\nQuando Watt aveva 18 anni, sua madre mor\u00ec e la salute del padre peggior\u00f2. Per questi motivi, Watt part\u00ec per Londra, stabilendosi poi nella citt\u00e0 scozzese di Glasgow, dove frequent\u00f2 l'universit\u00e0. Qui, con l'aiuto di tre professori, apr\u00ec un laboratorio di manifattura presso l'ateneo. In questo periodo strinse amicizie significative con alcuni dei maggiori esponenti della comunit\u00e0 scientifica scozzese, legando particolarmente con Joseph Black, colui che introdurr\u00e0 poi il concetto di calore latente. Nel 1764, Watt, notando le perdite di vapore nelle macchine di Newcomen, svilupp\u00f2 un modello di condensatore separato dal cilindro, riducendo cos\u00ec le perdite. Nel 1768, con John Roebuck, costru\u00ec il suo modello di macchina a vapore.\nBirmingham.\nNel 1772 si trasfer\u00ec a Birmingham, dove, nel 1775, entr\u00f2 in stretto contatto con Matthew Boulton; Watt tent\u00f2 di commercializzare la sua invenzione, ma la diffusione avvenne solo con l'inizio di una collaborazione trentennale con Boulton. Nel 1782 brevett\u00f2 la macchina a doppio effetto e il regolatore di forza centrifugo per il controllo automatico della macchina; il parallelogrammo articolato risale invece al 1784. In questo stesso periodo Watt introdusse un'unit\u00e0 di misura chiamata \"cavallo vapore\" per comparare la potenza prodotta dalle macchine a vapore, che viene usato ancora oggi per indicare la potenza dei motori degli autoveicoli. \nNel 1785 fu infine invitato a far parte della Royal Society londinese. Nel 1794 entr\u00f2 a far parte della Societ\u00e0 Lunare di Birmingham, dalla quale si ritir\u00f2 nel 1800. Watt muore nel 1819 e le sue spoglie vengono seppellite presso il cimitero parrocchiale di Santa Maria ad Handsworth, nella contea delle West Midlands.\nCarattere.\nUomo capace di coniugare applicazione teorica e pratica, mostr\u00f2 buon carattere. Molto ansioso per la sua precaria situazione economica, inoltre aveva cronici problemi di salute, come frequenti mal di testa e depressione.\nConseguimenti ingegneristici.\nWatt invent\u00f2 una valvola di regolazione (nota ancora oggi come \"regolatore di Watt\", regolatore centrifugo) per mantenere costante la velocit\u00e0 della macchina a vapore, trov\u00f2 il modo di trasformare il moto rettilineo alternato dello stantuffo nel moto rotatorio continuo di un volano. Introdusse il \"doppio effetto\", ovvero l'immissione di vapore in maniera alternata alle due estremit\u00e0 del cilindro, in modo da azionare il pistone sia nella corsa di andata sia in quella di ritorno. Infine, invent\u00f2 l'indicatore per misurare la pressione del vapore durante tutto il ciclo di lavoro del motore.\nWatt fu di grande aiuto nello sviluppo della macchina a vapore, trasformandola in una sorgente di potenza economica sfruttabile. Egli cap\u00ec che la macchina di Newcomen sprecava quasi tre quarti dell'energia del vapore nel riscaldamento del pistone e della camera, e svilupp\u00f2 di conseguenza una camera di condensazione separata, che ne aument\u00f2 considerevolmente l'efficienza. Ulteriori raffinamenti resero la macchina a vapore il lavoro della sua vita.\nIl \"watt\", l'unit\u00e0 di misura della potenza del Sistema internazionale di unit\u00e0 di misura prende da lui il nome, cos\u00ec come, in parte, la Heriot-Watt University di Edimburgo."}
{"id": "9636", "revid": "599013", "url": "https://it.wikipedia.org/wiki?curid=9636", "title": "Volt", "text": "Il volt (simbolo V) \u00e8 l'unit\u00e0 di misura della tensione elettrica nel Sistema internazionale di unit\u00e0 di misura.\nStoria.\nL'etimologia del nome deriva da Alessandro Volta, che nel 1799 invent\u00f2 la pila voltaica, la prima batteria elettrochimica. Negli anni 1880, l'International Electrical Congress (Congresso Elettrico Internazionale), ora Commissione Elettrotecnica Internazionale (IEC), approv\u00f2 il volt come unit\u00e0 di misura della forza elettromotrice.\nDescrizione.\nTra due punti A e B, appartenenti a uno spazio sede di un campo elettrostatico (in generale, un campo elettrico che sia di tipo conservativo), c'\u00e8 una differenza di potenziale PB - PA pari a 1\u00a0V se per portare una carica positiva di dal punto A al punto B \u00e8 necessario compiere un lavoro positivo di o, equivalentemente, se nello spostamento da A a B della carica di 1\u00a0C il campo elettrico compie su di essa un lavoro di \u22121\u00a0J.\nMoltiplicando la differenza di potenziale, in volt, per l'intensit\u00e0 della corrente ( quantit\u00e0 di carica in coulomb che passa nell'unit\u00e0 di tempo in secondi), in ampere, si otterr\u00e0 la potenza, in Watt (potenza = lavoro fatto nell'unit\u00e0 di tempo dal campo elettrico). Volendo fare un'analogia con i sistemi idraulici, si pu\u00f2 pensare al potenziale elettrico come grandezza con comportamento analogo alla pressione, mentre la corrente elettrica \u00e8 analoga alla portata di fluido passante in una certa sezione. Infatti, in un sistema idraulico si instaura un moto ogniqualvolta \u00e8 presente un salto di pressione, tra due punti del circuito; analogamente, in un sistema elettrico si instaura una corrente ogniqualvolta \u00e8 presente una differenza di potenziale, tra due punti del circuito.\nConversioni.\nIl volt ha dimensioni fisiche J/C, oppure, usando le unit\u00e0 fondamentali del Sistema internazionale di unit\u00e0 di misura, di un m2 \u00b7 kg \u00b7 s\u22123 \u00b7 A\u22121"}
{"id": "9637", "revid": "125835827", "url": "https://it.wikipedia.org/wiki?curid=9637", "title": "Alessandro Volta", "text": "Vita e opere.\nGiovinezza.\nAlessandro Volta nasce a Como nell'antico palazzo situato nell'attuale via Volta, da don Filippo e donna Maddalena dei conti Inzaghi; riceve il battesimo presso la non lontana chiesa di San Donnino.\nNel 1758 intraprende gli studi umanistici di retorica e di filosofia presso la locale scuola dei gesuiti. \nNel 1761 entra nel Regio Seminario Benzi di Como, dove conclude gli studi e stringe amicizia con il canonico Giulio Cesare Gattoni, che incoraggia la vocazione scientifica del giovane Volta, mettendogli a disposizione il proprio laboratorio di scienze naturali, ospitato in una delle torri della cinta muraria comasca (poi nota come \"Torre Gattoni\"). Cos\u00ec i progetti dei familiari di avviarlo al sacerdozio o agli studi giuridici vengono definitivamente abbandonati, sebbene resti sempre forte in lui la fede cristiana: Alessandro Volta infatti era solito andare a messa quotidianamente e fu anche a lungo catechista presso la parrocchia di San Donnino.\nPrime memorie.\nIl 18 aprile 1769 Volta pubblica la sua prima memoria scientifica, \"De vi attractiva ignis electrici, ac ph\u00e6nomenis inde pendentibus\", nella quale prende posizione nei confronti dell'interpretazione \"ufficiale\" dei fenomeni elettrici, sostenuta dal professore dell'Universit\u00e0 di Torino Giovanni Battista Beccaria.\nNel luglio 1771 pubblica la sua seconda memoria, \"Novus ac simplicissimus electricorum tentaminum apparatus\", indirizzata all'abate Lazzaro Spallanzani, naturalista e professore dell'Universit\u00e0 di Pavia.\nPrimi studi sull'elettricit\u00e0.\nNel 1774 viene nominato \"reggente\" delle Regie Scuole di Como.\nNel 1775 mette a punto l'elettroforo perpetuo e ne d\u00e0 notizia al chimico e filosofo inglese Joseph Priestley e al ministro plenipotenziario Conte Carlo Giuseppe di Firmian, governatore generale della Lombardia. L'invenzione suscita ammirazione ed entusiasmo nel mondo scientifico. Viene nominato dal Conte di Firmian professore stabile di fisica sperimentale nelle scuole di Como.\nScoperta del metano.\nNel 1776 scopre presso Angera sul Lago Maggiore l'aria infiammabile nativa delle paludi, che altro non \u00e8 che metano. La scoperta lo induce a studi ed esperimenti con le \"arie infiammabili\". Osserver\u00e0 lo stesso fenomeno pi\u00f9 tardi a Pietramala (oggi frazione di Firenzuola), nel 1780, e presso le rovine dell'antica Velleia, sulle colline di Piacenza, nel 1781.\nNel 1777 pubblica a Milano \"Lettere sull'aria infiammabile nativa delle paludi\". Nell'ambito degli studi sulle \"arie infiammabili\", realizza: la \"pistola elettroflogopneumatica\", una lucerna ad aria infiammabile (poi denominata \"lampada perpetua di Volta\") e una versione molto perfezionata dell'eudiometro (in precedenza inventato da Joseph Priestley). In una lettera al professor Carlo Barletti dell'Universit\u00e0 di Pavia comunica la sua idea di segnalazione elettrica a distanza: utilizzando un circuito costituito, in andata, da fili di ferro sostenuti da pali e, al ritorno, da un corso d'acqua, una scarica elettrica prodotta a Como \u00e8 in grado di provocare lo sparo di una pistola ad aria infiammabile collocata a Milano.\nTensione elettrica e cattedra a Pavia.\nIn quell'anno effettua il primo viaggio in Svizzera e in Savoia con l'amico Giambattista Giovio: a Lucerna ammira il grande modello in rilievo della Svizzera di Ludwig Pfyffer; a Ginevra incontra i naturalisti Horace-B\u00e9n\u00e9dict de Saussure e Jean S\u00e9n\u00e9bier.\nNel 1778, nella lettera a de Saussure \"Sulla capacit\u00e0 dei conduttori elettrici\", Volta introduce - accanto al concetto di \"capacit\u00e0 elettrica\" - quello fondamentale di \"tensione elettrica\" (oggi sostituito dal termine \"differenza di potenziale\"). \u00c8 chiamato alla cattedra di Fisica sperimentale all'Universit\u00e0 di Pavia. L'ateneo, per volont\u00e0 dell'imperatrice Maria Teresa d'Austria, \u00e8 in quegli anni interessato da un imponente piano di potenziamento e riforma, avviato a partire dal 1771, che ne far\u00e0 la \"Scuola centrale dello Stato\", ovvero del Sacro Romano Impero. Le lezioni di Volta sono tanto affollate da indurre il successivo imperatore Giuseppe II a ordinare la costruzione (su progetto di Leopoldo Pollack) di un nuovo \"teatro fisico\", oggi \"Aula Volta\". Inoltre l'imperatore concesse a Volta consistenti finanziamenti per dotare il gabinetto di fisica di strumenti, acquistati dal Volta in Inghilterra e Francia, tanto che presso l'istutito si conservano ben 150 strumenti effettivamente utilizzati dallo scienziato comasco.\nCondensatore e viaggi in Europa.\nNel 1780 inventa il \"condensatore di elettricit\u00e0\", apparecchio che serve a ricevere, accumulare, condensare in s\u00e9 e rendere visibile anche le pi\u00f9 deboli quantit\u00e0 di elettricit\u00e0.\nNel 1781-1782 effettua un viaggio in Svizzera, Alsazia, Germania, Paesi Bassi, Belgio, Parigi e Londra. A Parigi incontra il grande naturalista Georges-Louis Leclerc de Buffon e gli scienziati Pierre Simon Laplace e Antoine-Laurent de Lavoisier. Alla Royal Society di Londra legge la dissertazione sul \"condensatore\", che viene subito stampata in inglese con testo a fronte nelle \"Philosophical Transactions\". La memoria, nella sua versione definitiva, contiene la relazione fondamentale tra carica elettrica, capacit\u00e0 e tensione (Q=C*V): \"la quantit\u00e0 [di fluido] \u00e8 in ragione composta dell'intensit\u00e0 [cio\u00e8 della tensione della capacit\u00e0]\".\nNel 1784 effettua un viaggio oltre le Alpi con il collega Antonio Scarpa, professore di anatomia all'Universit\u00e0 di Pavia. A Vienna \u00e8 ricevuto dall'imperatore Giuseppe II.\nNel 1785 viene eletto dagli studenti rettore dell'Universit\u00e0 di Pavia per l'anno accademico 1785-1786.Sempre in quegli anni, Volta acquist\u00f2 un palazzo a Pavia, posto presso il collegio ghislieri e il palazzo Centrale dell'universit\u00e0 (attuale via Volta).\nNel 1787 effettua un nuovo viaggio in Svizzera, a Ginevra, in cui offre a de Saussure un suo poemetto in cui celebra l'ascensione dell'amico naturalista sulla cima del Monte Bianco.\nElettrometria.\nNel 1787-1789, in una serie di \"Lettere sulla metrologia elettrica\" indirizzate al poeta e scienziato tedesco Georg Christoph Lichtenberg, Volta espone i suoi risultati nella definizione di misure elettriche di riferimento e nella realizzazione di strumenti accurati di misurazione. Costruisce infatti la bilancia elettrometrica e alcuni elettrometri particolarmente sensibili e precisi (fra cui quello a pagliuzze e l'elettrometro condensatore), grazie ai quali riesce a stabilire il \"grado fondamentale\", cio\u00e8 l'unit\u00e0 di tensione (ovvero di potenziale). Nelle stesse lettere Volta descrive esperienze e apparecchiature per la misurazione del gradiente elettrico dell'atmosfera.\nDisputa con Galvani.\nNel 1791 Luigi Galvani, professore di anatomia all'Istituto delle Scienze di Bologna, divulga con l'opuscolo \"De viribus electricitatis in motu musculari commentarius\" la teoria del fluido elettrico animale. Volta \u00e8 ammesso alla Royal Society di Londra.\nNel 1792 comincia la disputa con Galvani e i suoi discepoli. Nella \"Memoria seconda sull'elettricit\u00e0 animale\", Volta contrasta la teoria del \"fluido elettrico animale\" e conclude che negli esperimenti sulla contrazione dei muscoli della rana osservati da Galvani (in cui sono utilizzati archi metallici) \"\u00e8 la diversit\u00e0 dei metalli, che fa\", ossia che l'elettricit\u00e0 sia originata nell'arco metallico con il quale il muscolo viene toccato e non nel muscolo stesso.\nNel 1793 pubblica, nella \"Memoria Della uniforme dilatazione dell'aria\" per ogni grado di calore, le leggi sull'uniforme dilatazione dell'aria atmosferica, la cui prima formulazione risale al 1791.\nMatrimonio.\nIl 22 novembre 1794 Volta sposa la nobildonna comasca Maria Teresa Peregrini (5 giugno 1764 - dicembre 1841), da cui avr\u00e0 tre figli: Zanino (1795-1869), Flaminio (1796-1814) e Luigi Tobia (1798-1876). Il matrimonio segue di tre anni la conclusione della tormentata relazione sentimentale con la cantante romana Marianna Paris, alle cui nozze i familiari del Volta e lo stesso ministro plenipotenziario austriaco si oppongono. La Royal Society gli assegna la \"medaglia Copley\" per la sua \"Memoria intorno al condensatore e all'elettricit\u00e0 che si eccita col contatto di conduttori dissimili\".\nVolta mette a punto la fondamentale distinzione tra \"conduttori metallici\" (o di prima specie) e \"conduttori umidi\" (o di seconda specie). Galvani e i suoi discepoli Giovanni Aldini e Eusebio Valli contrappongono a Volta una serie di esperimenti che dimostrano il sussistere del \"fluido elettrico\" nelle rane anche usando archi monometallici oppure mettendo direttamente a contatto il nervo e il muscolo della rana\nStudio su gas e vapori saturi.\nNel 1795 pubblica importanti risultati nell'ambito dello studio del comportamento dei vapori saturi, argomento di grande attualit\u00e0 sollevato dalla costruzione delle macchine a vapore allora utilizzate nell'industria. Tali leggi sulla tensione dei vapori risalgono in realt\u00e0 a due anni prima.\nNel maggio 1796 i francesi entrano in Como. Su invito della municipalit\u00e0, Volta rende omaggio al generale Napoleone Bonaparte a Milano. \u00c8 accusato di favorire il trasferimento dell'Universit\u00e0 da Pavia a Milano, accusa da cui si difende. Chiede di essere collocato a riposo, ma la richiesta viene respinta.\nStudi con l'elettrometro condensatore.\nAll'avvicinarsi dell'armata francese l'universit\u00e0 di Pavia viene chiusa dagli austriaci. Volta indirizza a Friedrich Gren di Halle tre lettere \"Sull'elettricit\u00e0 eccitata dal contatto dei conduttori dissimili\", in cui descrive le proprie esperienze sull'elettricit\u00e0 di contatto utilizzando uno strumento di sua invenzione, l'elettrometro condensatore, capace di rilevare anche le pi\u00f9 piccole quantit\u00e0 di elettricit\u00e0.\nNell'aprile 1798 l'Universit\u00e0 di Pavia viene riaperta con il sostegno di Parigi. Luigi Galvani pubblica le \"Memorie sull'elettricit\u00e0 animale\", dedicate allo Spallanzani, in cui ribadisce le proprie tesi. Volta risponde con le sue \"Lettere del cittadino N.N. di Como\", indirizzate all'Aldini. La controversia con i galvaniani \u00e8 ormai insanabile.\nInvenzione della pila.\nRientrati in Lombardia gli austro-russi nell'aprile 1799, l'Universit\u00e0 di Pavia viene soppressa e i suoi professori dimessi (molti addirittura incarcerati o proscritti). Volta fa ritorno a Como, dove \"sulla fine dell'anno 1799\", giunge al \"gran passo\", \"passo che mi ha condotto ben tosto alla costruzione del nuovo apparato scotente\": \u00e8 l'invenzione della pila, che avvenne nella sua casa a Lazzate, dove si recava per riposarsi e continuare i suoi esperimenti.\nIn una comunicazione datata 20 marzo 1800 e indirizzata al presidente della Royal Society, sir Joseph Banks, Volta annuncia alla comunit\u00e0 scientifica l'invenzione della pila (o \"apparato elettromotore\" o \"apparato a colonna\"), da lui qui chiamata \"organo elettrico artificiale\" e paragonata all'organo elettrico del pesce Raja Torpedine. La comunicazione viene pubblicata sulle \"Philosophical Transactions\" con il titolo \"On the Electricity excited by the mere Contact of conducting Substances of different Kinds\". Dopo la vittoria a Marengo sugli austriaci (14 giugno 1800), il primo console Napoleone Bonaparte riapre l'Universit\u00e0 e reintegra i professori. Nel mese di giugno Napoleone conferma con decreto Volta professore di Fisica sperimentale nell'Universit\u00e0 di Pavia e direttore del \"Gabinetto di fisica\".\nOnori tributati da Napoleone.\nNel settembre 1801, con il collega Luigi Valentino Brugnatelli, Volta si reca a Parigi per presentare al primo console gli omaggi dell'Universit\u00e0 di Pavia e presentare la sua invenzione. Il 7 novembre, in una seduta plenaria dell'Institut de France, Volta presenta a Napoleone Bonaparte la pila e legge la sua \"Memoria sull'identit\u00e0 del fluido elettrico col cosiddetto fluido galvaniano\". Al colmo dell'entusiasmo e dell'ammirazione, Napoleone propone che l'Accademia lo onori della medaglia d'oro (poi conferita nella sessione del 2 dicembre), lo nomina membro straniero dell'Istituto e gli assegna una donazione e un vitalizio. Nel dicembre Volta e Brugnatelli vengono nominati membri del Congresso di Lione per la Repubblica Cisalpina.\nNomine a senatore e conte e caduta di Napoleone.\nNel 1802 Volta \u00e8 nominato da Napoleone membro dell'Istituto lombardo di scienze e lettere. La prima sessione dell'Istituto \u00e8 presieduta dallo stesso Volta. Nel 1805 \u00e8 nominato da Napoleone membro della Legion d'onore e nel 1809 \u00e8 Senatore del Regno d'Italia; nel 1810 \u00e8 investito del titolo di conte, titolo trasmissibile alla discendenza diretta per ordine di primogenitura. Dopo la nomina a senatore Volta dimora quasi costantemente a Milano dove nel 1814 abita nella casa d'angolo fra via Brera e via Monte di Piet\u00e0. In quello stesso anno subisce il grave lutto della perdita del secondogenito diciottenne Flaminio, a cui il Volta era particolarmente legato e che aveva dimostrato particolare interesse per la matematica.\nNell'aprile del 1814, in seguito alla battaglia di Lipsia, Napoleone abdica e viene inviato in esilio all'Isola d'Elba. Con la caduta dell'imperatore cade anche il Regno d'Italia e a Milano nei giorni successivi all'abdicazione si scatenano rivolte popolari che culminano con l'assassinio del Ministro delle Finanze di Napoleone Giuseppe Prina (20 aprile 1814): tornati gli austriaci Volta \u00e8 costretto a fuggire per evitare l'ira del popolo che lo sapeva partigiano dei francesi e salendo in carrozza viene colpito da un'ombrellata in faccia. Rimane nascosto per qualche tempo a Nosino, Como, ospite dei conti Mugiasca, ma viene presto chiamato dagli austriaci a presiedere la Facolt\u00e0 di Fisica e Matematica di Pavia dove rimane fino al 1819, anno in cui si ritira definitivamente a Como. Nel 1816 vengono pubblicate le \"Opere di Volta\" in cinque volumi, a cura di Vincenzo Antinori di Firenze.\nMorte, seppellimento ed esumazione delle spoglie.\nRitiratosi nel 1819 a vita privata, Volta si divide tra Como e la casa di campagna di Camnago (successivamente \"Camnago Volta\", in suo onore) dove muore il 5 marzo del 1827 all'et\u00e0 di 82 anni. Il corpo viene sepolto nel sotterraneo della cappella di famiglia del locale cimitero sulla quale nel 1851 viene eretto un tempietto rotondo su disegno dell'architetto Melchiorre Nosetti. Sul frontone del monumento si legge: .\nNei giorni del 30 e 31 marzo 1875 le spoglie dello scienziato vennero esumate e riposte, dopo una lunga cerimonia, in un nuovo sarcofago scolpito da Giuseppe Mayer e posto di fronte all'ingresso del tempio. I resti di Volta furono, fra gli altri, esaminati e studiati dal celebre antropologo Cesare Lombroso che ne trasse misure e caratteristiche.\nContributi scientifici.\nFilosofo naturale e scienziato.\nAlessandro Volta fu forse il primo filosofo naturale che pu\u00f2 essere considerato uno scienziato nell'accezione moderna del termine. Con lui si inaugura quella figura, ormai a noi cos\u00ec familiare, dello specialista, ossia dell'uomo di scienza che, affrancato da pregiudizi di natura metafisica, affronta lo studio dei fenomeni naturali inquadrandoli in una prospettiva in cui a contare e a essere decisivi sono essenzialmente due cose: una buona teoria esplicativa e una valida e inoppugnabile verifica sperimentale. Tanto nel successo quanto nell'insuccesso (si pensi alla mancata scoperta della sintesi e dell'elettrolisi dell'acqua) Volta ha incarnato e inaugurato questa importante e nuova figura di scienziato.\nInsieme al fisico Gaetano Melandri Contessi, Volta prese parte alla polemica sui sistemi di prevenzione contro i fulmini e la grandine, che coinvolse anche Angelo Bellani, Paolo Beltrami, Giuseppe Demongeri, Alexandre Lapostolle, Le Normand, Giovanni Majocchi, Pietro Molossi, Giovanni Battista Nazari, Francesco Orioli, Charles Richardot, Antonio Scaramelli e Charles Tholard. Le compagnie assicurative usarono questi studi per valutare rischi e premi per i campi agricoli.\nStudi sull'elettricit\u00e0.\nNel corso della sua vita Alessandro Volta ha avuto modo di intrattenere rapporti diretti ed epistolari con molti altri scienziati in varie parti d'Europa. Egli ripete e perfeziona i loro esperimenti, apportandovi contributi di grande originalit\u00e0.\nFra gli strumenti tipicamente voltiani spiccano l'elettroforo perpetuo, che costituisce la prima macchina elettrostatica a induzione, l'elettrometro condensatore, la cui grande sensibilit\u00e0 permetter\u00e0 a Volta di rivelare i deboli fenomeni di elettrizzazione per contatto di metalli diversi, e la bilancia elettrometrica (elettrometro assoluto), che port\u00f2 lo scienziato ad accurate misure della forza elettrica, anticipazioni dei risultati di Charles Augustin de Coulomb (1736-1806).\nPila voltaica.\nNel 1792 Volta avvi\u00f2 estese indagini sull'elettricit\u00e0 animale, al cui riguardo la teoria pi\u00f9 moderna era quella proposta da Luigi Galvani e che Volta stesso defin\u00ec galvanismo. Fu proprio il disaccordo con lo stesso Galvani a portare Volta a sviluppare, nel 1800, la cosiddetta \"pila voltaica\", un predecessore della batteria elettrica, che produceva una corrente elettrica costante.\nInizialmente condusse esperimenti con celle individuali collegate in serie. Ogni cella era un calice da vino riempito di salamoia, nel quale erano immersi due elettrodi dissimili. Nella pila elettrica i calici erano sostituiti da cartone imbevuto di salamoia. Volta determin\u00f2 che la coppia pi\u00f9 efficace di metalli dissimili producenti elettricit\u00e0 era composta da zinco e rame.\nIl fenomeno alla base del funzionamento della pila voltaica, per cui tra due conduttori metallici diversi posti a contatto si stabilisce una piccola differenza di potenziale, prende appunto il nome di \"effetto Volta\". Dai suoi lunghi esperimenti Volta ricav\u00f2 tre leggi per descrivere il fenomeno.\nL'annuncio dell'invenzione della pila, avvenuto nel 1801 presso la Royal Society, accrebbe ulteriormente il consenso della comunit\u00e0 scientifica internazionale per Volta.\nElettroforo perpetuo.\nL'\"elettroforo perpetuo\" \u00e8 un generatore elettrostatico in grado di accumulare una modesta quantit\u00e0 di carica elettrica in modo discontinuo: \u00e8 citato da Volta nella \"Lettera a Priestley\" del 10 giugno 1775. \u00c8 costituito da un disco metallico impugnabile attraverso un manico isolante e viene utilizzato in abbinamento a una superficie in materiale isolante, per esempio ebanite, e a un panno di lana.\nElettrometro condensatore.\nL'\"elettrometro condensatore\" venne ideato intorno al 1797 da Volta per aumentare la sensibilit\u00e0 degli elettrometri classici. Esso \u00e8 costituito da un elettrometro a pagliuzze sul quale \u00e8 avvitato un condensatore a piatti piani paralleli, separati da uno strato di ceralacca.\nCondensatore.\nIntorno al 1780 Volta nota che lo scudo carico di un elettroforo perpetuo, appoggiato sulla superficie di alcuni materiali scarsamente conduttori, anzich\u00e9 dissipare la propria elettricit\u00e0 la conserva meglio che isolato in aria. Si convince che l'afflusso di carica, sulla superficie prossima a quella dello scudo richiama carica sulla superficie affacciata di quest'ultimo. Due dischi metallici, delle stesse dimensioni, cos\u00ec che uno pu\u00f2 essere sovrapposto all'altro in modo da combaciare perfettamente, compongono quello che Volta stesso chiama \"condensatore di elettricit\u00e0\".\nBilancia elettrometrica.\nLa \"bilancia elettrometrica\" viene creata da Volta per superare le limitazioni degli elettroscopi. Lo strumento \u00e8 costituito da una bilancia in cui uno dei piatti \u00e8 sostituito da un piattello di ottone elettrizzato. Tale piattello \u00e8 affacciato a un secondo piattello non elettrizzato, fisso e isolato o a un piano conduttore collegato al suolo, detto da Volta \"piano deferente\".\nPotenziale Volta.\nIn elettrochimica si definisce il \"potenziale Volta\" come la differenza di potenziale elettrico tra due punti posizionati l'uno vicino alla superficie del primo metallo, l'altro vicino alla superficie del secondo metallo dove i due metalli elettricamente scarichi sono posti in contatto.\nEffetto Volta.\nLo studio della tensione di contatto tra due o pi\u00f9 metalli tra loro collegati in circolo condusse Volta a scoprire quello che oggi noi chiamiamo \"effetto Volta\". Si tratta del fenomeno per cui tra due conduttori metallici diversi posti a contatto, in equilibrio termico (con uguale temperatura), caratterizzati da differenti valori del potenziale di estrazione, si stabilisce una piccola differenza di potenziale. Tale potenziale determina una corrente elettrica, ovvero un flusso di elettroni dal metallo a potenziale di estrazione minore verso quello con potenziale di estrazione maggiore (dove gli elettroni hanno energia di legame maggiore).\nTensione elettrica.\nNella memoria \"Osservazioni sulla capacit\u00e0 e sulla commozione de' conduttori elettrici \u2026\", accanto ai concetti di \"capacit\u00e0\" e di \"quantit\u00e0\" Volta usa per la prima volta il concetto di \"tensione elettrica\" per rendere conto delle propriet\u00e0 intensive dell'elettricit\u00e0.\nVolt.\nL'unit\u00e0 di misura del potenziale elettrico e della differenza di potenziale elettrico (il \"volt\") prende il nome da Alessandro Volta.\nStudi sui gas.\nLa fama di Volta \u00e8 giustamente legata all'invenzione della pila, ma non bisogna dimenticare i suoi studi sui gas, anche perch\u00e9 nel corso di questi egli giunge alla scoperta del metano, della legge di dilatazione isobara dell'aria, estesa successivamente da Joseph Louis Gay-Lussac (1778-1850) a tutti i gas, e a importanti risultati sulla tensione di vapore.\nDurante i suoi esperimenti con l'eudiometro, Volta realizza anche la sintesi dell'acqua, ma non pu\u00f2 accorgersene perch\u00e9 il suo strumento contiene acqua; la formazione di acqua in seguito alla combustione dell'idrogeno non sfuggir\u00e0 invece a Lavoisier (1743-1794), che ripeter\u00e0 gli esperimenti di Volta con un eudiometro contenente mercurio.\nMetano.\nMentre era ospite ad Angera nella casa dell'amica Teresa Castiglioni, Volta scopr\u00ec il metano nella palude dell'isolino Partegora. Provando a smuovere il fondo con l'aiuto di un bastone vide che risalivano delle bolle di gas e le raccolse in bottiglie. Diede a questo gas il nome di \"aria infiammabile di palude\" e scopr\u00ec che poteva essere incendiato sia per mezzo di una candela accesa sia mediante una scarica elettrica: dedusse che il gas si formava nella decomposizione di sostanze animali e vegetali.\nPistola elettroflogopneumatica.\nLa \"pistola elettroflogopneumatica\" \u00e8 un apparecchio creato da Alessandro Volta durante i suoi studi sulle \"arie infiammabili\": nel gennaio del 1777, costru\u00ec \"una piccola bombarda\", in cui inserire \"aria infiammabile\" mescolata in giusta dose con \"aria deflogisticata\" (ossigeno) che potesse spingere fuori una palla \"con impeto e rimbombo\" una volta accesa \"con un acciarino, proprio come un archibugio comune.\"\nLucerna ad aria infiammabile.\nDopo la costruzione della pistola elettroflogopneumatica Volta volle realizzare una \"lucerna ad aria infiammabile\", ovvero un apparecchio che fosse un'applicazione pi\u00f9 utile dell'aria infiammabile: l'idea gli viene dall'amico Padre Campi a cui la mostr\u00f2 in disegno mentre la perfezionava.\nEudiometro.\nPer studiare il fenomeno delle arie infiammabili Volta realizz\u00f2 un \"eudiometro\", costituito da un tubo di vetro con un'imboccatura posta in una bacinella d'acqua e l'altra imboccatura chiusa da un turacciolo di sughero e sigillata con mastice.\nApparato sperimentale per lo studio della dilatazione dell'aria.\nVolta costru\u00ec anche un apparato sperimentale per misurare in che modo cambia il volume di un gas all'aumentare della temperatura. Un bulbo di vetro graduato contenente aria fu posto capovolto e parzialmente riempito in un recipiente pieno d'acqua, olio o mercurio. La temperatura del liquido fu a questo punto aumentata gradualmente, il gas si scald\u00f2 e Volta scopr\u00ec che parte del liquido veniva respinto al di fuori del bulbo a causa dell'aumento del volume del gas. L'uso dell'olio e del mercurio permise di ridurre gli errori sistematici di misurazione introdotti dall'uso dell'acqua, in quanto questa scaldandosi tende a evaporare e ad aggiungere gas all'ampolla falsando in parte i risultati. Questi esperimenti furono condotti da Volta negli anni che vanno dal 1792 al 1796 durante le sue ricerche sulla densit\u00e0 e tensione dei vapori saturi e sulla loro dipendenza dalla temperatura. Questo esperimento gli permise di determinare, dieci anni prima di Joseph Louis Gay-Lussac, la legge della dilatazione uniforme dell'aria e anche con buona precisione la costante di proporzionalit\u00e0 formula_1 fra temperatura e volume (stimata attorno a \u03b1 = 1/216 \u00b0r, simile al valore oggi accettato). Questi risultati ebbero tuttavia scarsa diffusione internazionale.\nLegge di Volta Gay-Lussac.\nNei primi mesi del 1791 Volta si occup\u00f2 delle propriet\u00e0 fisiche degli aeriformi, arrivando a determinare, dieci anni prima di Joseph Louis Gay-Lussac, la legge della dilatazione uniforme dell'aria. La legge afferma che in condizioni di pressione costante il volume di un gas aumenta linearmente con la temperatura.\nTensione di vapore.\nL'apparecchio per lo studio della dilatazione dell'aria fu utile a Volta anche per ricerche sulla densit\u00e0 e tensione dei vapori saturi e sulla loro dipendenza dalla temperatura. Volta nella lettera al Vassalli del 27 ottobre 1795 riporta due leggi che sono attribuite a John Dalton, che le ottenne soltanto nel 1801.\nCelebrazioni voltiane.\nAlla morte di Alessandro Volta, spentosi al culmine di una straordinaria fama di scienziato, prende subito avvio un'incessante attivit\u00e0 di onoranze centrate soprattutto nei luoghi in cui egli \u00e8 vissuto e la sua attivit\u00e0 scientifica si \u00e8 prevalentemente estrinsecata: Como, Pavia, Milano.\n1899: 100 anni dalla pila.\nNel 1899 il centenario dell'invenzione della pila \u00e8 celebrato a Como con una grande esposizione, sullo stile di un'esposizione universale (la prima dell'Italia unita). Fra i vari studi e progetti presentati per la sua realizzazione viene scelto quello dell'ingegnere comasco Eugenio Linati.\nSu una vasta area in riva al lago, viene allestito un vasto recinto fieristico (un'area espositiva di circa 15.000\u00a0m\u00b2) con un articolato padiglione centrale e alcuni ambienti secondari. La fronte principale, rivolta verso la citt\u00e0, \u00e8 in stile Impero: agli estremi della loggia si innalzano due alte torri in forma di pila elettrica. L'esposizione si sviluppa dai cimeli voltiani ai nuovi ritrovati della tecnica fino ai pi\u00f9 raffinati prodotti dell'industria serica. Unico elemento separato dal resto dell'esposizione \u00e8 il padiglione artistico in cui, accanto agli artisti contemporanei, sono presentati numerosi capolavori della storia artistica italiana.\nLe principali autorit\u00e0 politiche dell'epoca, tra cui il re Umberto I, giungono a Como per visitare l'esposizione. Un'attenzione particolare \u00e8 rivolta alla musica: Giacomo Puccini, uno dei pi\u00f9 grandi musicisti dell'epoca, compone una marcetta significativamente intitolata \"Scossa elettrica\". L'8 luglio 1899 un furioso incendio, scatenatosi a causa di un corto circuito, distrugge completamente in meno di un'ora i padiglioni dell'esposizione. Molti cimeli vengono tuttavia recuperati. Si apre immediatamente un sottoscrizione per la ricostruzione dell'esposizione alla quale partecipa anche il re. Su un progetto dell'architetto Linati, la ricostruzione viene completata in un mese e l'esposizione pu\u00f2 riaprire il 20 agosto 1899.\n1927: 100 anni dalla morte.\nPer il centenario della morte di Alessandro Volta, la Como del 1927 vuole rinnovare e superare il fasto dell'esposizione del 1899. La sede prescelta \u00e8 Villa Olmo in Borgo Vico. Per l'occasione viene istituito un Comitato per le onoranze a Volta, costituito dal Comitato d'onore sotto il patrocinio di re Vittorio Emanuele III e la presidenza di Benito Mussolini e dal Comitato esecutivo diretto da Guglielmo Marconi. La commemorazione voltiana si articola in tre esposizioni principali:\nAll'architetto Napoleone Montorfano viene affidata la realizzazione di una serie di fabbricati annessi al parco e alla villa: complessivamente la superficie coperta dall'esposizione voltiana si aggira sui 12.000\u00a0m\u00b2.\nCome nel 1899, anche nel 1927 Como ospita un Congresso di Telegrafisti provenienti da tutto il mondo: i postelegrafonici, con il concorso di altri enti soprattutto comaschi, fanno erigere il cosiddetto Faro Voltiano in onore di Volta sul colle di San Maurizio di Brunate, sovrastante la citt\u00e0 lariana, su progetto dell'ingegner Gabriele Giussani. Il faro \u00e8 inaugurato l'8 settembre 1927 con l'intervento del ministro delle comunicazioni Costanzo Ciano.\nSi tiene anche un Congresso internazionale dei Fisici, che \u00e8 poi risultato uno dei pi\u00f9 importanti appuntamenti scientifici che si siano tenuti in Italia nei primi decenni del Novecento, avendo richiamato a Como, Pavia e Roma i \"padri\" della fisica moderna. Le sessioni comasche del congresso si tengono nell'aula di scienze dell'Istituto Carducci, divenuta oggi Sala Casartelli che, nelle decorazioni alle pareti realizzate in seguito dal pittore Achille Zambelli, presenta una serie di medaglioni con i nomi dei congressisti, tra cui dieci premi Nobel per la fisica e due premi Nobel per la chimica, pi\u00f9 altri tre presenti al congresso ma che ottennero il Nobel per la fisica dopo, a decorazione ormai avvenuta.\nAll'epoca Como mancava di uno stadio e si decide di costruirlo proprio in occasione delle onoranze a Volta. Iniziatisi i lavori nell'ottobre del 1926, sul terreno donato dal podest\u00e0 Carlo Baragiola e su progetto dell'architetto Giovanni Greppi di Milano, lo stadio viene inaugurato il 30 luglio del 1927 dedicandolo a Giuseppe Sinigaglia (1884-1916), volontario di guerra decorato al valore, morto eroicamente sul monte San Michele.\nAltra importante realizzazione di questa celebrazione \u00e8 il Tempio Voltiano, costruito dall'imprenditore serico Francesco Somaini per conservare e valorizzare tutti i cimeli di Alessandro Volta, non solo i pochi frammenti fortunosamente strappati alle fiamme dell'Esposizione voltiana del 1899, ma anche tutte le \"memorabilia\" che in un modo o nell'altro possono essere collegate all'eminente fisico e alla sua vicenda comasca.\n1945: 200 anni dalla nascita.\nNonostante la drammatica situazione del Paese ancora scosso dalle vicende belliche, furono tenute commemorazioni di Alessandro Volta in occasione del bicentenario della sua nascita presso il Teatro Sociale, la Cattedrale e la Tomba di Volta.\nNello stesso anno l'editore Marzorati di Como pubblicava il volume \"Como ad Alessandro Volta\", nel quale si celebrava l'opera scientifica dell'illustre scienziato, con saggi di Giovanni Polvani e Carlo Volpati sugli aspetti pi\u00f9 strettamente scientifici del Volta e di Giuliano Aliati, Federico Frigerio, Ettore Rota, Luigi Rovelli e Pietro Vaccari sugli aspetti storico-iconografici.\n1949: 150 anni dalla pila.\nIl 150\u00ba anniversario della pila veniva aperto ufficialmente dal capo del Governo Alcide De Gasperi con una cerimonia presso il Tempio Voltiano, che dava avvio a un ricco programma di mostre, convegni, concorsi, rassegne cinematografiche e spettacoli. Inoltre la Societ\u00e0 italiana di fisica - risorta grazie al contributo di Giovanni Polvani, che aveva fondato nel dopoguerra la Scuola internazionale di Fisica dl Villa Monastero a Varenna - organizz\u00f2 un Convegno Internazionale sui raggi cosmici, al quale parteciparono fisici di larga fama e premi Nobel; tra questi Enrico Fermi che, tornato in patria per la prima volta dopo il 1938, espose le proprie teorie sui raggi cosmici.\n1977: 150 anni dalla morte.\nLe manifestazioni voltiane ebbero inizio il mattino del 5 marzo con una messa celebrata da Monsignor Castelli nel cimitero di Camnago (Como). Nel pomeriggio dello stesso giorno il sindaco dl Como avv. Antonio Spallino, presidente del Comitato per le Manifestazioni Voltiane, apr\u00ec ufficialmente l'anno voltiano. Furono indette numerose manifestazioni che richiamarono a Como personalit\u00e0 di rilievo del mondo scientifico, tra cui i premi Nobel per la fisica Nikolaj Gennadievi\u010d Basov (1964), Emilio Segr\u00e8 (1959) e Samuel Chao Chung Ting (1976). Fu assegnato inoltre il premio Francesco Somaini al prof. Edoardo Amaldi, fisico dell'Universit\u00e0 di Roma, che il giorno dell'inaugurazione tenne un discorso sulla \u201cAttualit\u00e0 di Volta nella moderna Fisica\u201d.\n1999: 200 anni dalla pila.\nNel 1995, anno del 250\u00ba anniversario della nascita di Alessandro Volta, fu delineato il primo programma di iniziative per il bicentenario dell'invenzione della pila, su impulso di un gruppo di lavoro composto dagli enti territoriali comaschi (Provincia, Comune e Camera di Commercio di Como) e dal Centro di Cultura Scientifica Alessandro Volta. Furono istituiti un Comitato della Regione Lombardia, un Comitato promotore di Como, un Comitato promotore di Pavia e un Comitato nazionale per le Celebrazioni Voltiane che si occuparono, nelle diverse sfere d'influenza, di realizzare i diversi progetti.\nLe iniziative riguardarono una serie di studi e ricerche sulle fonti dirette relative alla vita e all'opera di Alessandro Volta; interventi di ristrutturazione o risistemazione di collezioni e laboratori - tra cui spicca il \"Laboratorio Gattoni\", ricostruzione ideale del gabinetto di scienze di Volta e la ristrutturazione e nuovo allestimento espositivo del Tempio Voltiano; furono inoltre organizzati una serie di convegni, conferenze e pubblicazioni di carattere divulgativo. Alla cerimonia inaugurale partecip\u00f2, oltre a numerosi fisici e scienziati, anche il premio Nobel Carlo Rubbia."}
{"id": "9640", "revid": "6923", "url": "https://it.wikipedia.org/wiki?curid=9640", "title": "Coulomb", "text": "Il coulomb (simbolo C) \u00e8 l'unit\u00e0 di misura derivata SI della carica elettrica ed \u00e8 definita operativamente a partire da una misura di corrente: 1 coulomb \u00e8 la quantit\u00e0 di carica elettrica trasportata in 1 secondo dall'intensit\u00e0 di corrente pari a 1 ampere:\nDalla ridefinizione SI del 2019 il coulomb pu\u00f2 essere finalmente ridefinito a partire dalla carica elementare, poich\u00e9 la sua misura ha ormai un valore stabile (\"e =\" 1,602176634 \u22c5 10-19 C esatti):\nIn alternativa, si potrebbe definire il coulomb sulla base della carica di Planck, ricordando che il rapporto \u00e8 l'inverso della radice della costante di struttura fine: un valore pari a circa 11.70... secondo le attuali misurazioni.\nL'unit\u00e0 tecnica di misura \"coulomb\" prende il nome da Charles Augustin de Coulomb (1736 \u2013 1806), che fu il primo scienziato a studiare sperimentalmente le cariche elettriche e le forze che ne regolano il moto, sulla base dell'esempio costituito dall'esperimento di Cavendish.\nElettrostatica e gravit\u00e0.\nSe si utilizza questa grandezza per calcolare la forza elettrostatica esercitata tra una carica positiva e una negativa poste a una distanza di (il raggio di Bohr) si ottiene che tale forza ha una intensit\u00e0 pari a F\"e\"=.\nSembra una forza debole, ma se viene confrontata con la forza gravitazionale si scopre che:\novvero la forza gravitazionale, alle scale atomiche, \u00e8 trascurabile."}
{"id": "9641", "revid": "1628923", "url": "https://it.wikipedia.org/wiki?curid=9641", "title": "Costante di Faraday", "text": "La costante di Faraday \u00e8 una costante utilizzata in fisica e in chimica che indica la quantit\u00e0 totale di carica elettrica di una mole di cariche elementari. La costante \u00e8 stata chiamata cos\u00ec in onore dello scienziato britannico Michael Faraday.\nViene indicata con la lettera F e rappresenta il prodotto tra la costante di Avogadro \"NA\" \u2248 mol-1 e la carica elementare \"e\" \u2248 .\nIl valore suggerito da CODATA \u00e8:\nStoria e utilizzo.\nIl valore di \"F\" venne determinato per la prima volta pesando la quantit\u00e0 di argento depositata da una reazione elettrochimica nella quale una corrente elettrica nota venne fatta fluire per un determinato periodo di tempo. Questo valore venne usato per calcolare la costante di Avogadro. \nLa ricerca continua a sperimentare metodi pi\u00f9 accurati possibili per determinare il valore di F, e di conseguenza il valore di NA. Ci sono inoltre progetti che propongono di usare la costante di Faraday per ridefinire il chilogrammo in termini di un determinato numero di atomi.\nLa costante di Faraday venne usata come unit\u00e0 di misura della carica elettrica, con il nome di \"faraday\" (da non confondere con il farad). Il \"faraday\" non \u00e8 pi\u00f9 in uso ed \u00e8 stato sostituito dall'unit\u00e0 di misura della carica elettrica del SI, il coulomb: 1 faraday equivale a circa 96485.3365 coulomb."}
{"id": "9648", "revid": "37401", "url": "https://it.wikipedia.org/wiki?curid=9648", "title": "Accento", "text": ""}
{"id": "9650", "revid": "7", "url": "https://it.wikipedia.org/wiki?curid=9650", "title": "Giuseppe Tomasi Di Lampedusa", "text": ""}
{"id": "9653", "revid": "1318658", "url": "https://it.wikipedia.org/wiki?curid=9653", "title": "Accento grafico", "text": "Laccento grafico o segnaccento \u00e8 un segno paragrafematico usato in aggiunta a una lettera dell'alfabeto.\nAccento grafico nella lingua italiana.\nGli accenti grafici presenti nell'ortografia italiana sono tre:\nAccento grafico nelle altre lingue.\nL'accento grafico, in una forma o nell'altra, \u00e8 usato nella scrittura di molte lingue. Tra le lingue scritte usando l'alfabeto latino, hanno per esempio l'accento grafico il francese, il catalano, il rumeno, lo spagnolo, il portoghese, il gaelico e l'islandese, ma non l'inglese e il tedesco. L'accento grafico \u00e8 usato anche da lingue che non usano l'alfabeto latino: per esempio \u00e8 usato dal greco."}
{"id": "9656", "revid": "125304984", "url": "https://it.wikipedia.org/wiki?curid=9656", "title": "Costante di Avogadro", "text": "La costante di Avogadro, chiamata cos\u00ec in onore di Amedeo Avogadro e denotata dal simbolo formula_1 o formula_2, \u00e8 il numero di particelle (atomi, molecole o ioni) contenute in una mole. Tale costante ha le dimensioni dell'inverso di una quantit\u00e0 di sostanza (cio\u00e8 mol\u22121). Tale costante \u00e8 pari a .\nIl numero di Avogadro, che ha il medesimo valore numerico della costante di Avogadro, \u00e8 invece una quantit\u00e0 adimensionale: . Tuttavia, la denominazione \"numero di Avogadro\" era utilizzata prima del 1971 per indicare la stessa costante di Avogadro, e talvolta viene ancora utilizzata con quest'ultimo significato.\nDefinizione.\nLa costante di Avogadro \u00e8 definita come il numero di particelle presenti in una mole. Il valore della costante \u00e8 definito come esatto secondo la ridefinizione delle unit\u00e0 di misura del 2019:\nDa questo valore si definisce il numero di moli formula_4 secondo la relazione:\ndove formula_6 indica il numero di entit\u00e0 presenti nel campione considerato. formula_4 quindi indica la quantit\u00e0 di sostanza dello stesso campione, espressa in moli. La costante di Avogadro rappresenta dunque la costante di proporzionalit\u00e0 vigente tra il numero di entit\u00e0 di un campione e la sua quantit\u00e0 di sostanza.\nPrecedentemente, la costante di Avogadro era definita come il numero di atomi presenti in 12 g di carbonio-12 e il valore attuale rappresenta un'approssimazione di tale quantit\u00e0. Con la revisione delle unit\u00e0 di misura del Sistema Internazionale del 2019, la definizione di mole non dipende pi\u00f9 da quella della massa.\nStoria.\nNel 1811 Amedeo Avogadro formul\u00f2 un'ipotesi, confermata solo dopo la sua morte, secondo la quale volumi uguali di gas a condizioni fissate di temperatura e pressione contengono lo stesso numero di molecole.\nIl passaggio dalla denominazione numero di Avogadro a costante di Avogadro \u00e8 avvenuto nel 1971 quando la quantit\u00e0 di sostanza (e la sua unit\u00e0, la mole) furono definite dal SI come grandezza (e unit\u00e0 di misura) indipendente dalle altre sei fondamentali. Conseguentemente la costante di Avogadro \u00e8 passata a definire direttamente e univocamente la mole, e pu\u00f2 quindi esserle assegnata l'unit\u00e0 di misura \"mol\u22121\".\nSignificato fisico della costante di Avogadro.\nLa costante di Avogadro si applica a qualsiasi sostanza.\nCorrisponde al numero di atomi o molecole necessario a formare una massa pari numericamente alla massa atomica o alla massa molecolare in grammi rispettivamente della sostanza.\nAd esempio, la massa atomica del ferro \u00e8 55,847, quindi un numero di atomi di ferro pari a una costante di Avogadro (ovvero, una mole di atomi di ferro) ha una massa di . Viceversa, 55,847 g di ferro, contengono un numero di atomi di ferro pari a una costante di Avogadro. Quindi la costante di Avogadro corrisponde anche al fattore di conversione tra grammi (g) e unit\u00e0 di massa atomica (u):\nPoich\u00e9 l'unit\u00e0 di massa atomica \u00e8 definita facendo riferimento alla massa del carbonio-12 anche la definizione di costante di Avogadro si riferisce a questo isotopo. L'altra unit\u00e0 di misura che appare nella definizione, cio\u00e8 il kilogrammo, \u00e8 arbitraria ed \u00e8 definita con una massa campione che si trova a S\u00e8vres.\nDi conseguenza, essendo un fattore di conversione tra due unit\u00e0 di misura non-omogenee, formula_1 \u00e8 completamente arbitrario e non \u00e8 considerato una costante fondamentale. Per la sua importanza e diffusione \u00e8 comunque tabulato in ogni tabella di costanti fisiche.\nLa costante di Avogadro compare anche in altre relazioni fisiche, come fattore di scala tra costanti microscopiche e macroscopiche:\nRelazione tra la costante di Avogadro e la mole.\nLa costante di Avogadro e la mole sono direttamente correlate tra di loro e infatti questa costante deriva dalla definizione stessa di mole. Infatti:\nformula_16 dove MM \u00e8 la massa molecolare espressa in u.m.a. e m \u00e8 la massa in grammi.\nPrendendo m ed MM generici, chiamiamoli rispettivamente X e Y, e facendo comparire esplicitamente le rispettive unit\u00e0 di misura, si ha formula_17.\nDalla definizione di unit\u00e0 di massa atomica sappiamo per\u00f2 che formula_18, quindi formula_19. Le unit\u00e0 di misura si semplificano facendo diventare questa relazione adimensionale formula_20, relazione che scriviamo come formula_21 dove X e Y sono rispettivamente la massa e massa molecolare della specie chimica in considerazione, qualunque essa sia.\nIl rapporto in parentesi vale: formula_22, di cui si sono preevidenziate le prime 3 cifre significative. Come si vede, tale numero \u00e8 appunto la costante di Avogadro.\nQuindi \u00e8 immediato constatare che se i valori numerici di X e Y sono uguali come enuncia la definizione di mole, allora il numero di molecole \u00e8 uguale appunto alla costante di Avogadro, ovvero:\nSe formula_23(considerando sempre X la massa della sostanza presa in considerazione e opportunamente pesate e Y la massa molecolare della specie chimica presa in considerazione)\nAllora : formula_24 particelle (termine generico con cui possiamo indicare qualsiasi entit\u00e0 elementare di una specie chimica infinitamente piccola).\nConnessione tra costante di Avogadro e massa dei protoni e dei neutroni.\nPer ragioni storiche, il valore della costante di Avogadro \u00e8 molto vicino al numero di atomi contenuti in 12\u00a0g di carbonio-12. Un atomo di carbonio-12 consiste di 6 protoni e 6 neutroni (che hanno approssimativamente la stessa massa) e da 6 elettroni (la cui massa \u00e8 in prima approssimazione trascurabile al confronto essendo a riposo 1836 volte inferiore a quella del protone). Si potrebbe quindi pensare che un formula_1 di protoni (o un formula_1 di neutroni) abbia massa 1 grammo. Se questo \u00e8 approssimativamente corretto, la massa di un protone libero a riposo \u00e8 di 1,00727 u, quindi una mole di protoni ha una massa di 1,00727\u00a0g. Similarmente, una mole di neutroni a riposo ha massa pari a 1,00866\u00a0g. Chiaramente, 6 moli di protoni combinate con 6 moli di neutroni dovrebbero avere massa superiore a 12\u00a0g. Ci si potrebbe chiedere quindi come \u00e8 possibile che una mole di atomi di carbonio-12, che deve consistere di 6 moli di neutroni, 6 di protoni e 6 di elettroni, possa avere una massa di appena 12\u00a0g.\nLa risposta \u00e8 legata all'equivalenza massa-energia, derivata dalla teoria della relativit\u00e0 ristretta. Nella struttura del nucleo, i protoni e i neutroni sono tenuti assieme dalla forza nucleare forte. I legami corrispondono a stati di energia potenziale minore rispetto ai protoni e neutroni liberi e isolati. In altre parole durante la formazione del nucleo atomico \u00e8 liberata una grande quantit\u00e0 di energia e, poich\u00e9 la massa \u00e8 equivalente all'energia, si ha una \"perdita di massa\" del nucleo rispetto alla semplice somma delle masse dei protoni e dei neutroni liberi.\nLa differenza tra massa del nucleo e la somma delle masse dei suoi nucleoni, o numero di massa A, non \u00e8 costante e dipende dalla forza dei legami. \u00c8 massima per gli isotopi pi\u00f9 stabili (in particolare l'elio-4, nonch\u00e9 Fe, Co e Ni) ed \u00e8 minore per gli isotopi meno stabili, cio\u00e8 con legami nucleari pi\u00f9 deboli (come il deuterio e gli isotopi radioattivi degli elementi). Per il carbonio-12 la differenza \u00e8 all'incirca dello 0,7% e rende conto, per definizione, della massa \"mancante\" in una mole dell'elemento (difetto di massa).\nSi pu\u00f2 quindi dire che formula_1 \u00e8 il rapporto tra massa in grammi di una mole di elemento e la sua massa nucleare in \"u\", tenendo per\u00f2 conto che \u00e8 un'approssimazione, anche se molto precisa; perch\u00e9 la massa di un nucleo atomico non dipende solo dal numero di protoni e neutroni che lo compongono ma anche dalla sua struttura.\nMisurazione sperimentale della costante di Avogadro.\nPrima del 2019 il valore della costante di Avogadro era da misurare sperimentalmente. Numerosi metodi possono essere usati per misurare la costante di Avogadro, a seconda delle conoscenze che si danno per note all'atto della misurazione.\nUn metodo moderno \u00e8 quello di calcolarlo dalla densit\u00e0 di un cristallo, la sua massa atomica relativa e dalla lunghezza della singola cella determinata tramite cristallografia a raggi X. Valori molto accurati di queste quantit\u00e0, dai quali deriva la attuale stima numerica di formula_1, sono stati misurati per il silicio al National Institute of Standards and Technology (NIST).\nTuttavia non \u00e8 necessario ricorrere alla cristallografia: nota la carica dell'elettrone, la formula chimica dell'idrogeno gassoso molecolare e l'equazione di stato dei gas perfetti si pu\u00f2 misurare formula_29 con un semplice esperimento di elettrolisi dell'acqua.\nNella figura a destra si pu\u00f2 vedere una rappresentazione schematica dell'apparato sperimentale:\nSi possono misurare due quantit\u00e0:\nda queste due quantit\u00e0 se ne possono ricavare direttamente altre due:\nPer motivi pratici, si possono supporre la pressione e la temperatura interne del contenitore graduato pari alla pressione atmosferica e alla temperatura atmosferica.\nCome ultima considerazione osserviamo che a \"due\" elettroni transitati nel circuito corrisponde l'elettrolisi di una molecola d'acqua, con la conseguente liberazione di \"due\" atomi di idrogeno e la formazione di \"una\" molecola di H2.\nTenendo a mente che il numero formula_6 di molecole di H2 \u00e8 pari a formula_4 moli per formula_1 ricaviamo:\ne, infine:\nRappresentazioni della costante di Avogadro.\nUna delle pi\u00f9 impressionanti immagini per capire la grandezza della costante di Avogadro \u00e8 la seguente: si consideri una mole di una sostanza, e ci si metta a contare una particella (molecola/atomo) al secondo; ebbene, per completare il conteggio sarebbe necessario un tempo pari a un milione di volte l'et\u00e0 dell'universo (oggi stimata in 13,8 miliardi di anni).\nAltre visualizzazioni efficaci sono le seguenti:\nse si prendesse un numero di palle da tennis pari a quello della costante di Avogadro (quindi una \"mole\" di palle da tennis) e le si disponesse in modo omogeneo su tutta la superficie terrestre, si raggiungerebbe un'altezza di , ovvero pi\u00f9 di sei volte l'altezza del monte Everest.\nAncora: se si disponessero tali palle in un'unica fila essa avrebbe una lunghezza pari a circa , grosso modo 2,8 miliardi di volte la larghezza di tutto il Sistema solare.\nIl numero di tazzine d'acqua contenute nell'Oceano Atlantico \u00e8 dell'ordine di grandezza della costante di Avogadro, cos\u00ec come il numero di molecole d'acqua in una tazzina.\nSe la stessa quantit\u00e0 di centesimi di euro fosse distribuita uniformemente tra la popolazione mondiale, ogni abitante della Terra avrebbe mille miliardi di euro."}
{"id": "9657", "revid": "648716", "url": "https://it.wikipedia.org/wiki?curid=9657", "title": "Giorno della mole", "text": "Il Mole Day (letteralmente \"Giorno della mole\", intesa nel significato chimico) \u00e8 una festa non ufficiale che coinvolge i chimici statunitensi.\nInizia alle 6:02 di mattina e finisce alle 6:02 di sera del 23 ottobre. Questa scelta deriva dal modo statunitense di scrivere le date, che antepone il mese al giorno, diversamente dall'uso europeo; cos\u00ec, il momento di inizio della festa avviene alle 6:02 10/23, ora e data che richiamano il numero di Avogadro ovvero circa , che indica appunto il numero di molecole contenute in una mole, una delle sette unit\u00e0 di base del Sistema internazionale di unit\u00e0 di misura.\nPer celebrare questa giornata, sono organizzate attivit\u00e0 finalizzate alla divulgazione del concetto di mole attraverso iniziative di ogni tipo, incentrare anno per anno su un argomento stabilito dalla National Mole Day Foundation,Inc."}
{"id": "9661", "revid": "1745361", "url": "https://it.wikipedia.org/wiki?curid=9661", "title": "Algoritmo ricorsivo", "text": "In informatica viene detto algoritmo ricorsivo un algoritmo espresso in termini di se stesso, ovvero in cui l'esecuzione dell'algoritmo su un insieme di dati comporta la semplificazione o suddivisione dell'insieme di dati e l'applicazione dello stesso algoritmo agli insiemi di dati semplificati.\nTale tecnica risulta particolarmente utile per eseguire dei compiti ripetitivi su di un set di variabili in input. L'algoritmo richiama se stesso generando una sequenza di chiamate che ha termine al verificarsi di una condizione particolare che viene chiamata condizione di terminazione, che in genere si ha con particolari valori di \"input\". \nLa tecnica ricorsiva permette di scrivere algoritmi eleganti e sintetici per molti tipi di problemi comuni, anche se non sempre le soluzioni ricorsive sono le pi\u00f9 efficienti. Questo \u00e8 dovuto al fatto che comunemente la ricorsione viene implementata utilizzando le funzioni, e che l'invocazione di una funzione ha un costo rilevante, e questo rende pi\u00f9 efficienti gli algoritmi iterativi.\nIn alcuni casi la ricorsione \u00e8 altrettanto efficiente di un ciclo iterativo: linguaggi dei paradigmi funzionali o logici tipicamente non hanno il concetto di ciclo ed usano la ricorsione ottimizzando automaticamente (Tail call optimization).\nUn esempio: il fattoriale di un numero.\nPer capire il concetto useremo un esempio di tipo matematico, il calcolo del fattoriale di un numero n. Un altro semplice esempio potrebbe essere stato quello della Successione di Fibonacci.\nChiameremo fattoriale di n e scriveremo n!, il prodotto dei primi n \"numeri naturali\", ottenuto come segue:\n 0! = 1; per definizione\n 1!=1;\n n! = 1 * 2 * 3 * ... * n-1 * n; per n &gt; 0.\nRielaborando la definizione, ci si accorge di come sia possibile darne una versione ricorsiva.\nSia a tal proposito:\n n! = (1 * 2 * 3 * ... * n-1) * n;\nsi ottiene,\n n! = (n-1)! * n;\nda cui, iterando,\n n! = (n-2)! * (n-1) * n,\ncontinuando ad iterare la definizione, arriveremo alle condizioni di terminazione, per cui il risultato cercato \u00e8 noto:\n 0! = 1! = 1.\nSiamo adesso in grado di dare un algoritmo ricorsivo che chiameremo FATT, per il calcolo del fattoriale. Si osservi che la notazione utilizzata distingue\ntra il simbolo x == y, per indicare \"uguaglianza\" tra i due valori ed il\nsimbolo x = y, per indicare che alla \"variabile x\" sar\u00e0 \"assegnato\"\nil valore di \"y\", cos\u00ec come per il Linguaggio C:\n int FATT (int n)\n if (n &lt;= 1) return 1;\n else return n * FATT (n-1);\n \nQuando l'algoritmo viene eseguito la prima volta, il valore di n viene confrontato con 0 e con 1, nel caso in cui il valore sia diverso, la procedura viene chiamata ricorsivamente su valori pi\u00f9 piccoli sino a quando n non risulta uguale ad 1, nel qual caso il risultato \u00e8 noto e pu\u00f2 essere restituito dalla funzione attuale a quella che l'aveva in precedenza chiamata.\nI risultati restituiti da ognuna delle procedure ricorsive vengono di volta in volta moltiplicati. Il penultimo valore restituito sar\u00e0 proprio uguale ad (n-1)!, quest'ultimo verr\u00e0 moltiplicato per n e l'algoritmo potr\u00e0 restituire il risultato cercato. \nA scopo esplicativo e didattico, viene fornito di seguito un algoritmo per il calcolo del fattoriale che sfrutta un approccio di tipo iterativo:\n int FATTiterativo (int n)\n int fatt = 1;\n while (1 &lt;= n)\n fatt = fatt * n; \n n --; \n return fatt;\nTipi di ricorsione.\nEsistono vari tipi di ricorsione. Si parla di mutua ricorsione quando nell'algoritmo una funzione ne richiama un'altra che a sua volta richiama la prima, altrimenti si parla di ricorsione diretta.\nAltra distinzione \u00e8 quella fra ricorsione lineare, che si ha quando vi \u00e8 solo una chiamata ricorsiva all'interno della funzione, e non lineare nel caso in cui le chiamate ricorsive siano pi\u00f9 di una.\nLa distinzione pi\u00f9 importante ai fini pratici si ha fra ricorsione di coda (\"tail recursion\") e ricorsione non di coda. Si parla di ricorsione di coda quando la chiamata ricorsiva \u00e8 l'ultima istruzione eseguita nella funzione. \u00c8 possibile trasformare una funzione che utilizza questo tipo di algoritmo ricorsivo in una funzione iterativa, che di solito \u00e8 pi\u00f9 efficiente, in quanto non occorre mantenere lo stato della funzione una volta calcolata come \u00e8 stato fatto nell'esempio precedente. Se l'algoritmo non \u00e8 ricorsivo di coda, per trasformarlo in una versione iterativa occorre utilizzare un meccanismo di mantenimento dello stato analogo a quello che \u00e8 utilizzato implicitamente nelle chiamate di funzione.\nEspressivit\u00e0 della ricorsione.\nRicorsione ed iterazione hanno la stessa espressivit\u00e0: la ricorsione pu\u00f2 essere rimpiazzata dall'iterazione tramite l'utilizzo di uno stack esplicito, mentre l'iterazione pu\u00f2 essere rimpiazzata con la ricorsione di coda. Quale approccio sia il migliore dipende dal problema da risolvere e dal linguaggio utilizzato. Nel caso dei linguaggi imperativi si preferisce l'uso dell'iterazione, particolarmente nel caso di ricorsione lineare, poich\u00e9 evita l'overhead delle chiamate di funzione e della gestione dello stack, mentre nei linguaggi funzionali, al contrario si preferisce l'uso della ricorsione, in cui la versione di coda \u00e8 sovente ottimizzata con prestazioni paragonabili all'iterazione.\nVantaggi e svantaggi.\nLa ricorsione ha un vantaggio fondamentale: permette di scrivere poche linee di codice per risolvere un problema anche molto complesso. Tuttavia, essa ha anche un enorme svantaggio: le prestazioni.\nInfatti, la ricorsione genera una quantit\u00e0 enorme di overhead, occupando lo stack per un numero di istanze pari alle chiamate della funzione che \u00e8 necessario effettuare per risolvere il problema. Funzioni che occupano una grossa quantit\u00e0 di spazio in memoria, pur potendo essere implementate ricorsivamente, potrebbero dare problemi a tempo di esecuzione. Inoltre, la ricorsione impegna comunque il processore in maniera maggiore per popolare e distruggere gli stack.\nPertanto, se le prestazioni sono obiettivo principale del programma e non si dispone di sufficiente memoria, si consiglia di non utilizzare la ricorsione.\nEliminazione della ricorsione.\nSono stati fatti degli studi approfonditi su come ottimizzare il codice di alcune routine dove il carico della memoria di allocazione delle funzioni \u00e8 troppo elevato. Si effettuano degli studi sulla natura della funzione e si ricava l'eliminazione della ricorsione per un'ottimizzazione della memoria. \nRicorsione in coda.\nLa ricorsione in coda (\"tail recursion\") si verifica quando, in una procedura e/o funzione ricorsiva (che richiama se stessa), la chiamata ricorsiva viene operata come ultimo passo. Ci\u00f2 implica che al ritorno dalla chiamata ricorsiva la funzione non produce alcun altro passo. Srotolando la ricorsione si intuisce come si possa ottimizzare questa condizione sostituendo una funzione ricorsiva con una iterativa, che comporti minor complessit\u00e0 spaziale. Il passaggio da funzione ricorsiva a funzione iterativa pu\u00f2 essere operato semplicemente riproducendo per passi successivi l'intero corpo, appunto, della funzione.\n void F(x)\n else \n E; y=g(x); F(y);\nSi noti come la chiamata ricorsiva sia l'ultima istruzione della\nfunzione. Si pu\u00f2 quindi facilmente eliminarla sostituendola con\nun costrutto iterativo\n void F_it(x)\n while (P(x)==0) then\nSi consideri la procedura di ricerca binaria (ricorsiva) in un vettore ordinato\n int binsearch(int a[], int sx, int dx, int el)\n int x;\n if (dx &lt; sx) return -1;\n x = (dx + sx)/2;\n if (el &lt; a[x]) return binsearch(a,sx,x-1,el);\n else if (el == a[x]) return x;\n else return binsearch(a,x+1,dx,el);\nOsserviamo che le chiamate ricorsive sono eseguite come ultime istruzioni della funzione.\nSviluppiamo una versione iterativa per la ricerca binaria\n int binsearch_it(int a[], int dim, int el)\n int sx, dx, x;\n sx = 0; dx = dim - 1;\n while (dx &gt;= sx)\n x = (dx + sx)/2;\n if (el == a[x]) return x;\n if (el &lt; a[x]) dx = x - 1;\n else sx = x + 1;\n return -1;\nRicorsione non in coda.\nQuando invece la ricorsione non \u00e8 l'ultima istruzione della procedura (ricorsione non in coda) si pu\u00f2 optare per una soluzione che preveda l'utilizzo di uno stack di supporto che permette di salvare i valori delle chiamate ricorsive e tramite un ciclo while simulare in modo del tutto banale ci\u00f2 che fa lo stack di sistema.\nCuriosit\u00e0.\nL'algoritmo ricorsivo \u00e8 protagonista del libro Crypto dello scrittore Dan Brown.\nLa soluzione del gioco d'ingegno noto con il nome Torre di Hanoi \u00e8 facilmente descrivibile tramite un algoritmo ricorsivo.\nLa ricorsione pu\u00f2 essere intesa anche come una versione costruttiva del principio d'induzione, dove il termine \"costruttiva\" indica la capacit\u00e0 di costruire la soluzione di un problema.\nUna famosa frase (riportata su \"Programming Recursion\" di L. Peter Deutsch, interamente dedicato alla ricorsione) dice che: \"To Iterate is Human, to Recurse, Divin\" (\"iterare \u00e8 umano, usare la ricorsione \u00e8 divino\")."}
{"id": "9664", "revid": "1318658", "url": "https://it.wikipedia.org/wiki?curid=9664", "title": "Peschiera Borromeo", "text": "Peschiera Borromeo (\"Peschera Borromee\" in dialetto milanese, : , e semplicemente Peschiera fino al 1863) \u00e8 un comune italiano di abitanti della citt\u00e0 metropolitana di Milano in Lombardia.\nLa sede comunale si trova nel quartiere di Bettola.\nGeografia fisica.\nTerritorio.\nIl suo territorio, pur rientrando in larga parte all'interno del parco agricolo sud Milano, da qualche decennio non ha pi\u00f9 una vocazione agricola. Si \u00e8 infatti sviluppato un importante centro residenziale con una forte connotazione produttiva: importante la centrale del latte, la produzione di pasta fresca, informatica e chimica oltre ad un fiorente tessuto formato da piccole e medie industrie.&lt;br&gt;\n\u00c8 un paese molto ricco, tra i primi in Italia per reddito procapite: lo dimostrano l'alto valore degli immobili e la fattura di questi.\nDal punto di vista ambientale sono molto importanti il bosco del Carengione, in origine riserva di caccia dei conti Borromeo, ora area protetta parte del Parco Agricolo Sud Milano, e le ancora molte risorgive presenti nella campagna circostante l'abitato, come il Fontanile Gambarone nel quartiere di San Bovio.\nIl quartiere di Linate d\u00e0 il nome all'aeroporto di Milano-Linate, il cui sedime ricade nei comuni di Peschiera Borromeo, di Segrate e di Milano.\nNonostante l'aeroporto e l'adiacente idroscalo abbiano creato una barriera in direzione nord-sud che ha contribuito a limitare lo sviluppo urbanistico preservando vaste aree verdi all'interno del territorio comunale, almeno in confronto ad altri comuni della prima cintura del circondario milanese, questo \u00e8 stato comunque tumultuoso, e non privo di problematiche per le amministrazioni comunali che si sono succedute.\nClima.\nIl clima \u00e8 molto umido in tutte le stagioni a causa dei numerosi campi coltivati dislocati nelle vicinanze. In inverno la temperatura arriva di rado a punte di 7 gradi sotto lo zero, mentre in estate, piuttosto afosa e poco ventilata, supera anche i 35 gradi.\nStoria.\nIn epoca romana Peschiera Borromeo era attraversato da un'importante strada romana, la \"via Regina\", che collegava il porto fluviale di \"Cremona\" (la moderna Cremona) con \"Clavenna\" (Chiavenna) passando da \"Mediolanum\" (Milano). Durante il medioevo la zona di Peschiera era importante per il commercio del sale che risaliva il Lambro e passando per il monastero arrivava a Milano.\nNon si sa molto della nascita di Peschiera Borromeo, ma un tempo era rigogliosa di corsi d'acqua e laghi (da qui il nome Peschiera), e sul suo territorio erano dislocate diverse cascine come Mirazzano, Biassano, Longhignara, Bettola e San Bovio.&lt;br&gt;\nLa localit\u00e0 pi\u00f9 antica \u00e8 quella di Mirazzano, dove sorge il castello, prima monastero e successivamente trasformata in residenza estiva dai conti Borromeo. Con la residenza dei Borromeo cos\u00ec lontana dalle mura di Milano, la citt\u00e0 fu spesso invasa da altri popoli, come i francesi.\nNell'ambito della suddivisione del territorio milanese in pievi, Peschiera apparteneva alla Pieve di Mezzate. In et\u00e0 napoleonica (1809) fu aggregato a Peschiera il comune di Mezzate, e due anni dopo Cassignanica, Foramagno, Pantigliate e Zelo. Tutti i centri recuperarono l'autonomia con la costituzione del Regno Lombardo-Veneto. Nel 1863 Peschiera assunse il nome ufficiale di \"Peschiera Borromeo\".\nLa citt\u00e0 cominci\u00f2 ad industrializzarsi dall'inizio del XX secolo, ma mantenendo un fiorente sistema agricolo basato sulle cascine. Durante la prima guerra mondiale Peschiera fu risparmiata, ma molti dei suoi abitanti perirono nel conflitto. Nel 1933 fu aggregato a Peschiera il comune di Linate al Lambro (con le localit\u00e0 di Mezzate e Zeloforamagno), sul cui territorio era stato realizzato il primo aeroporto milanese.\nDurante la seconda guerra mondiale invece le cascine furono quasi del tutto distrutte, ad eccezione di Mirazzano. Dopo la guerra Peschiera Borromeo si evolse fino a diventare quella che \u00e8 oggi. Nel 1988 fu insignita del titolo di citt\u00e0.\nMonumenti e luoghi d'interesse.\nDa vedere il castello dei conti Borromeo, che conserva tuttora l'acqua nel fossato che lo circonda, e tutto il borgo di Mirazzano, con le diverse cascine come la Pestazza, la cascina Fiorano e la cascina Castello a Longhignana, ubicata a poca distanza dall'oasi naturalistica delle sorgenti della Muzzetta e dalla Strada del Duca.\nNelle vicinanze del castello si trova una chiesa del XII secolo dedicata ai Santi Cosma e Damiano.\nSociet\u00e0.\nEtnie e minoranze straniere.\nSecondo le statistiche ISTAT al 31 dicembre 2016 la popolazione straniera residente nel comune metropolitano era di persone, pari al 7% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nQuartieri\nSecondo lo Statuto comunale, la citt\u00e0 di Peschiera Borromeo \u00e8 composta dai seguenti quartieri:\nInfrastrutture e trasporti.\nI trasporti urbani e interurbani di Peschiera Borromeo vengono svolti con autoservizi di linea gestiti da ATM e dalla Societ\u00e0 Autoguidovie."}
{"id": "9665", "revid": "260676", "url": "https://it.wikipedia.org/wiki?curid=9665", "title": "Abbadia Cerreto", "text": "Abbadia Cerreto (\"Ser\u00e8\" in dialetto lodigiano) \u00e8 un comune italiano di 281 abitanti della provincia di Lodi in Lombardia.\n\u00c8 il secondo comune italiano in ordine alfabetico, preceduto da Abano Terme e seguito da Abbadia Lariana.\nStoria.\nIl centro si \u00e8 sviluppato attorno all'Abbazia del Cerreto, fondata nel 1084 da Alberico di Montecassino, di architettura romanico-gotica, la cui torre ottagonale \u00e8 situata all'incrocio dei bracci dell'altare, dove era collocata la corda utilizzata per suonare le campane.\nFu eretta dai monaci benedettini, passando poi ai monaci cistercensi nel 1131, divenendo commenda nel 1431. Fu soppressa nel 1798.\nIn et\u00e0 napoleonica (1809-16) Abbadia Cerreto fu frazione di Corte Palasio, recuperando l'autonomia con la costituzione del Regno Lombardo-Veneto.\nAd Abbadia Cerreto si \u00e8 assistito allo spopolamento delle campagne in favore dei centri industriali, tant'\u00e8 che la popolazione si \u00e8 ridotta di oltre il 30% dagli anni cinquanta. Tuttavia dall'anno 2002 si \u00e8 assistito ad un aumento di popolazione dovuto all'accrescersi di terreni edificabili.\nIl nome della localit\u00e0 deriva dalla presenza dell'abbazia e dal tipo di alberi frequenti in quella zona, i cerri, della famiglia delle querce.\nMonumenti e luoghi d'interesse.\nDell'abbazia resta solamente la chiesa dei Santi Pietro e Paolo (XII secolo), pregevole costruzione in laterizio sormontata da una torre ottagonale.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti nel comune di Abbadia Cerreto in totale sono 17, pari al 6,18% della popolazione.\nLe nazionalit\u00e0 maggiormente rappresentate sono:\nGeografia antropica.\nSecondo lo statuto comunale, il territorio comunale comprende il centro abitato di Abbadia Cerreto e le localit\u00e0 di Cantarana, Isella San Cipriano, Mirabellino e Padule.\nSecondo l'ISTAT, il territorio comunale comprende il centro abitato di Abbadia Cerreto e le localit\u00e0 di Isella e San Cipriano.\nEconomia.\nL'economia locale si basa prevalentemente sull'agricoltura, oltre a un'officina meccanica, un ristorante e altri piccoli esercizi commerciali.\nPer il resto c'\u00e8 pendolarismo su Milano e Lodi.\nAmministrazione.\nSegue un elenco delle amministrazioni precedenti.\nAltre informazioni amministrative.\nAbbadia Cerreto forma con la limitrofa Corte Palasio l'Unione di comuni \"Oltre Adda Lodigiano\"."}
{"id": "9667", "revid": "124871200", "url": "https://it.wikipedia.org/wiki?curid=9667", "title": "Energia di ionizzazione", "text": "Lenergia di ionizzazione di un atomo o di una molecola \u00e8 l'energia minima richiesta per allontanare un elettrone e portarlo a distanza infinita, allo zero assoluto, e in condizioni di energia cinetica nulla. Quindi l'energia necessaria per far avvenire il seguente processo:\nAvendo impiegato nella definizione \"energia minima richiesta\" si vuole intendere che, se non specificato, ci si riferisce al processo in cui il catione generato si trover\u00e0 nel suo stato fondamentale. In altri termini si pu\u00f2 dire che l'energia di ionizzazione \u00e8 la differenza di energia tra la specie X+(g) e X(g).\nL'energia di ionizzazione viene talvolta chiamata EI1 o pi\u00f9 spesso semplicemente I1; i pedici stanno ad indicare che si tratta dell'energia di prima ionizzazione.\nIn maniera analoga si definiscono le successive:\ne cos\u00ec via.\nQuanto pi\u00f9 un catione \u00e8 carico positivamente, tanto pi\u00f9 difficile \u00e8 strappare un ulteriore elettrone, di conseguenza e cos\u00ec via.\nPer gli atomi il numero delle energie di ionizzazione \u00e8 uguale a quello dei loro elettroni, quindi anche al loro numero atomico. Le molecole invece tendono a dissociarsi se private di elettroni, quindi in genere non si pu\u00f2 andare oltre la prima o talvolta la seconda energia di ionizzazione.\nL'unit\u00e0 di misura con cui vengono espresse \u00e8 quasi sempre l'elettronvolt, eV, pi\u00f9 raramente si usano i kJ/mol. La ionizzazione sia di un atomo che di una molecola \u00e8 un processo endotermico e quindi le energie di ionizzazione sono sempre positive.\nLa tecnica pi\u00f9 importante per la sua misura \u00e8 la spettroscopia fotoelettronica.\nAtomi.\nDati sperimentali.\nL'energia di prima ionizzazione \u00e8 una propriet\u00e0 periodica. Muovendosi lungo un periodo della tavola periodica da sinistra verso destra I1 aumenta, mentre scendendo in uno stesso gruppo diminuisce. Vi \u00e8 molta regolarit\u00e0 in questo andamento nei blocchi principali.\nTutti i valori sono espressi in elettronvolt, e sono stati tratti dal database del NIST.\nSi vede quindi che gli elementi con la pi\u00f9 elevata energia di ionizzazione sono quelli posizionati in alto a destra nella tavola periodica (i tre valori maggiori si hanno rispettivamente per He, Ne e F). Mentre in posizione opposta vi sono gli elementi pi\u00f9 facilmente ionizzabili (Cs, Fr e Rb).\nLa periodicit\u00e0 risulta ancora pi\u00f9 evidente se si mettono in grafico questi dati:\nSi nota che le uniche eccezioni nell'andamento generale si hanno passando dagli atomi del gruppo 2 a quelli del gruppo 13 e dagli atomi del gruppo 15 a quelli del gruppo 16: queste sono dovute alla superiore stabilit\u00e0 che mostrano una configurazione con il solo orbitale s completo (elementi del gruppo 2) o con l'orbitale s completo e ciascuno degli orbitali p riempito con un elettrone (elementi del gruppo 15). Queste irregolarit\u00e0 comunque tendono a smorzarsi all'aumentare del numero atomico.\nNel blocco d la periodicit\u00e0 \u00e8 ancora presente, anche se l'andamento \u00e8 meno regolare.\nAncora una volta risulta pi\u00f9 chiaro esprimere i valori in un grafico per cogliere gli aspetti pi\u00f9 salienti.\nL'energia di ionizzazione anche in questo caso aumenta muovendoci da sinistra verso destra lungo uno stesso periodo. Scendendo nei gruppi vi \u00e8 per\u00f2 una notevole differenza nell'andamento rispetto a quanto avviene nei blocchi principali. In particolare le I1 sono insolitamente elevate per gli elementi del sesto periodo, tanto che il metallo con la pi\u00f9 alta energia di ionizzazione nel dodicesimo gruppo non \u00e8 lo zinco come ci si aspetterebbe in base all'andamento generale, bens\u00ec il mercurio; in analogia con i precedenti si notano inoltre un minimo per gli elementi del gruppo 3 e un massimo per gli elementi del gruppo 12 (dovuto al completo riempimento degli orbitali d), ma situazioni intermedie pi\u00f9 complesse che quelle viste per i gruppi precedenti.\nViene di seguito riportato un grafico complessivo in cui si raccolgono le I1 per gli atomi di tutti gli elementi fino al radio, comprendendo anche quelli del blocco f che finora sono stati trascurati.\nL'aspetto che pi\u00f9 colpisce anche in questo grafico \u00e8 il comportamento del mercurio, che presenta un'energia molto anomala per la sua posizione, quasi uguale a quella del gas nobile che lo segue.\nInterpretazione teorica.\nSi pu\u00f2 render conto in maniera estremamente accurata dei dati sperimentali riportanti sopra tentando di risolvere esattamente l'equazione di Schr\u00f6dinger per ogni atomo e il relativo catione. La differenza delle energie risultanti corrisponderebbe all'energia di ionizzazione. Per gli atomi pesanti sarebbe necessario introdurre le correzioni relativistiche.\nNon \u00e8 per\u00f2 conveniente seguire questa strada per offrire un quadro interpretativo generale. \u00c8 invece vantaggiosa una trattazione basata sull'approssimazione orbitalica, risolvendo quindi l'equazione di Schr\u00f6dinger con il metodo di Hartree-Fock. In questo modo si potr\u00e0 descrivere la struttura elettronica degli atomi sfruttando il fecondo concetto di configurazione elettronica. Una stima delle energie di ionizzazione, in accordo con il teorema di Koopmans, sar\u00e0 data dall'energia dell'orbitale occupato ad energia pi\u00f9 elevata cambiata di segno.\nSe prendiamo per esempio l'atomo di ossigeno, per cui la configurazione elettronica fondamentale \u00e8 1\"s\"22\"s\"22\"p\"4, l'orbitale occupato a maggior energia \u00e8 il 2\"p\", quindi dal teorema di Koopmans si avr\u00e0:\ndove \u03b5\"2p\" \u00e8 l'energia dell'orbitale 2\"p\" per l'atomo di ossigeno.\nL'accordo quantitativo tra i valori calcolati e quelli misurati non \u00e8 molto buono, per esempio per gli elementi del secondo periodo gli errori vanno da circa l'1% a circa il 20%. In compenso nei risultati dei calcoli si rispecchia bene l'andamento qualitativo generale, si possono quindi impiegare le configurazioni elettroniche come strumento di interpretazione teorica.\nQuesta via si presta ad una trattazione qualitativa che non necessita lo svolgimento dei calcoli, ma grazie a concetti come la schermatura e la penetrazione degli orbitali, permette di offrire una giustificazione visualizzabile dei dati sperimentali.\nLa deduzione delle configurazioni elettroniche degli atomi pu\u00f2 essere eseguita con relativa facilit\u00e0 seguendo il principio dell'Aufbau e il principio di esclusione di Pauli, in questo modo si potr\u00e0 quasi sempre individuare l'orbitale occupato a maggior energia senza svolgere alcun calcolo. Per gli atomi del blocco \"s\" sar\u00e0 l'orbitale n\"s\" (dove \"n\" \u00e8 il periodo a cui appartiene l'atomo), per gli atomi del blocco \"p\" sar\u00e0 l'orbitale n\"p\". Nel blocco \"d\" questa tendenza non sar\u00e0 sempre rispettata, ma \u00e8 vero in genere che l'orbitale occupato a pi\u00f9 alta energia sar\u00e0 ln\"d\".\nSi potranno allora fare le seguenti considerazioni:\nPer cogliere le sottigliezze sar\u00e0 inevitabile passare ad una descrizione pi\u00f9 sofisticata della struttura atomica. Per esempio, la scarsa schermatura degli orbitali \"f\" e in misura minore di quelli \"d\" non \u00e8 sufficiente a giustificare il valore di I1 per il mercurio. In questo caso giocano un ruolo importante gli effetti relativistici.\nMolecole.\nInterpretazione teorica.\nCome per gli atomi, anche per le molecole lo strumento di interpretazione teorica pi\u00f9 conveniente \u00e8 l'approssimazione orbitalica. Ci si muover\u00e0 quindi nell'ambito della teoria MO-LCAO e si far\u00e0 nuovamente ricorso al teorema di Koopmans. Anche in questo caso l'accordo quantitativo con i dati sperimentali non \u00e8 eccelso, ma comunque accettabile.\nRiportiamo di seguito una tabella che permette di dare un'idea del grado di affidabilit\u00e0 dei calcoli Hartree-Fock.\nIn questi calcoli si \u00e8 impiegato il basis-set 6-31G*.\nSi pu\u00f2 notare che in tutti i casi si sovrastima l'energia di ionizzazione, il motivo di questo andamento viene (verr\u00e0) illustrato nella pagina dedicata al teorema di Koopmans.\nInteressante \u00e8 l'analisi qualitativa dei dati, che pu\u00f2 essere eseguita limitandoci a studiare le configurazioni elettroniche delle molecole e in particolare porgendo la nostra attenzione all'orbitale occupato a maggior energia, che viene chiamato HOMO (\"highest occupied molecular orbital\").\nLe configurazioni elettroniche sono in grado di offrire una giustificazione lineare delle differenze di I1 tra le molecole diatomiche omonucleri e i rispettivi atomi. In tutti i casi in cui l'HOMO \u00e8 un orbitale di legame (H2, N2, C2, P2) l'energia di ionizzazione della molecola \u00e8 superiore a quella dell'atomo. Per gli alogeni e per l'ossigeno, in cui l'HOMO \u00e8 un orbitale di antilegame sar\u00e0 pi\u00f9 facile ionizzare le molecole rispetto agli atomi. Considerazioni analoghe si possono fare per le molecole diatomiche eteronucleari NO e CO. L'elettrone spaiato del monossido di azoto occupa un orbitale di antilegame, per questo motivo sar\u00e0 relativamente facile ionizzarlo. Mentre per il monossido di carbonio, isoelettronico con N2 e NO+, l'HOMO \u00e8 a minor energia degli orbitali atomici sia del carbonio che dell'ossigeno.\nConsideriamo ora gli alogenuri di idrogeno. Nell'ottica LCAO l'orbitale legante \u00e8 una combinazione lineare dell1\"s\" dell'idrogeno con l'orbitale n\"pz\" dell'alogeno. Questo non \u00e8 per\u00f2 l'HOMO, a pi\u00f9 alta energia vi sono due orbitali di non legame, degeneri, sostanzialmente si tratta degli orbitali n\"px\" e n\"py\" dell'alogeno. La loro energia \u00e8 per\u00f2 maggiore rispetto agli orbitali atomici e lo si pu\u00f2 apprezzare nella seguente tabellina, dove vengono riportate le differenze di I1 tra X e HX:\nQuesto andamento pu\u00f2 essere interpretato facendo ricorso a un grossolano modello elettrostatico. L'atomo pi\u00f9 elettronegativo, il fluoro, attirer\u00e0 a s\u00e9 la gran parte della densit\u00e0 elettronica della molecola, ci\u00f2 comporter\u00e0 un aumento delle repulsioni interelettroniche rispetto all'atomo isolato e far\u00e0 aumentare l'energia degli orbitali 2\"px\" e 2\"pz\". Negli altri alogenuri d'idrogeno questo fenomeno sar\u00e0 molto pi\u00f9 sfumato, sia perch\u00e9 la polarizzazione della molecola diminuisce scendendo nel gruppo, sia perch\u00e9 le dimensioni maggiori degli atomi permettono la \"diluizione\" delle repulsioni.\nUn comportamento analogo si osserva in tutti i casi di alogenuri in cui l'HOMO \u00e8 una combinazione lineare degli orbitali atomici dell'alogeno.\nPer le molecole poliatomiche la simmetria gioca un ruolo decisivo nella struttura elettronica, delineando la disposizione degli orbitali molecolari. La descrizione di tali sistemi fa quindi ampio uso della teoria dei gruppi e in particolare risulta molto utile l'impiego del metodo SALC. Qui ci limitiamo a riportare le configurazioni elettroniche di molecole significative, che come al solito saranno la base delle nostre argomentazioni.\nSi nota che per il metano gli HOMO sono i tre orbitali degeneri \"1t2\", sono di orbitali di legame, la sua energia di ionizzazione \u00e8 relativamente alta per questo motivo. In H2O e NH3 gli HOMO sono invece orbitali di non legame, in entrambi i casi si tratta principalmente degli orbitali \"2p\" dell'atomo centrale. Il borano ha due elettroni in meno delle molecole citate sopra, i suoi HOMO sono gli orbitali degeneri \"1e\" in cui il contributo degli orbitali dell'idrogeno \u00e8 notevole, per questo BH3 ha una I1 non riconducibile all'atomo di boro.\nI dettagli quantitativi, come la scarsa I1 per l'ammoniaca, si possono apprezzare solo eseguendo i calcoli. Ci si accorge per\u00f2 che basta osservare le strutture di Lewis delle relative molecole per avanzare stime ragionevoli di carattere qualitativo. L'HOMO potr\u00e0 essere riconosciuto negli orbitali occupati dai doppietti di non legame, qualora vi siano. In quei casi ci si aspetter\u00e0 che l'energia di ionizzazione della molecola sia prossima a quella dell'atomo a cui appartengono questi doppietti. Questo grezzo modo di ragionare si presta bene all'interpretazione dei dati degli alogenuri. Per AlX3, BX3, CX4, SiX4, PX5 e SF6 non vi sono doppietti di non legame sull'atomo centrale, l'HOMO \u00e8 una combinazione lineare degli orbitali degli alogeni, infatti le I1 sono prossime a quelle dell'atomo X. Nei casi in cui vi sono doppietti di non legame sull'atomo centrale, NX3, PX3, SF4, i valori delle I1 sono sensibilmente pi\u00f9 bassi perch\u00e9 l'HOMO sar\u00e0 sostanzialmente un orbitale dell'atomo centrale. Ovviamente questa pu\u00f2 essere una guida indicativa per riconoscere approssimativamente l'ordine di grandezza delle energie di ionizzazione, ma non potr\u00e0 certo coglierne i dettagli quantitativi.\nSolidi.\nIl termine \"energia di ionizzazione\" viene riservato alle specie chimiche in fase gassosa. Per i solidi si \u00e8 soliti parlare di lavoro di estrazione. La misura e l'interpretazione dei dati relativi alla ionizzazione dei metalli attraverso radiazione elettromagnetica, effetto fotoelettrico, fu oggetto di studi intensi a cavallo dei secoli XIX e XX. Fu Einstein nel 1905 a offrire l'interpretazione teorica corretta del fenomeno prendendo spunto dal lavoro di Max Planck sul corpo nero."}
{"id": "9668", "revid": "125935", "url": "https://it.wikipedia.org/wiki?curid=9668", "title": "Amedeo Avogadro", "text": "\u00c8 famoso soprattutto per i suoi contributi alla teoria molecolare, culminata nella legge conosciuta come Legge di Avogadro secondo la quale volumi uguali di gas diversi alla stessa temperatura e alla stessa pressione contano lo stesso numero di particelle. In suo onore, il numero di particelle elementari (atomi, molecole, ioni o altre particelle) in 1 mole di una sostanza, 6,02214076\u00d71023, \u00e8 ora conosciuta come Costante di Avogadro, ed \u00e8 una delle sette costanti fondamentali del Sistema Internazionale di Unit\u00e0 di Misura (SI).\nBiografia.\nNacque nell'agosto 1776 in una famiglia di antica nobilt\u00e0 piemontese, da Anna Vercellone di Biella e da Filippo Avogadro, conte di Quaregna e di Cerreto, il quale fu Senatore del Regno di Sardegna e alto magistrato.\nAmedeo fu uno studente brillante; si laure\u00f2 in Legge con una tesi sul diritto canonico a vent'anni, nel 1796, e inizi\u00f2 a praticare la professione di avvocato. Ben presto, per\u00f2, si dedic\u00f2 allo studio della fisica e della matematica, le sue scienze preferite, e nel 1809 cominci\u00f2 a insegnarle al collegio di Vercelli (dove la sua famiglia aveva dei possedimenti).\nL'8 luglio 1804 divenne socio dell'Accademia delle scienze di Torino.\nDurante la sua permanenza a Vercelli scrisse una memoria nella quale formul\u00f2 un'ipotesi che viene oggi chiamata Legge di Avogadro e che si \u00e8 abituati ad esprimere nella forma:\nSped\u00ec questa memoria al \"Journal de Physique, de Chimie et d'Histoire naturelle\" di De Lam\u00e9therie che la pubblic\u00f2 nell'edizione del 14 luglio 1811 con il titolo \"Essai d'une mani\u00e8re de d\u00e9terminer les masses relatives des molecules \u00e9l\u00e9mentaires des corps, et les proportions selon lesquelles elles entrent dans ces combinaisons\".\nLa Legge di Avogadro implica che le relazioni tra i pesi di volumi identici di gas differenti (a parit\u00e0 di condizioni di temperatura e pressione), corrispondono alle relazioni tra i rispettivi pesi molecolari. Quindi, i pesi molecolari relativi possono essere calcolati dal peso dei gas.\nAvogadro svilupp\u00f2 questa ipotesi dopo che Joseph Louis Gay-Lussac aveva pubblicato la sua legge sui volumi (e i gas combinati) nel 1808 (la Prima legge di Gay-Lussac). La principale difficolt\u00e0 che Avogadro dovette risolvere fu la grande confusione che regnava al tempo su atomi e molecole: uno dei pi\u00f9 importanti contributi del lavoro di Avogadro fu quello di distinguere gli uni dalle altre, ammettendo che anche particelle semplici potessero essere composte da molecole, e che queste ultime fossero composte da atomi. John Dalton, ad esempio, non considerava questa possibilit\u00e0. Avogadro, in realt\u00e0, non us\u00f2 la parola \"atomo\", in quanto i termini \"atomo\" e \"molecola\" erano usati in maniera quasi indistinta. Egli considerava l'esistenza di tre tipi di \"molecole\", comprese le \"molecole elementari\" (i nostri \"atomi\"). Oltre a ci\u00f2, diede una particolare attenzione alla definizione di massa, come distinta dal peso.\nCon sospetto entusiasmo prese parte ai movimenti politici rivoluzionari del 1821 (contro il re di Sardegna), cosicch\u00e9 due anni dopo fu rimosso dalla sua posizione (o, secondo la dichiarazione ufficiale, l'universit\u00e0 era \u00ablieta di permettere a questo interessante scienziato, di prendere una pausa di riposo dai pesanti doveri dell'insegnamento, in modo da essere in grado di dare una migliore attenzione alle sue ricerche\u00bb). Quando la sua cattedra di Fisica Sublime all'Universit\u00e0 di Torino fu ripristinata nel 1832, fu infatti affidata al celebre matematico Augustin-Louis Cauchy, che l'abbandon\u00f2 circa un anno dopo. L'insegnamento fu cos\u00ec di nuovo assegnato ad Avogadro, il quale lo tenne fino al 1850.\nCon il tempo, il suo isolamento politico fu gradualmente ridotto, in quanto le idee rivoluzionarie ricevevano una crescente attenzione da parte di casa Savoia, fino a quando, nel 1848, Carlo Alberto emise una costituzione moderna (lo Statuto Albertino). Ben prima di ci\u00f2 (1833), a seguito della crescente attenzione per i suoi lavori, Avogadro fu richiamato all'Universit\u00e0 di Torino, dove insegn\u00f2 per altri venti anni. Mor\u00ec nel 1856 e fu sepolto nel cimitero di Quaregna in provincia di Biella.\nMolto poco si sa della sua vita privata e della sua attivit\u00e0 politica; nonostante il suo aspetto fisico poco gradevole (almeno a giudicare dalle rare immagini trovate), era conosciuto come un discreto \"tombeur de femmes\" anche se, al contempo, uomo religioso e dedito a una vita sobria. Ebbe otto figli, nessuno dei quali segu\u00ec le orme paterne. Molti studi storici confermano che patrocin\u00f2 e aiut\u00f2 alcuni cospiratori sardi che stavano organizzando una rivoluzione sull'isola, bloccata all'ultimo momento dalla concessione dello statuto da parte di Carlo Alberto. Alcuni dubbi comunque permangono, considerando l'esiguit\u00e0 delle prove.\nAvogadro occup\u00f2 incarichi pubblici in statistica, meteorologia, e pesi e misure (introdusse il sistema metrico decimale in Piemonte) e fu membro del Reale Concilio Superiore sulla Pubblica Istruzione.\nNel 1814 pubblic\u00f2 \"M\u00e9moire sur les masses relatives des mol\u00e9cules des corps simples, ou densit\u00e9s pr\u00e9sum\u00e9es de leur gaz, et sur la constitution de quelques-uns de leur compos\u00e9s, pour servir de suite \u00e0 l'Essai sur le m\u00eame sujet, publi\u00e9 dans le Journal de Physique, juillet 1811\", sulla densit\u00e0 dei gas.\nNel 1820 divenne professore all'Universit\u00e0 di Torino; nel 1821 pubblic\u00f2 un'altra memoria, \"Nouvelles consid\u00e9rations sur la th\u00e9orie des proportions d\u00e9termin\u00e9es dans les combinaisons, et sur la d\u00e9termination des masses des mol\u00e9cules des corps\" e poco dopo \"M\u00e9moire sur la mani\u00e8re de ramener les compos\u00e8s organiques aux lois ordinaires des proportions d\u00e9termin\u00e9es\".\nNel 1841 complet\u00f2 e pubblic\u00f2 il suo lavoro in 4 volumi: \"Fisica dei corpi ponderabili, ossia Trattato della costituzione materiale de' corpi\". \nNel 1856, muore a Torino\nNel 1911, in occasione del primo centenario della pubblicazione della memoria di Avogadro sulla costituzione molecolare dei gas, l'Accademia delle Scienze di Torino commission\u00f2 al chimico Icilio Guareschi la raccolta e l'organizzazione delle principali opere di Avogadro nel libro \"Opere Scelte di Amedeo Avogadro\", pubblicato dalla Reale Accademia delle Scienze di Torino.\nAvogadro e i contemporanei.\nLa comunit\u00e0 scientifica non riserv\u00f2 grande attenzione alle sue teorie e l'ipotesi di Avogadro non fu accettata immediatamente dopo l'annuncio. Andr\u00e9-Marie Amp\u00e8re fu in grado, tre anni dopo, di ottenere lo stesso risultato, con un altro metodo (nel suo \"Sur la d\u00e9termination des proportions dans lesquelles les corps se combinent d'apr\u00e8s le nombre et la dispositioective des mol\u00e9cules dont leurs particules int\u00e9grantes sont compos\u00e9es\"), ma lo stesso sguardo indifferente fu dato anche alle sue teorie.\nSolamente con gli studi di Charles Fr\u00e9d\u00e9ric Gerhardt, Auguste Laurent e Alexander Williamson sulla chimica organica fu possibile dimostrare che la Legge di Avogadro era indispensabile a spiegare perch\u00e9 pari quantit\u00e0 di molecole, portate allo stato di vapore, avessero lo stesso volume.\nSfortunatamente, durante l'esecuzione degli esperimenti correlati, alcune sostanze inorganiche mostrarono un'eccezione alla legge. La conclusione della diatriba fu finalmente annunciata al Congresso di Karlsruhe del 1860 (quattro anni dopo la morte di Avogadro), dove Stanislao Cannizzaro spieg\u00f2 che queste eccezioni erano dovute alla dissociazione molecolare che occorreva a determinate temperature, e che la Legge di Avogadro poteva determinare non solo le masse molecolari, ma, come conseguenza, anche le masse atomiche.\nRudolf Clausius fu in grado, con la sua teoria cinetica dei gas, di dare un'altra conferma della Legge di Avogadro. Non molto dopo, nelle sue ricerche riguardanti le soluzioni diluite (e la conseguente scoperta delle analogie nel comportamento di soluzioni e gas), J. H. van 't Hoff aggiunse il suo consenso finale al trionfo dello scienziato italiano, che da allora \u00e8 considerato il fondatore della teoria atomico-molecolare.\nIn onore dei contributi di Avogadro alla teoria delle moli e dei pesi molecolari, il numero di molecole in una mole \u00e8 stato ribattezzato \"Costante di Avogadro\".\nAd Amedeo Avogadro, dopo la seconda guerra mondiale, \u00e8 stato intitolato il pi\u00f9 importante Istituto Tecnico Industriale della Citt\u00e0 di Torino, nonch\u00e9 uno dei pi\u00f9 importanti in Italia, sito in corso San Maurizio 8, prima intitolato a Pierino Delpiano.\nPorta il nome dell'illustre scienziato anche l'Universit\u00e0 degli Studi del Piemonte Orientale, ubicata a Novara, Alessandria e Vercelli.\nOnorificenze.\nAd Amedeo Avogadro sono stati dedicati l'asteroide 12294 Avogadro e il cratere Avogadro sulla Luna.\nA lui \u00e8 inoltre dedicata l'Universit\u00e0 degli Studi del Piemonte Orientale \"Amedeo Avogadro\" con sede nelle citt\u00e0 di Vercelli, Novara ed Alessandria, l'Istituto tecnico industriale statale Amedeo Avogadro di Torino, il Liceo Scientifico Statale \"Amedeo Avogadro\" di Vercelli, il Liceo Scientifico Statale \"Amedeo Avogadro\" di Biella, il Liceo Scientifico Statale \"Amedeo Avogadro\" di Roma.\nOpere.\n\"(elenco parziale)\""}
{"id": "9673", "revid": "1543377", "url": "https://it.wikipedia.org/wiki?curid=9673", "title": "Mar Glaciale Artico", "text": "Il Mar Glaciale Artico \u00e8 un mare situato interamente nella regione dell'Artico, circondato dalle estreme regioni settentrionali di Europa, Asia e America. L'Organizzazione Idrografica Internazionale, massima autorit\u00e0 internazionale in ambito idrografico, considera questo mare un oceano: l'Oceano Artico, espressione per\u00f2 non usata in Italia, dove si considera questa distesa acquea un mare dipendente dall'Oceano Atlantico.\nI motivi delle due diverse definizioni sono dovuti principalmente all'estensione, avendo una superficie intermedia tra i tre oceani e i pi\u00f9 grandi mari mediterranei, pur essendo molto pi\u00f9 vicina a questi ultimi (Pacifico: 179 milioni di km\u00b2; Atlantico: 120 milioni di km\u00b2; Indiano: 73 milioni di km\u00b2; Mar Glaciale Artico: 14 milioni di km\u00b2; Mediterraneo Australasiatico: 9,08 milioni di km\u00b2).\nCaratteristica principale di questo mare \u00e8 il fatto di avere, nella sua parte centrale attorno al polo nord, la superficie permanentemente ghiacciata; da ci\u00f2 deriva il suo nome: si tratta della banchisa artica, che subisce variazioni stagionali estendendosi verso sud durante i mesi invernali e viceversa ritirandosi verso nord nei mesi estivi.\nToponomastica.\nLa denominazione \"Mar Glaciale Artico\" venne data da Charles Pierre Claret de Fleurieu nel 1797. Nel 1845 la Reale Societ\u00e0 Geografica di Londra adott\u00f2 la denominazione \"Arctic Glacial Ocean\" (in italiano \"Oceano Glaciale Artico\").\nDescrizione.\nIdrografia.\nL'Oceano Artico occupa un bacino approssimativamente circolare e occupa un'area di circa .\nQuasi racchiuso dalla terraferma e quindi rientrante tra i mari mediterranei, questo oceano \u00e8 circondato dalle terre di Europa, Asia, America. Essa si affaccia con la Groenlandia e l'Arcipelago artico. Le sue coste si sviluppano per un totale di ; al suo interno si trovano numerose isole. Ai suoi bordi si trovano alcuni mari periferici: Mare di Barents, Mar di Beaufort, Mare dei Ciukci, Mare di Kara, Mare di Laptev, mare Siberiano Orientale, Mare di Lincoln, Mare di Wandel, Mare di Groenlandia, Mar Bianco e il Mare di Norvegia.\nUna dorsale sottomarina, la dorsale di Lomonosov, divide il Mar Glaciale Artico in due bacini: quello euroasiatico (con il bacino di Nansen), che \u00e8 profondo da a , e quello nordamericano, profondo circa . La topografia del fondo oceanico \u00e8 segnata da dorsali, piane abissali, fosse e bacini.\nCaratteristiche delle acque.\nIl maggior flusso di acqua in entrata viene dall'Oceano Atlantico, grazie alla corrente norvegese, che scorre lungo la costa dell'Eurasia. Altra acqua entra dall'Oceano Pacifico attraverso lo stretto di Bering. La maggior parte dell'acqua in uscita passa attraverso la corrente della Groenlandia orientale. La temperatura e la salinit\u00e0 variano stagionalmente, seguendo la formazione e lo scioglimento dei ghiacci.\nIl ghiaccio galleggia sulla superficie dell'acqua, con uno spessore medio di (con punte occasionali di ). La coltre di ghiaccio raddoppia le proprie dimensioni in inverno, inglobando parte della terraferma circostante. Gli iceberg si staccano dal confine della banchisa, e navigano lentamente verso sud sciogliendosi.\nVita marina.\nNel Mar Glaciale Artico sono presenti specie a rischio tra cui il tricheco e la balena, oltre ad altri mammiferi (pinnipedi) e pesci; tra gli invertebrati \u00e8 nota la grande medusa criniera di leone, presente nel mondo non al di sotto del 42\u00ba parallelo Nord. L'ecosistema \u00e8 comunque fragile e lento a ricostituirsi in seguito a sconvolgimenti.\nLa vegetazione maggiormente diffusa \u00e8 quella del fitoplancton, che utilizza i nutrienti portati al mare dai fiumi e dalle correnti pacifiche e oceaniche. L'assenza di luce nel periodo invernale e lo strato di ghiaccio presente sopra l'acqua rendono difficile lo sviluppo delle piante; tuttavia in estate \u00e8 possibile per le piante crescere ed effettuare la fotosintesi per periodi pi\u00f9 prolungati.\nClima.\nLe temperature sono sottozero per la maggior parte del tempo di conseguenza il ghiaccio copre la maggior parte della superficie del mare per tutto l'anno. L'Artico \u00e8 una forte sorgente di aria fredda che si muove verso l'equatore, incontrando nel suo passaggio aria pi\u00f9 calda alle medie latitudini e provocando piogge e nevicate. La sua posizione polare fa s\u00ec che l'inverno sia lungo e per la maggior parte nell'oscurit\u00e0. In tale periodo, il tempo \u00e8 freddo stabile e il cielo generalmente pulito. In estate, la notte si riduce quasi a zero, ma la maggiore radiazione solare non fa alzare di molto le temperature, poich\u00e9 il suo angolo di incidenza al suolo \u00e8 comunque molto piccolo. Il tempo \u00e8 nebbioso, con deboli cicloni che portano pioggia e neve.\nFusione dei ghiacci.\nCon l'aumento della concentrazione di anidride carbonica nell'atmosfera terrestre e il conseguente fenomeno di riscaldamento globale sotto forma di effetto serra, a partire dal secolo scorso e a tutt'oggi si sta verificando una progressiva fusione dei ghiacci artici in volume e un loro ritiro in estensione. Tra il 1979 e il 2006 l'estensione dei ghiacci artici si \u00e8 complessivamente ridotta del 25%, mediamente ogni anno di ghiaccio si fondono e non si riformano durante l'inverno. Nel 2009 un'\u00e9quipe di scienziati utilizzando un moderno modello climatico e seguendo uno scenario di inquinamento medio ha stimato che entro il 2100 nel mare Artico tutti i ghiacciai saranno fusi.\nIl polo nord soffre di un buco nell'ozono simile a quello pi\u00f9 conosciuto del polo sud, ma pi\u00f9 piccolo.\nEconomia.\nI porti principali di questo mare sono le citt\u00e0 di Murmansk e Arcangelo in Russia, Churchill in Canada, e Prudhoe Bay in Alaska (USA). La navigazione spesso \u00e8 possibile solo d'estate, quando il ghiaccio lascia libera una parte dell'acqua. Sono spesso necessarie speciali navi rompighiaccio, che sono capaci di aprirsi la via in uno strato di ghiaccio galleggiante, finch\u00e9 questo \u00e8 abbastanza sottile. Il passaggio a nord-ovest (sulle coste nord del Canada e dell'Alaska) \u00e8 stato teatro di famose esplorazioni.\nIl Mar Glaciale Artico \u00e8 anche strategicamente importante, essendo la via pi\u00f9 corta tra il Nordamerica e la Russia; esistono stazioni e basi scientifiche nella zona a Ny \u00c5lesund nelle isole Svalbard, Norvegia."}
{"id": "9674", "revid": "125817307", "url": "https://it.wikipedia.org/wiki?curid=9674", "title": "Oceano Antartico", "text": "Il Mare o Oceano Antartico, detto anche Oceano Australe, Oceano Meridionale e Oceano Glaciale Antartico, secondo la concezione anglosassone \u00e8 l'insieme dei mari che circondano il continente antartico, pi\u00f9 a sud della latitudine 60\u00b0 S. La sua denominazione ufficiale \u00e8 controversa e ufficialmente rigettata dall'Argentina.\nAccettando l'esistenza dell'Oceano Antartico, questa \u00e8 la sua definizione: \u00e8 situato nell'emisfero australe e attorno all'Antartide estendendosi fino alla latitudine, formalmente definita nel 2000 dall'Organizzazione Idrografica Internazionale, di 60\u00b0 S oltre la quale vi sono l'Oceano Pacifico, l'Oceano Atlantico e l'Oceano Indiano (partendo dall'emisfero occidentale e andando da ovest verso est).\nSe si considerano gli oceani della Terra cinque, e non tre come di consueto in Italia, l'Antartico \u00e8 il pi\u00f9 meridionale della Terra e il quarto per estensione. In Italia e in altri Paesi la zona di mare circostante l'Antartide non viene considerata un oceano a parte, ma ricade in parte nell'Oceano Atlantico, in parte nell'Oceano Indiano, in parte nell'Oceano Pacifico. Oggi la valenza del mare Antartico, pi\u00f9 che geografica, sembra essere geopolitica, ai fini del suo sfruttamento. Indicativo di ci\u00f2 \u00e8 il suo limite nord (latitudine 60\u00b0 S), corrispondente con quelli fissati dal trattato Antartico.\nToponomastica.\nGi\u00e0 nel 1800, quando l'Antartide non era ancora stata avvistata ma solo ipotizzata, Charles Pierre Claret de Fleurieu propose la denominazione \"oceano Glaciale Antartico\" per indicare le zone meridionali dei tre maggiori oceani (Pacifico, Atlantico e Indiano) a sud del circolo polare antartico. Nel 1845 la denominazione \"Oceano Glaciale Antartico\" \u00e8 stata adottata dalla Societ\u00e0 Geografica di Londra.\nNel 2000 l'Organizzazione Idrografica Internazionale (IHO), volendo giungere a dirimere la questione, nonostante tra i soli 28 paesi partecipanti all\u2019evento sui 68 allora membri di diritto (l'adesione \u00e8 limitata esclusivamente agli Stati con sbocco sul mare), soltanto l\u2019Argentina si sia opposta a definirlo il \u201cquinto oceano\u201d, sono emerse difficolt\u00e0 e divisioni anche sul nome ufficiale in inglese da assegnargli tra: \"\"Southern Ocean\" o \"Anctartic Ocean\" e, poich\u00e9 18 dei 28 paesi partecipanti hanno scelto il primo, nella terza edizione del suo: \"Limits of Oceans and Seas\" (S-23) alle due proposte gli si \u00e8 preferita questa.\nGeografia.\nI mari antartici hanno un'area di circa (cifra che comprende i mari periferici: il Mare di Amundsen, il mare di Bellingshausen, parte del Canale di Drake, il Mare di Ross e il Mare di Weddell). La terraferma si affaccia sull'oceano con di coste.\nI mari antartici si differenziano dagli altri oceani, poich\u00e9 il loro maggiore limite, il confine settentrionale, non \u00e8 delimitato da linee di costa, ma si fonde negli altri tre oceani: Atlantico, Indiano e Pacifico. Questo chiamerebbe in causa il motivo per cui i geografi potrebbero prendere in considerazione l'oceano Meridionale come un oceano a parte, in contrapposizione ad una estensione verso sud delle altre masse d'acqua. Uno dei motivi deriverebbe dal fatto che gran parte delle acque dei mari antartici differiscono dall'acqua degli altri oceani a causa della corrente circumpolare antartica, attraverso la quale l'acqua viene trasportata intorno alla regione antartica abbastanza rapidamente, in modo che l'acqua a sud dell'America Meridionale ha caratteristiche similari a quelle a sud della Nuova Zelanda come quelle a sud dell'Oceano Indiano.\nLa banchisa che si forma attorno al continente antartico, profondo circa un metro, va da un minimo di a marzo fino ad un massimo di in settembre, un aumento di pi\u00f9 di sette volte. La corrente Circumpolare Antartica, lunga , si muove eternamente verso est. \u00c8 la corrente pi\u00f9 grande del mondo, e trasporta 130 milioni di metri cubi d'acqua al secondo, 100 volte di pi\u00f9 di tutti i fiumi della Terra messi assieme. Le onde possono essere molto alte. Gli iceberg antartici possono avere dimensioni imponenti, anche di chilometri, e sono un pericolo per la navigazione.\nFondo oceanico.\nL'Oceano antartico, con una profondit\u00e0 generalmente compresa tra , \u00e8 un oceano profondo con poche ristrette zone di acque poco profonde. La piattaforma continentale antartica \u00e8 stretta e anch'essa relativamente profonda rispetto alle altre: da , contro una media mondiale di . La maggior parte del fondo oceanico \u00e8 coperta da depositi di origine glaciale, scavati sul terreno dai ghiacciai e poi trasportati in mare. Il punto pi\u00f9 profondo dell'oceano si trova all'estremo meridionale della fossa delle Sandwich Australi, e arriva a di profondit\u00e0.\nClima.\nLa temperatura del mare varia da . Tempeste cicloniche si muovono verso est girando attorno al continente antartico, e sono spesso di forte intensit\u00e0 a causa della differenza di temperatura tra il ghiacci e l'oceano aperto. L'area oceanica compresa tra i 40\u00b0 di latitudine sud e la corrente Circumpolare Antartica ha i venti pi\u00f9 forti del pianeta. In inverno l'oceano si ghiaccia fino ai 65\u00b0 di latitudine sud in direzione del Pacifico, e fino ai 55\u00b0 in direzione dell'Atlantico, portando le temperature superficiali ben al di sotto dello zero. In alcune coste, venti forti e costanti provenienti dall'interno mantengono la costa libera dal ghiaccio anche in inverno.\nAmbiente.\nTutta la regione del Polo Sud \u00e8 influenzata dal buco nell'ozono, che riduce la schermatura dai raggi ultravioletti solari da parte dell'atmosfera. Si stima che a causa di questo la produzione del fitoplancton dell'oceano, alla base della catena alimentare, sia calata del 15%. Negli ultimi anni si ha notizia di pesca illegale e non regolata. La pesca delle balene \u00e8 vietata per scopi commerciali a sud dei 40\u00b0 di latitudine sud (60\u00b0 tra le longitudini 50\u00b0 e 130\u00b0 ovest). La navigazione e la pesca di altre specie sono regolate da vari altri trattati. Molte nazioni proibiscono lo sfruttamento minerario dell'oceano a sud del Fronte Polare, che si trova nel mezzo della corrente Circumpolare Antartica ed \u00e8 la linea divisoria tra le acque fredde polari e quelle pi\u00f9 calde del nord.\nI dati pi\u00f9 recenti sulla pesca risalgono al 1998-1999, e forniscono una cifra di (per l'85% di krill). Nel 1999 sono stati stretti nuovi accordi per limitare la pesca illegale. Nell'estate 1998-1999 ci sono stati turisti, per la maggior parte rimasti sulle navi, contro i dell'anno precedente. Le stime per il 2000 sono di quasi turisti.\nRisorse naturali.\nLe risorse naturali dell'Oceano antartico sono ancora da esplorare, ma si sospetta la presenza di grandi giacimenti di petrolio e gas naturale lungo il margine continentale e di noduli di manganese. Il ghiaccio che copre l'Antartide \u00e8 la maggior riserva di acqua dolce del mondo: quasi l'80% del totale. L'oceano presenta estese popolazioni di krill e di vari pesci.\nPorti.\nI principali porti operativi includono: la Base Esperanza, Villa Las Estrellas (Cile), McMurdo, Stazione Palmer, e altri punti di ancoraggio al largo dell'Antartide. Nelle zone pi\u00f9 a sud il ghiaccio impedisce l'attracco, e la maggior parte dei punti di ancoraggio \u00e8 utilizzabile nella stagione calda. Alcuni di questi necessitano l'uso di una nave rompighiaccio anche in estate. La maggior parte dei porti antartici sono utilizzati dalle stazioni di ricerca governative e non sono aperti a navi commerciali o private, salvo in caso di emergenza. I vascelli pi\u00f9 a sud dei 60\u00b0 di latitudine possono essere oggetto di ispezioni da parte degli osservatori del trattato Antartico.\nDispute internazionali.\nSezioni del continente antartico, sono rivendicate da Argentina, Australia, Cile, Francia, Nuova Zelanda, Norvegia e Regno Unito. A volte queste zone si sovrappongono. La maggior parte delle altre nazioni, compresi gli Stati Uniti d'America, non riconosce queste rivendicazioni, e non hanno rivendicazioni proprie. Il settore compreso tra 90\u00b0 e 150\u00b0 di longitudine ovest non \u00e8 rivendicato al momento da nessuno.\nSuddivisione in bacini, mari e baie.\nI mari antartici sono suddivisi in bacini che a loro volta sono ulteriormente suddivisi in mari e baie. Partendo dalla Penisola Antartica, in senso orario, incontriamo:"}
{"id": "9675", "revid": "125131478", "url": "https://it.wikipedia.org/wiki?curid=9675", "title": "Teatro dell'assurdo", "text": "Teatro dell'assurdo \u00e8 la denominazione di un particolare tipo di opere scritte da alcuni drammaturghi, soprattutto europei, tra gli anni quaranta e gli anni sessanta, a volte prolungato agli anni settanta per quel che riguarda poi il lavoro di alcuni autori particolari. Con lo stesso termine si identifica anche tutto lo stile teatrale nato dall'evoluzione dei loro lavori.\nEtimologia.\nIl termine venne coniato dal critico Martin Esslin, che ne fece il titolo di una sua pubblicazione del 1961, \"The Theatre of the Absurd\". Per Esslin il lavoro di questi autori consiste in una articolazione artistica del concetto filosofico di assurdit\u00e0 dell'esistenza, elaborato dagli autori dell'esistenzialismo (si vedano ad esempio le tesi di Jean-Paul Sartre risalenti agli anni trenta e quelle successive di Albert Camus, esposte anche nelle proprie produzioni narrative e appunto teatrale, oltre a quella consueta saggistica).\nCaratteristiche.\nLe caratteristiche peculiari del teatro dell'assurdo sono il deliberato abbandono di un costrutto drammaturgico razionale e il rifiuto del linguaggio logico-consequenziale. La struttura tradizionale (trama di eventi, concatenazione, scioglimento) viene pertanto rigettata e sostituita da una successione di eventi priva di logica apparente, legati fra loro da una labile ed effimera traccia (uno stato d'animo o un'emozione), apparentemente senza alcun significato.\nIl teatro dell'assurdo si caratterizza per dialoghi volutamente senza senso, ripetitivi e serrati, capaci di suscitare a volte il sorriso nonostante il senso tragico del dramma che stanno vivendo i personaggi.\nTra i maggiori esponenti del teatro dell'assurdo (che potrebbe avere come \"padre\" letterario Alfred Jarry) vanno ricordati Samuel Beckett, Jean Tardieu, Eug\u00e8ne Ionesco, Karl Valentin, Arthur Adamov e Georges Schehad\u00e9. Una seconda generazione ha avuto come protagonisti Harold Pinter, Robert Pinget, Boris Vian e S\u0142awomir Mro\u017cek. Anche Jean Genet, autore di \"Le serve\", era stato inizialmente inserito da Esslin nel gruppo originario.\nFra gli autori italiani, fu spesso accostato al teatro dell'assurdo Achille Campanile, indicandolo come un precursore."}
{"id": "9676", "revid": "1437331", "url": "https://it.wikipedia.org/wiki?curid=9676", "title": "Organizzazione non governativa", "text": "Una organizzazione non governativa (ONG) \u00e8 un'organizzazione senza fini di lucro che \u00e8 indipendente dagli Stati e dalle organizzazioni governative internazionali. Sono organizzazioni molto diverse tra di loro, impegnate in una vasta gamma di attivit\u00e0, spesso a carattere umanitario o sociale, assumendo forme giuridiche differenti nelle varie parti del mondo: alcune possono avere lo status di enti benefici, mentre altre possono essere registrate per l'esenzione fiscale basata sul riconoscimento di scopi sociali. Altre possono costituire dei fronti per interessi politici, religiosi o di altro tipo. Tipicamente sono finanziate tramite donazioni oppure da elargizioni di filantropi, sebbene tutte quelle pi\u00f9 grandi siano sostenute anche da denaro pubblico.\nStoria.\nL'espressione \"organizzazione non governativa\" \u00e8 stata menzionata per la prima volta nell'ambito delle Nazioni Unite: l'articolo 71 della Carta costituzionale dell'ONU prevede infatti la possibilit\u00e0 che il Consiglio economico e sociale possa consultare \"organizzazioni non governative interessate alle questioni che rientrano nella sua competenza\".\nDescrizione.\nSono organizzazioni indipendenti dai governi e dalle loro politiche e generalmente, anche se non sempre, si tratta di organizzazioni non aventi fini di lucro (non profit) che ottengono almeno una parte significativa dei loro introiti da fonti private, per lo pi\u00f9 donazioni. Nel mondo anglosassone vengono spesso identificate con la sigla PVO (di \"private voluntary organizations\"), preferita a NGO (sigla di \"non-governmental organization\").\nI due caratteri \"essenziali\" per definire un'organizzazione non governativa di cooperazione allo sviluppo, sono quindi costituiti dal carattere \"privato\", non governativo dell'associazione, e da quello dell\"'assenza di profitto\" nell'attivit\u00e0. Caratteristica di queste organizzazioni \u00e8 una forte spinta ideale, finalizzata all'obiettivo di contribuire allo sviluppo globale dei paesi socialmente ed economicamente pi\u00f9 arretrati; esse rientrano nel circuito della democrazia partecipata, in quanto coinvolgono masse idealmente motivate in iniziative non strettamente politicizzate.\nAttivit\u00e0.\nLe ONG operano per scopi di diverso tipo, tipicamente per portare avanti le istanze politico-sociali dei propri membri, spesso trascurate dai governi. Alcuni esempi sono: rappresentare un'agenda corporativa, ma ci sono tantissime organizzazioni e i loro scopi coprono un'ampia gamma di posizioni politiche e filosofiche. Tipicamente fanno parte del movimento ecologista, pacifista, laburista/progressista o dei popoli indigeni, e non sono affiliate formalmente ad alcun partito politico o punto di vista che non siano i diritti umani o la pace o l'ecologia o la tolleranza. Alcune ONG sono coperture di gruppi politici, governativi, finanziari o religiosi, ma queste hanno minore credibilit\u00e0 globale.\nLe ONG impiegano metodi diversi tra loro. Alcune agiscono principalmente come gruppi di pressione politica, altre conducono programmi che aiutano il loro scopo (ad esempio, una ONG preoccupata di alleviare la povert\u00e0 che fornisce aiuti alimentari ai bisognosi). Le relazioni tra finanza, governi e ONG possono essere abbastanza complesse e talvolta antagonistiche, particolarmente nel caso di ONG che si oppongono ad alcune attivit\u00e0 governative o finanziarie.\nTipologia.\nONG di cooperazione.\nLe ONG di cooperazione allo sviluppo sono libere associazioni, create da privati cittadini che, per motivazioni di carattere ideale o religioso, intendono impegnarsi a titolo privato e diretto, per dare un contributo alla soluzione dei problemi del sottosviluppo, principalmente quelli del sud del mondo (Africa). Queste, non avendo fonti di finanziamento istituzionali, ed essendo per statuto senza finalit\u00e0 di lucro, in ragione della filosofia umanitaria e sociale che le anima, realizzano le loro attivit\u00e0 grazie a finanziamenti esterni; si basano comunque anche sull'apporto di lavoro volontario, gratuito, offerto da membri e simpatizzanti.\nNel mondo.\nItalia.\nIn Italia le ONG sono delle particolari ONLUS che concentrano la loro attivit\u00e0 nella cooperazione allo sviluppo e che sono riconosciute dal Ministero degli Esteri ed inserite in una specifica lista. Le principali ONG italiane sono Emergency, Caritas italiana, Comunit\u00e0 di Sant'Egidio, Nessuno tocchi Caino, Legambiente, ecc.\nIn Italia le organizzazioni non governative per essere considerate tali devono ottenere un riconoscimento di idoneit\u00e0 dalla Farnesina, in base alla legge del 26 febbraio 1987. N.49. riguardante la \"Nuova disciplina della cooperazione dell'Italia con i paesi in via di sviluppo\".\nA partire dagli anni Settanta, molte ONG italiane hanno aderito a federazioni che svolgono un ruolo di coordinamento:"}
{"id": "9677", "revid": "287204", "url": "https://it.wikipedia.org/wiki?curid=9677", "title": "ONG", "text": ""}
{"id": "9682", "revid": "1634343", "url": "https://it.wikipedia.org/wiki?curid=9682", "title": "Alfred Jarry", "text": "I testi di Jarry sono considerati tra i primi sul tema dell'assurdit\u00e0 dell'esistenza e hanno a che fare con il grottesco e il fraintendimento (si pensi al termine \"merdre\" da lui coniato come fusione dei termini \"m\u00e8re\" e \"merde\"). La sua commedia pi\u00f9 famosa, che venne musicata da Claude Antoine Terrasse, \u00e8 l\"'Ubu re\" (1896), considerata caposaldo e vera e propria pietra miliare del teatro dell'assurdo. \nBiografia.\nNato da Anselme Jarry e Caroline Quernest (a sua volta figlia di Jean Baptiste Quernest, giudice a H\u00e9d\u00e9, e di Octavie-Sophronie Coutouly, presto rinchiusa in ospedale psichiatrico), il primo commesso viaggiatore e la seconda con strane propensioni, come quella di travestirsi da uomo. Anche lo zio della madre era considerato mezzo matto. Provinciale intelligente e curioso, dopo un'infanzia in Bretagna, Jarry comp\u00ec studi ai licei di Saint-Brieuc e Rennes e all'\u00c9cole Normale Sup\u00e9rieure (questi interrotti nel 1891). Trov\u00f2 nella Parigi di fine secolo e nell'eccentricit\u00e0 dei suoi ambienti artistici la strada di una vocazione letteraria che lo port\u00f2 a contatto con i simbolisti.\nLe sue prime opere, come \"Les minutes de sable. M\u00e9morial\" (1894) e \"C\u00e9sar Ant\u00e9christ\" (1895), cariche di violenza verbale e fantasia, ne seguono il gusto decadente. Non si conoscono relazioni femminili (tranne forse la scrittrice Rachilde Vallette), mentre quelle maschili, numerose, cameratesche e scapigliate, lo mettono in contatto con L\u00e9on-Paul Fargue, suo caro amico, e Mallarm\u00e9, mentre traduce Coleridge, Stevenson o Emmanouil Roidis, e prende disordinati appunti di lettura, poi trasformati in articoli.\nQuando non \u00e8 a Parigi \u00e8 a Corbeil, dove ha acquistato una specie di baracca, o a Laval, dalla sorella Marie-Caroline detta Charlotte. Il suo gusto per il teatro risale agli anni dell'adolescenza, quando in famiglia aveva inventato un teatro detto \"Phynances\" al quale lavorava con amici, i fratelli Morin. Collabor\u00f2 al \"Mercure de France\" e a \"Ymagier\", rivista di Remy de Gourmont, poi pubblic\u00f2 due numeri della propria rivista \"Perhinderion\". La sua fama \u00e8 legata principalmente all'invenzione di un personaggio: \u201cPadre Ubu\u201d; grottesca marionetta umana, avida di potere e di denaro, ingorda, cinica, brutale e paurosa, che rappresenta il piccolo borghese del tempo, affascinato dall'idea del potere e della gloria e vile al loro cospetto.\nLe avventure di Ubu, che prescindono da ogni tipo di moralismo, si impongono per l'uso sagace ed irriverente di tutte le convenzioni linguistiche e nella deformazione intenzionale e molto ben riuscita dei modelli teatrali correnti. \"Ubu re\" venne messo in scena nel 1896 al Th\u00e9\u00e2tre de l'\u0152uvre di Parigi, generando un piccolo putiferio. Dopo \"Ubu Roi\", Jarry riprese il personaggio in \"Ubu Cocu\" e \"Ubu encha\u00een\u00e9\" (1900), in \"Almanach illustr\u00e9 du P\u00e8re Ubu\" e \"Ubu sur la Butte\" (1901).\nFond\u00f2 con il musicista Claude Terrasse il \"Th\u00e9\u00e2tre des Pantins\" e conobbe Apollinaire, Picasso e Marinetti, tutti innovatori di vaglia come lui. \nJarry mor\u00ec a soli 34 anni, di meningite tubercolare, complicata fra l'altro da denutrizione, mancanza di riscaldamento, uso di alcol puro e assenzio. Prima di morire chiese ai suoi amici come ultimo desiderio uno stuzzicadenti. Il suo corpo fu tumulato nel cimitero parigino di Bagneux, vicino a Parigi. Dopo la morte usc\u00ec il romanzo postumo \"Gestes et opinions du Docteur Faustroll, pataphysicien\" (1911) e diversi scritti lasciati incompiuti o a livello di progetto.\nLa patafisica.\nInoltre, Jarry \u00e8 conosciuto anche per aver dato vita al termine patafisica, una pseudo-scienza definita come segue:\nEsempio pratico del concetto di patafisica: se getti una moneta, questa cade, ma la prossima volta che la getterai sar\u00e0 solo grazie ad una coincidenza infinitesimale se essa cadr\u00e0 esattamente nello stesso modo; migliaia di altre monete seguiranno, in altre mani, e conosceranno percorsi inimmaginabili. \u00abProfeticamente ammiccante [la sua] scrittura energica, lucida, dirompente [...] affida la funzione simbolica agli oggetti pi\u00f9 triviali, la dinamica teatrale ai sussulti farseschi pi\u00f9 corrivi e sbrigativi\u00bb"}
{"id": "9688", "revid": "212348", "url": "https://it.wikipedia.org/wiki?curid=9688", "title": "Propriet\u00e0 periodica", "text": "In chimica si definiscono propriet\u00e0 periodiche degli elementi quelle grandezze caratteristiche di ogni atomo i cui valori variano in maniera regolare, periodica appunto, lungo i periodi e i gruppi della tavola periodica. Si possono annoverare tra le propriet\u00e0 periodiche le seguenti grandezze:\nCos\u00ec come la periodicit\u00e0 nelle caratteristiche chimiche, anche quella delle grandezze elencate qui sopra pu\u00f2 essere interpretata con successo facendo uso dell'approssimazione orbitalica."}
{"id": "9691", "revid": "1543377", "url": "https://it.wikipedia.org/wiki?curid=9691", "title": "Croce Rossa e Mezzaluna Rossa Internazionale", "text": "Il Movimento Internazionale della Croce Rossa e della Mezzaluna Rossa costituisce la pi\u00f9 grande organizzazione umanitaria del mondo. L'organizzazione viene spesso indicata con i termini abbreviati Croce Rossa e Mezzaluna Rossa.\nIl movimento \u00e8 costituito dal Comitato Internazionale della Croce Rossa con sede a Ginevra, dalla Federazione internazionale delle societ\u00e0 di Croce Rossa e Mezzaluna Rossa e dalle 190 societ\u00e0 nazionali individuali. I suoi volontari sono circa 17 milioni nel mondo. L'8 maggio viene festeggiata \"La giornata mondiale della Croce Rossa e Mezzaluna Rossa\".\nStoria.\nNel 1863 Jean Henry Dunant, insieme ad altri quattro cittadini svizzeri (il giurista Gustave Moynier, il generale Guillaume-Henri Dufour e i medici Louis Appia e Theodore Maunoir) crea il Comitato ginevrino di soccorso dei militari feriti comunemente chiamato Comitato dei cinque, predecessore del Comitato Internazionale della Croce Rossa. Il motivo che spinse Dunant a fondare il Comitato fu la terribile carneficina e la disorganizzazione con cui furono portati i soccorsi durante la battaglia di Solferino e San Martino (24 giugno 1859).\nIl Comitato dei cinque promuove le idee di Henry Dunant proposte nel libro \"Un ricordo di Solferino\" ed il 26 ottobre 1863 organizza, a Ginevra, una Conferenza Internazionale con l'adesione di 18 rappresentanti di 14 Paesi che firmeranno, il 29 ottobre dello stesso anno, la Prima Carta Fondamentale contenente dieci risoluzioni che definiscono le funzioni ed i mezzi dei Comitati di soccorso.\nNasce cos\u00ec il Movimento Internazionale della Croce Rossa.\nNel febbraio del 1864 scoppia la guerra tra la Danimarca e la Prussia. \u00c8 la prima occasione per le Societ\u00e0 Nazionali di Soccorso per intervenire in aiuto dei feriti e delle vittime da entrambe le parti, ma si rendono subito conto della difficolt\u00e0 di intervento e della necessit\u00e0 di un serio impegno da parte degli stati circa la protezione del personale e delle strutture dedite alla cura delle vittime e dei feriti di guerra.\nCos\u00ec, l'8 agosto 1864, il governo elvetico convoca una conferenza diplomatica alla quale partecipano i rappresentanti di 12 nazioni (Gli USA sono l'unico stato non europeo a partecipare alla conferenza). La conferenza si conclude il 22 agosto 1864 con la ratifica della prima convenzione di Ginevra per il miglioramento della sorte dei feriti in battaglia.\nNel 1876 la Turchia dichiar\u00f2 l\u2019intenzione da parte della propria organizzazione umanitaria di non servirsi del simbolo della croce, che sarebbe stato sostituito da una mezzaluna, sempre di colore rosso in campo bianco. Tale esempio fu seguito da altri paesi islamici e nel 1929 fu riconosciuto ufficialmente .\nNel 1919 un dirigente della societ\u00e0 nazionale della Croce Rossa Americana, Henry P. Davidson, vista l'ingente quantit\u00e0 di persone e mezzi utilizzati nelle attivit\u00e0 di Croce Rossa durante la prima guerra mondiale, propose per la prima volta l'impiego di queste risorse anche in tempo di pace, ponendo le basi per la costituzione della Lega delle Societ\u00e0 della Croce Rossa il 5 maggio 1919 a Parigi che nel 1991 prese il nome di Federazione Internazionale delle Societ\u00e0 di Croce Rossa e Mezzaluna Rossa.\nL'organizzazione \u00e8 stata insignita del Premio Nobel per la Pace in tre diverse occasioni: nel 1917, nel 1944 e nel 1963.\nPrincipi fondamentali.\nIl movimento della Croce Rossa e della Mezzaluna Rossa Internazionale opera sulla base di sette principi fondamentali:\nQuesti principi furono enunciati ufficialmente per la prima volta nella XX Conferenza Internazionale della Croce Rossa svoltasi nel 1965 a Vienna, prendendo spunto da quanto scritto da Jean Pictet nel suo libro del 1962 La Dottrina della Croce Rossa. Da allora tutte le manifestazioni ufficiali del Movimento sono aperte con la loro lettura.\nOrganizzazione.\nIl movimento \u00e8 composto da diverse organizzazioni distinte che sono legalmente indipendenti l'una dall'altra, ma sono unite all'interno del movimento attraverso principi di base comuni, obiettivi, simboli, statuti e organizzazioni governative.\nLe parti del movimento sono:\nConvenzioni di Ginevra.\nUso dell'emblema.\nLa convenzione garantisce neutralit\u00e0 e protezione alle ambulanze, agli ospedali militari, al personale sanitario, al materiale sanitario nonch\u00e9 ai feriti di ogni parte ed al personale civile di ogni parte che si adopera per migliorare la sorte dei feriti.\nIn base a tale Convenzione l'emblema dell'organizzazione, posto sui veicoli e sugli edifici umanitari e sanitari, fa s\u00ec che siano protetti dagli attacchi militari.\nCome previsto dalla Convenzione di Ginevra, l'emblema della Croce Rossa deve essere usato solo per evidenziare:\nLa Convenzione di Ginevra obbliga i suoi firmatari a prevenire l'uso non autorizzato del nome e dell'emblema, in tempo di guerra o di pace, allo scopo di garantire il rispetto universale del simbolo.\nNonostante ci\u00f2, l'emblema, con colori differenti, \u00e8 un simbolo internazionale che indica pronto soccorso, unit\u00e0 paramediche e simili ma in maniera del tutto non autorizzata. Infatti l'uso dell'emblema della Croce Rossa \u00e8 consentito, come protezione, solo ed esclusivamente agli ospedali civili. In tutti gli altri casi (medici, ambulanze non Croce Rossa ecc.) si tratta di abuso dell'emblema. L'uso dell'emblema della Croce Rossa distintivo \u00e8 concesso solo alle sue componenti (in tutto tre in Italia, Volontari, Corpo Militare della Croce Rossa Italiana e Infermiere Volontarie).\nOggi l'organizzazione conta pi\u00f9 di 115 milioni di volontari. In Italia \u00e8 rappresentata dall'Associazione Italiana della Croce Rossa, pi\u00f9 nota come Croce Rossa Italiana.\nLe convenzioni.\nLe quattro Convenzioni di Ginevra del 12 agosto 1949, unitamente ai due Protocolli Aggiuntivi del 1977 ed al Protocollo Aggiuntivo del 2005, costituiscono il corpo fondamentale del Diritto Internazionale Umanitario dei conflitti armati e forniscono una solida base per l'azione del Movimento Internazionale della Croce Rossa e della Mezza Luna Rossa.\nI due protocolli aggiuntivi alle convenzioni di Ginevra 1977 si riferiscono alle vittime dei conflitti internazionali e non.\nSu sono presenti i testi completi\nEvoluzione dell'emblema.\nEmblema originale.\nOriginariamente il movimento ebbe un unico simbolo, quello della Croce Rossa su campo bianco. Il simbolo della croce non nacque con riferimenti religiosi: in origine era inteso come una versione a colori invertiti della bandiera svizzera, e voleva richiamare la neutralit\u00e0 della nazione. Va specificato tuttavia che la croce presente nella bandiera svizzera ha indubbie origini cristiane.\nLa mezzaluna.\nNel 1876, per\u00f2, l'Impero ottomano sollev\u00f2 delle obiezioni in merito, e comunic\u00f2 al governo svizzero (depositario della convenzione di Ginevra) l'intenzione di non servirsi del simbolo della croce, considerandolo offensivo nei confronti dei soldati musulmani, ma del simbolo della luna calante. Per conservare l'unit\u00e0 del movimento, il Comitato internazionale prese atto della decisione e consent\u00ec l'uso della Mezzaluna rossa su campo bianco.\nSolo nel 1929, al termine di una lunga serie di conferenze, l'esistenza del nuovo simbolo venne riconosciuta giuridicamente e la Mezzaluna Rossa venne adottata dalla maggioranza dei paesi islamici.\nI tre simboli.\nSuccessivamente l'Iran fece in modo che venisse aggiunto un Leone e Sole Rossi (sono i simboli della Persia) alla lista degli emblemi protettivi.\nL'articolo 38 della Prima Convenzione di Ginevra del 12 agosto 1949 riconosceva quindi tre emblemi per il movimento della Croce Rossa e Mezzaluna Rossa Internazionale:\nIl Leone e Sole Rosso, pur essendo ancora previsto dalle Convenzioni di Ginevra, non \u00e8 pi\u00f9 stato usato dal 1980: l'Iran ha optato da allora per la Mezzaluna Rossa, ma si \u00e8 riservato il diritto di riutilizzarlo in qualsiasi momento.\nLa Stella di David Rossa.\nIsraele ha richiesto l'aggiunta di una Stella di David Rossa, sostenendo che siccome i simboli cristiani e musulmani sono riconosciuti dovrebbe esserlo anche quello ebraico. Questo simbolo \u00e8 stato utilizzato dalla societ\u00e0 di soccorso israeliana, omologa della Croce Rossa, ma non \u00e8 stato riconosciuto dalle leggi umanitarie internazionali.\nIl movimento della Croce Rossa ha rigettato la richiesta di Israele, poich\u00e9 se allo stato ebraico (o a qualsiasi altro gruppo) venisse concesso un nuovo simbolo, non ci sarebbe fine alle richieste di nuovi emblemi da parte di gruppi religiosi o culturali. Questo contrasterebbe con l'intenzione originaria del simbolo della Croce Rossa, che era di avere un unico simbolo per segnalare veicoli ed edifici protetti su base umanitaria. Per rispondere al rifiuto, da parte di alcune nazioni, di accettare come emblemi la Croce Rossa o la Mezzaluna Rossa, \u00e8 stato proposto di creare un nuovo emblema che sia accettabile da tutte le nazioni indipendentemente dalla loro cultura o religione.\nIl terzo protocollo: Cristallo Rosso.\nIl movimento ha quindi sviluppato un nuovo simbolo: l'emblema del terzo protocollo, il Cristallo Rosso, all'interno del quale potranno essere inseriti i simboli locali o anche nessun simbolo. L'emblema del terzo protocollo \u00e8 il simbolo ufficiale della Croce Rossa e Mezzaluna Rossa Internazionale dall'8 dicembre 2005, approvato con 98 voti favorevoli, 27 contrari e 9 astensioni.\nAnche Israele, nel giugno 2006, ha successivamente adottato l'emblema del terzo protocollo, rinunciando all'uso della Stella di David, conservandolo per\u00f2 per usi interni e utilizzando il nuovo simbolo nelle missioni all'estero."}
{"id": "9692", "revid": "9", "url": "https://it.wikipedia.org/wiki?curid=9692", "title": "Croce Rossa Internazionale", "text": ""}
{"id": "9694", "revid": "124866643", "url": "https://it.wikipedia.org/wiki?curid=9694", "title": "Radio", "text": ""}
{"id": "9695", "revid": "56620", "url": "https://it.wikipedia.org/wiki?curid=9695", "title": "Croce Rossa", "text": ""}
{"id": "9699", "revid": "1543377", "url": "https://it.wikipedia.org/wiki?curid=9699", "title": "Berserkr", "text": "I Berserkir (dalla parola norrena, al singolare Berserkr, talvolta anglicizzato in Berserker) erano feroci guerrieri scandinavi invasati dallo spirito di Odino/Wotan/Woden (\"furore\"). Prima della battaglia entravano in uno stato mentale di furia, detto \"berserksgangr\", che li rendeva particolarmente feroci e insensibili al dolore.\nLe fonti nordiche descrivono spesso la condizione della \"berserksgangr\" con espressioni che al lettore moderno suggeriscono l'idea di uno stato di \"trance\", e che non hanno mancato di suscitare tentativi di interpretazione di tipo psicologico o neurologico.\nEtimologia.\nL'etimologia della parola \u00e8 incerta: una delle ipotesi \u00e8 che sia frutto dell'unione di due parole norrene, \"berr\" (in inglese \"bare\", \"nuda\") e \"sarkr\" (simile alla parola scozzese \"sark\", ovvero \"maglia\"), ma questa etimologia \u00e8 inesatta, perch\u00e9 \"berr\" \u00e8 un sostantivo e non un aggettivo; l'ipotesi pi\u00f9 accreditata, e pi\u00f9 corretta da un punto di vista etimologico, \u00e8 che il termine derivi da \"berr\" (in germanico \"b\u00e4r\", in olandese \"beer\", \"orso\", o \"baar\", \"lupo\"), in quanto in tempi antichi era costume dei guerrieri vestirsi di pellicce di animali come orsi, lupi e renne. Altre fonti suggeriscono un'etimologia puramente norrena secondo cui la parola significherebbe \"quelli vestiti con pelli d'orso\", simili agli \u00falfhe\u00f0inn (\u00abteste di lupo\u00bb).\nFonti.\nNotizie sull'origine di questi guerrieri sono assenti, anche se Tacito, in riferimento agli Arii una trib\u00f9 dei Lugi, menziona gruppi di combattenti germanici con caratteristiche simili.\nSnorri Sturluson parla di berserker nella \"saga di Egil\", nella \"Hr\u00f3lfs saga kraka ok kappa hans\" e nella \"saga degli Ynglingar\". Molte saghe descrivono i berserkir come assassini, ladri, saccheggiatori.\nLa \"Saga di Grettir\" narra che questi guerrieri erano conosciuti anche come \"\u00dalfhe\u00f0inn\" o \"mantello di lupo\", poich\u00e9 indossavano le pelli di questo animale.\nNel capitolo VI della \"saga degli Ynglingar\" i compagni di Odino erano cos\u00ec presentati: \u00abAndavano senza corazza, selvaggi come dei cani o dei lupi. Mordevano i loro scudi ed erano forti come degli orsi e dei tori. Massacravano gli uomini e n\u00e9 il ferro n\u00e9 l'acciaio potevano niente contro di loro. Questo si chiamava furore di \"berserkir\"\u00bb.\nA queste, si aggiungono occasionali riferimenti di uomini chiamati orsi, se non uomini-orsi\u02d0 nel \"Gesta Danorum\" Saxo Grammaticus riporta che il padre di Thorgils Sprakal\u00e4gg era un \"Ursus\" e lo descrive come un plantigrado, oppure come capostipite della casata normanna degli Ch\u00e2tillon era indicato un certo \"Ursus\".\nStoria.\nLa venerazione dell'orso non era rara fra i Germanici del nord. \"Posseduti\" dallo spirito dell'orso, ritenevano di averne la forza e la ferocia, e di poterne assumere l'aspetto.\nSembra che i berserkir facessero parte di sette o societ\u00e0 di guerrieri, come si pu\u00f2' supporre da alcune saghe, le quali parlano di gruppi di berserkir con dodici membri dove coloro che desideravano entrare a farne parte dovevano sostenere un combattimento (rituale o reale). Alcuni berserkr cambiavano i loro nomi in \"bj\u00f6rn\" o \"biorn\", come riferimento all'orso. Il soprannome che adottavano e la loro inaudita ferocia in battaglia gener\u00f2 infatti una leggenda secondo la quale essi si trasformavano letteralmente in enormi orsi durante la battaglia e si credeva che non potessero essere sconfitti, in quanto insensibili al dolore e alla paura, senza ricorrere all'asportazione di parti vitali, quali cuore o testa.\nLa terribile reputazione che accompagnava queste bande, e la loro apparizione sul campo di battaglia avevano certamente un grande effetto demoralizzante sui nemici. I berserkir combattevano incoscientemente e con dispiego incredibile di forze.\nErik il Rosso era forse un berserkr. Harald Bellachioma, fondatore del regno di Norvegia, usava i berserkir come truppe d'\u00e9lite.\nNel 1015 Eir\u00edkr H\u00e1konarson band\u00ec i berserkir, poco dopo il periodo in cui si ipotizza la sua conversione al Cristianesimo.\nAgli occhi del Cristianesimo, gli elementi di selvaggio furore accostarono i Berserkir al mito della caccia selvaggia e dunque agli invasati posseduti dal demonio: la Chiesa band\u00ec dunque la figura di tali guerrieri. Gli evangelizzatori predicavano la protezione di un unico dio, non guerriero, padre di tutti gli uomini, contro le trasformazioni dei guerrieri-belva. E cos\u00ec i Berserker divennero l'espressione di un culto in declino: se prima erano considerati indomiti guerrieri dalla forza e dal coraggio sovrumani, a causa della presa di potere dei vescovi, risultano creature diaboliche, fuorilegge, complice l'evoluzione da una societ\u00e0 tribale ad una societ\u00e0 dall'organizzazione civile pi\u00f9 complessa.\nMemorabile \u00e8 l'episodio riportato dalla cronaca anglosassone e dalla saga su Harald Hardr\u00e5de scritta nel 1225 da Snorri Sturluson, quando sul ponte sullo Stamford (da cui prendeva il nome il villaggio Stamfordbridge), dove il Re Aroldo II Godwinsson d'Inghilterra si scontr\u00f2 con l'esercito del re norvegese Harald Hardr\u00e5de, prendendolo di sorpresa, disarmato e impreparato, dopo una marcia leggendaria, a tappe forzate, dalla parte meridionale del regno.\nPer ritardare la battaglia e dare ad Harald Hardr\u00e5de sufficiente tempo per posizionare il suo esercito in formazione circolare su di un'altura, il ponte venne immediatamente occupato da un berserk della guardia d'onore reale, un guerriero norvegese armato di ascia, senza armatura, che combatteva in modo furioso e che terrorizz\u00f2 l'esercito anglosassone. Egli riusc\u00ec a tenere il ponte per circa un'ora, ferendo o buttando di sotto decine di quelli che cercavano di passare, fino a che gli anglosassoni non riuscirono ad ucciderlo posizionando una barca sotto al ponte e trafiggendolo con una lancia.\nL'ira berserker.\nNon \u00e8 da escludere l'impiego di prodotti psicoattivi che avrebbero avuto il ruolo di enfatizzare la condizione dei guerrieri Berserker, attraverso lo stato alterato di coscienza; non mancano i collegamenti all'ergotismo o ancora si attribuisce un ruolo di rilievo alle sfrenate danze e altri rituali collettivi. \"Saxo Grammaticus\", inoltre, ci parla della loro assunzione di sangue di orso o lupo, come \"droga\" per acquisirne la forza: \u00e8 dunque possibile confinare in una dimensione simbolica le propriet\u00e0 allucinogene di tale sostanza.\nSecondo il professore Howard Fabing la \"furia dei berserkir\" - detta anche \"berserksgangr\" - poteva giungere in un qualunque momento della quotidianit\u00e0. Incominciava con un tremolio, il battere dei denti e una sensazione di freddo nel corpo. La faccia si gonfiava. Seguiva una grande rabbia, durante la quale poteva ululare come un animale selvaggio, unita al desiderio di assalire il prossimo, senza distinzione tra amici o avversari. Quando la rabbia si esauriva, il berserker risultava stremato e questa condizione poteva protrarsi per giorni.\nSecondo il professore Jesse L. Byock, tale furore potrebbe anche essere stata causata dalla malattia ossea di Paget. La crescita incontrollata delle ossa del cranio poteva causare una pressione dolorosa sulla testa. Come prova, menziona le teste grosse e sgradevoli di Egill Skallagr\u00edmsson nella \"Egils saga\". Altre possibilit\u00e0 sono epilessia e isteria.\nAltri hanno sostenuto che i temuti Berserker vichinghi si eccitassero con un infuso di funghi allucinogeni del tipo Amanita muscaria. Nell'inglese moderno \u00e8 diffuso il detto \"to go berserk\", che indica il perdere completamente il controllo, proprio come questi feroci guerrieri.\nSulla scia degli studi di Luigi Luca Cavalli Sforza nella ricostruzione 'storica' del genoma umano, sono stati individuati tra Norvegia e Svezia tracce di una deriva genetica avvenuta nel passaggio alle culture del Neolitico, che sarebbe all'origine della malattia rara conosciuta come porfiria. La malattia, nel Medioevo, era nota come 'licantropia' ed ha un profilo sintomatologico acuto particolarmente aderente alla \"berserksganga\", come anche la descrizione leggendaria richiama la testa d'orso o di lupo che i Berserkir usavano come copricapo distintivo.\nCome nel caso dell'emocromatosi e l'adattamento alla nutrizione cerealicola dei protocelti/protosassoni, la porfiria sarebbe dovuta al lungo isolamento e all'adattamento in regioni scarsamente soleggiate, prive di vegetazione e di cibi zuccherini, con un'alimentazione a base di sangue e latte di renna, in un territorio ostile, privo di riferimenti e popolato da predatori competitivi, come l'orso e il lupo. Se i risultati della ricerca genetica verranno confermati dalla ricerca archeologica, \u00e8 probabile, in base alle tattiche e alle modalit\u00e0 di combattimento, che fossero Berserkir, portatori di porfiria, sia la guardia d'onore di Harald Bella Chioma, primo re norvegese, sia gli Ironsides di Oliver Cromwell, come i Danesi descritti da Tacito e gli Spartani delle Termopili, visto che \u00e8 documentata la presenza di porfirici nell'area Mediterranea fin da Ippocrate.\nRiferimenti in altre culture.\nSimilmente ai furiosi berserkir, subisce terribili metamorfosi durante le sue battaglie l'eroe celtico C\u00fa Chulainn, protagonista del Ciclo dell'Ulster. Lo spasmo frenetico del corpo sotto la pelle trasforma letteralmente C\u00fa Chulainn in un mostro inarrestabile, incapace di distinguere tra amici e nemici. Il nome dato a questa sua tipica frenesia guerriera \u00e8 \"r\u00edastrad\", \"distorsione\".\nInfluenze culturali.\nTale figura \u00e8 stata successivamente ripresa e reinterpretata svariate volte, tra la letteratura di genere e la cultura di massa."}
{"id": "9701", "revid": "125641911", "url": "https://it.wikipedia.org/wiki?curid=9701", "title": "Bandiera dell'Australia", "text": "La bandiera dell'Australia \u00e8 blu, con la bandiera del Regno Unito (\"Union Jack\") nel quartier franco e la \"Stella del Commonwealth\" a sette punte (sei sono gli Stati della prima Federazione dell'Australia, la settima un tributo ai territori e alle future entit\u00e0 che si vogliono unire a essa) nel quadrante inferiore sinistro. La met\u00e0 di destra reca una rappresentazione della costellazione della Croce del Sud, in bianco, con una piccola stella a cinque punte e quattro pi\u00f9 grandi a sette punte.\nStoria.\nLa bandiera fu proclamata da re Edoardo VII nel 1904, dopo un concorso di disegno (per il quale le regole prevedevano che fosse comunque presente la bandiera britannica). Questa bandiera era prevista principalmente per uso navale e governativo. Durante i primi cinquant'anni della colonia australiana l\"'Union Jack\" era largamente utilizzata, cos\u00ec come la \"Red Ensign\", stesso disegno ma con sfondo rosso questo perch\u00e8 la Blue ensign australiana era riservata esclusivamente agli organi governativi. Con il Flags Act del 1953 la Blue ensign divenne ufficialmente la bandiera dell'Australia e ne venne consentito l'uso anche ai privati cittadini, ma si dovette aspettare fino agli anni settanta perch\u00e9 questa rimpiazzasse completamente l'Union Jack nella coscienza pubblica; bench\u00e9 l'Union Jack abbia ancora valenza reale issata in presenza del Sovrano o in commemorazioni particolari.\nLa bandiera \u00e8 tra i simboli nazionali dell'Australia.\nDibattiti.\nNegli anni '70 cominci\u00f2 a formarsi in alcuni ambiti dell'opinione pubblica la volont\u00e0 di sostituire la bandiera australiana per via degli evidenti richiami al Regno Unito e per il fatto che la presenza nel 1\u00ba cantone a sinistra dell'Union Jack faceva sembrare l'Australia ancora un possedimento britannico. Nonostante alcune gare fra artisti non si arriv\u00f2 mai ad una volont\u00e0 piena dei governi succedutisi negli anni per sostituire la bandiera e il referendum sul mantenimento della monarchia nel 1999 diede la battuta d'arresto alla volont\u00e0 seppur minoritaria di sostituire la bandiera. La maggioranza degli australiani oggi si riconosce ancora nell'attuale bandiera, ormai ufficiale da pi\u00f9 di 100 anni e unita quasi inscindibilmente alla nascita (seppur come colonia) dell'Impero britannico nel 1901.\nAltre versioni.\nLa Red Ensign viene usata dalle navi mercantili australiane, ed esiste anche una versione in bianco per la marina Militare e una azzurra per l'Aeronautica Militare.\nGalleria d'immagini.\nPossibili bandiere nel caso in cui l'Australia divenisse una repubblica:"}
{"id": "9707", "revid": "120020554", "url": "https://it.wikipedia.org/wiki?curid=9707", "title": "Bandiera della Nuova Zelanda", "text": "La bandiera della Nuova Zelanda venne introdotta nel 1869 e adottata come bandiera nazionale nel 1902.\nStruttura.\nHa sfondo blu, con la Bandiera del Regno Unito (Union Jack) nel quadrante superiore sinistro e quattro stelle rosse bordate di bianco nella met\u00e0 di destra.\nDescrizione.\nL'Union Jack simboleggia l'appartenenza della Nuova Zelanda al Commonwealth. Le stelle rappresentano la costellazione della Croce del Sud, hanno cinque punte e le loro dimensioni rispecchiano la diversa luminosit\u00e0 delle stelle della costellazione.\nLa bandiera \u00e8 simile alla bandiera dell'Australia che ha sei stelle bianche. La piccola stella bianca di cinque punte, Epsilon Crucis, \u00e8 assente dalla bandiera della Nuova Zelanda.\nStoria.\nReferendum del 2015 e del 2016.\nL'11 marzo 2014 si diffuse la notizia che entro tre anni sarebbe stato indetto un referendum per proporre il cambio della bandiera, considerata troppo legata al passato coloniale e troppo simile a quella australiana. Il premier John Key, poco dopo la vittoria alle elezioni, annunci\u00f2 un primo referendum per scegliere il nuovo modello di bandiera nel 2015 e un secondo nel 2016 per scegliere se mantenere quella attuale o adottarne una nuova. Il 24 marzo 2016, per\u00f2, i votanti respinsero l'adozione della nuova bandiera con una maggioranza del 57%. Soprattutto la RSA (\"Returned and Services Association\") contest\u00f2 il referendum, per il fatto che \"molti neozelandesi sono morti sotto la bandiera attuale\"."}
{"id": "9708", "revid": "2039709", "url": "https://it.wikipedia.org/wiki?curid=9708", "title": "Lista di bandiere nazionali", "text": "Il seguente \u00e8 un elenco delle bandiere nazionali degli Stati indipendenti, inclusi gli Stati non riconosciuti dalla comunit\u00e0 internazionale ma indipendenti \"de facto\". Di questi ultimi \u00e8 indicato fra parentesi lo Stato che rivendica la sovranit\u00e0 sul rispettivo territorio."}
{"id": "9710", "revid": "15756", "url": "https://it.wikipedia.org/wiki?curid=9710", "title": "Ariete (costellazione)", "text": "L'Ariete (in latino Aries, simbolo: ) \u00e8 una delle costellazioni dello zodiaco; si trova tra i Pesci a ovest e il Toro a est ed \u00e8 una figura caratteristica dei cieli autunnali boreali. Da essa prende il nome il Primo Punto d'Ariete, ossia l'intersezione fra l'equatore celeste e l'eclittica in direzione nord; si tratta del punto in cui si osserva il Sole il giorno dell'equinozio di primavera boreale ed \u00e8 considerato il grado 0 dell'eclittica. A causa della precessione degli equinozi, oggi questo punto si trova nella costellazione dei Pesci.\nAl di l\u00e0 delle due stelle pi\u00f9 luminose e di qualche stella doppia la costellazione non contiene molti oggetti di rilievo, sia per la lontananza dalla Via Lattea sia per le sue dimensioni.\nCaratteristiche.\nSi tratta di una costellazione di dimensioni relativamente contenute: occupa infatti 441 gradi quadrati di volta celeste, ossia poco pi\u00f9 della met\u00e0 del vicino Toro. Le sue stelle sono tuttavia abbastanza appariscenti, in particolare Hamal (\u03b1 Arietis) e Sheratan (\u03b2), entrambe di magnitudine 2; altre stelle importanti sono Mesarthim (\u03b31) e Botein (\u03b4). Tranne quest'ultima, le sue stelle pi\u00f9 luminose si concentrano nell'angolo nordoccidentale della costellazione.\nL'Ariete si individua con facilit\u00e0 poco a ovest delle Pleiadi e a nord della grande costellazione della Balena. Nella parte nordorientale dell'Ariete nei secoli passati era stata creata una piccola costellazione chiamata Mosca Boreale, caduta poi in disuso e definitivamente soppressa nel 1930; ci\u00f2 ha comunque comportato un'anomalia nella nomenclatura delle sue stelle.\nLa costellazione diventa visibile nel cielo serale alla fine dell'estate boreale (settembre) e resta visibile per tutto l'autunno e l'inverno, fino al mese di marzo; dall'emisfero australe invece la sua visibilit\u00e0 \u00e8 pi\u00f9 limitata, anche a causa dell'incremento delle ore di luce nei mesi compresi fra ottobre e dicembre, ossia in quei mesi di massima visibilit\u00e0 nel cielo serale.\nStelle principali.\nUna curiosit\u00e0 \u00e8 data dalla stella HD 20644: sebbene sia di magnitudine 4,47 (la sesta stella pi\u00f9 luminosa della costellazione), non riporta n\u00e9 una lettera greca, n\u00e9 un numero di Flamsteed.\nStelle doppie.\nL'Ariete contiene alcune stelle doppie luminose e facili da risolvere.\nStelle variabili.\nL'Ariete contiene alcune stelle variabili osservabili anche con un binocolo.\nLa pi\u00f9 brillante \u00e8 la RX Arietis, una variabile semiregolare che in fase di massima ha una magnitudine pari a 5,6, dunque visibile anche senza strumenti in un cielo buio; in circa un mese scende fino alla magnitudine 6,0, quasi sparendo dalla vista a occhio nudo.\nLe variabili Mireidi pi\u00f9 luminose in fase di massima sono la R Arietis e la U Arietis, le quali per\u00f2 raggiungono solo la settima magnitudine.\nOggetti del profondo cielo.\nI pochi oggetti del profondo cielo nell'Ariete sono relativamente deboli. Non sono presenti oggetti appartenenti alla Via Lattea di facile osservazione: nell'estremo settore di nord-est si osservano alcune nebulose oscure o parzialmente illuminate, che fanno parte della regione di formazione stellare compresa fra Perseo e il Toro e nota come Nube di Perseo.\nGran parte delle galassie visibili in Ariete sono deboli e remote; la pi\u00f9 appariscente \u00e8 NGC 772, posta a sudest di e osservabile anche con telescopi di 15\u201320\u00a0cm di diametro, e la piccola NGC 821, a sud.\nSistemi planetari.\nNell'Ariete sono stati scoperti alcuni sistemi planetari; quello della stella HIP 14810 \u00e8 conosciuto per avere tre pianeti confermati, fra cui un pianeta gioviano caldo, posti tutti su orbite pi\u00f9 interne alle 2 UA. HD 12661 \u00e8 una nana gialla con due pianeti confermati, il pi\u00f9 interno dei quali possiede un'orbita molto eccentrica.\nMitologia.\nNon deve sorprendere trovare un ariete in cielo, poich\u00e9 spesso gli arieti erano sacrificati agli dei e Zeus stesso fu qualche volta identificato con un ariete. Ma i mitografi concordano nel considerare speciale quest'Ariete, che \u00e8 quello il cui vello d'oro fu l'obiettivo del viaggio di Giasone e degli Argonauti. L'Ariete comparve sulla Terra nell'esatto istante in cui il Re Atamante di Beozia si accinse a sacrificare suo figlio Frisso per allontanare una carestia incombente.\nIl re Atamante e sua moglie Nefele non erano una coppia felice, e allora Atamante si un\u00ec a Ino, figlia del Re Cadmo della vicina Tebe. A Ino non andavano a genio i figliastri, Frisso ed Elle, e organizz\u00f2 una cospirazione per farli uccidere. Cominci\u00f2 a bruciare il grano per evitare che ci fosse un raccolto. Quando Atamante chiese aiuto all'Oracolo di Delo, Ino corruppe i messaggeri affinch\u00e9 ritornassero con la risposta falsa che Frisso doveva essere sacrificato per salvare il raccolto.\nA malincuore, Atamante port\u00f2 suo figlio in cima al Monte Lafisto, che sovrastava il suo palazzo a Orcomeno. Era sul punto di sacrificare Frisso a Zeus quando Nefele intervenne per salvare suo figlio, mandando gi\u00f9 dal cielo un ariete alato dal vello d'oro. Frisso s'arrampic\u00f2 sul dorso dell'animale, dove fu raggiunto da sua sorella Elle che anche temeva per la propria vita. Volarono via in direzione est verso la Colchide, che si trovava sulla sponda orientale del Mar Nero, sotto le Montagne del Caucaso (la Georgia ex sovietica di oggi). Lungo il percorso Elle non riusc\u00ec a mantenere la presa e cadde nel canale fra l'Europa e l'Asia, i Dardanelli, che in suo ricordo i Greci chiamarono Ellesponto. Una volta raggiunta la Colchide, Frisso sacrific\u00f2 l'ariete a Zeus in segno di gratitudine. Regal\u00f2 il suo vello d'oro al terribile Re della Colchide, Eeta, che, in cambio, gli concesse la mano di sua figlia Calciope.\nDopo la morte di Frisso il suo fantasma ritorn\u00f2 in Grecia per perseguitare suo cugino Pelia, che si era impadronito del trono di Iolco in Tessaglia. Il vero successore a quel trono era Giasone. Pelia promise di lasciarglielo se gli portava a casa dalla Colchide il vello d'oro. Fu questa la sfida che diede il via all'epico viaggio di Giasone e degli Argonauti.\nAl suo arrivo in Colchide, come prima cosa, Giasone chiese educatamente al re Eeta di dargli il vello che pendeva da una quercia in un bosco sacro, custodito da un enorme serpente sempre sveglio. Il re Eeta non accolse la sua richiesta. Fortunatamente per il buon esito della spedizione, la figlia del re, Medea, s'innamor\u00f2 di Giasone e si offr\u00ec di aiutarlo a rubare il vello. Di notte i due furtivamente si recarono nel bosco dove il vello d'oro brillava come una nuvola illuminata dal Sole nascente. Medea ammali\u00f2 il serpente cos\u00ec da farlo addormentare mentre Giasone portava via il vello. Secondo Apollonio Rodio, il vello era delle dimensioni della pelle di una giovane mucca, e quando Giasone se lo butt\u00f2 sulle spalle quello lo copr\u00ec fino ai piedi. Il terreno prese a brillare della luce che quella lana dorata lasciava dietro di s\u00e9 mentre Giasone e Medea scappavano. Quando finalmente non furono pi\u00f9 inseguiti dalle truppe del Re Eeta, essi usarono il vello come coperta per il loro talamo. Il suo luogo di riposo finale fu il tempio di Zeus a Orcomeno, dove Giasone lo appese al suo rientro in Grecia.\nNelle vecchie carte celesti l'ariete \u00e8 rappresentato in posizione accucciata, ma senza ali, con la testa rivolta verso il Toro. Non \u00e8 una figura che si distingue bene in cielo. Il suo tratto pi\u00f9 evidente \u00e8 una linea curva di tre stelle, che segna il punto della testa. Di queste tre stelle, Alfa dell'Ariete si chiama Hamal, dalla parola araba che significa agnello; Beta dell'Ariete \u00e8 Sheratan, che in arabo vuol dire \u00abdue\u00bb di qualche cosa (forse due segni o due corna, poich\u00e9 originariamente si usava sia per questa stella sia per quella vicina, Gamma dell'Ariete) e Gamma dell'Ariete \u00e8 Mesarthim, una curiosa rielaborazione di al-sharatan, il nome che prima aveva in comune con Beta dell'Ariete.\nIn astronomia, l'Ariete ha molta pi\u00f9 importanza di quanto non farebbe pensare la sua brillantezza, poich\u00e9 ai tempi dei Greci conteneva il punto cardinale noto come equinozio di primavera. \u00c8 questo il punto in cui il Sole attraversa l'equatore celeste da sud a nord; ma l'equinozio di primavera non \u00e8 fisso, a causa della lenta oscillazione dell'asse terrestre nota come precessione degli equinozi.\nQuando, intorno al 130 a.C., il grande astronomo greco Ipparco defin\u00ec la posizione dell'equinozio di primavera, questo punto si trovava a sud della stella Mesarthim (). Fu allora fissato qui l'inizio dello zodiaco, e quindi l'equinozio di primavera fu comunemente noto come il Primo Punto d'Ariete. A causa della precessione, l'equinozio di primavera si \u00e8 spostato di circa 30 gradi dai tempi di Ipparco e attualmente si trova nella confinante costellazione dei Pesci. Ci\u00f2 nonostante, esso viene ancora saltuariamente chiamato il primo punto dell'Ariete.\nAstrologia.\nA causa del fenomeno della precessione degli equinozi, non esiste pi\u00f9 alcuna corrispondenza sulla volta celeste fra la costellazione astronomica dell'Ariete e il relativo segno zodiacale, sebbene, secondo gli astrologi, le caratteristiche ascritte in astrologia al segno zodiacale corrispondente sarebbero in realt\u00e0 relative al simbolismo della figura che le stelle nella volta celeste ritraggono, e non come erroneamente si pensa alla loro intrinseca posizione.\nManga e anime.\nNel Manga/Anime \"Fairy Tail\" (\u30d5\u30a7\u30a2\u30ea\u30fc\u30c6\u30a4\u30eb Fear\u012b Teiru?) di Hiro Mashima, \"Aries\" (\u30a2\u30ea\u30a8\u30b9 Ariesu?) \u00e8 una timida e giovane donna con corna da pecora che evoca nuvole di lana da lanciare ai propri avversari, \u00e8 uno dei \"Spiriti Stellari\" (\u661f\u970a seirei?) delle chiavi di Lucy Heartphilia (\u30eb\u30fc\u30b7\u30a4 \u30cf\u30fc\u30c8\u30d5\u30a3\u30ea\u30a2 Rushi Hatofiria).\nNel Manga/Anime \"Saint Seiya\" (\u8056\u95d8\u58eb\u661f\u77e2 Seinto Seiya, in Italia I Cavalieri dello zodiaco) di Masami Kurumada, \"Shion\" e poi \"Mur\" sono i Cavalieri d'Oro (\u9ec4\u91d1\u8056\u95d8\u58eb Gold Saints) di Athena. Mu compare nella serie classica, nei manga Episode G e Saintia Sho, nella serie OAV Soul of Gold e fa alcuni camei nei manga The Lost Canvas e Next Dimension e nell'anime Saint Seiya \u03a9. Shion \u00e8 il predecessore di Mu, nonch\u00e9 suo maestro, e compare nella serie classica, in Episode G (seppur in pochi capitoli), The Lost Canvas e in Next Dimension. Dopo aver abbandonato il titolo di Gold Saint \u00e8 diventato Grande Sacerdote, carica che mantiene fino alla sua morte per mano di Saga dei Gemelli."}
{"id": "9711", "revid": "640277", "url": "https://it.wikipedia.org/wiki?curid=9711", "title": "Toro (costellazione)", "text": "Il Toro (in latino Taurus, simbolo \u2649) \u00e8 una delle costellazioni dello zodiaco. \u00c8 grande e prominente nel cielo invernale boreale, tra l'Ariete ad ovest e i Gemelli ad est; verso nord si trovano il Perseo e l'Auriga, a sudovest Orione e a sudest Eridano e la Balena.\nLa costellazione contiene l'ammasso aperto delle Pleiadi, il pi\u00f9 conosciuto e studiato, oltre che il pi\u00f9 luminoso fra gli ammassi aperti storicamente riconosciuti come tali; nel Toro si trova anche l'ammasso delle Iadi, che detiene il primato di ammasso aperto pi\u00f9 vicino conosciuto.\nCaratteristiche.\nIl Toro \u00e8 una costellazione di dimensioni medio-grandi situata nell'emisfero boreale, facile da individuare e ben nota. La sua caratteristica pi\u00f9 conosciuta in assoluto \u00e8 la presenza del brillante ammasso delle Pleiadi, il pi\u00f9 luminoso ammasso di stelle dell'intera volta celeste; le Pleiadi, riconoscibili con facilit\u00e0 anche dai meno esperti, si trovano nella parte pi\u00f9 occidentale della costellazione e sono ben visibili anche dai cieli cittadini. Il Toro continua in direzione est-sudest verso un altro gruppo di stelle molto noto e luminoso, quello delle Iadi: queste sono sparse su un diametro di cinque gradi quadrati e sono apparentemente dominate da una stella arancione di magnitudine +0,98, chiamata Aldebaran, la pi\u00f9 brillante della costellazione e che costituisce l'occhio del Toro.\nVerso oriente si estendono poi le corna dell'animale, rappresentate dalle stelle (El Nath) e , poste sul bordo della scia luminosa della Via Lattea. in realt\u00e0 \u00e8 condivisa con la vicina costellazione dell'Auriga, di cui costituisce uno dei vertici del suo luminoso pentagono.\nLo sfondo della costellazione del Toro \u00e8 pervaso da un gran numero di stelline di quinta e sesta magnitudine, molte delle quali appartenenti alle Iadi e ad altre estesissime associazioni stellari; tuttavia, esplorando la regione con un binocolo si nota che scarseggiano notevolmente le stelle di magnitudine 7 e 8, specialmente sul lato nord; ci\u00f2 \u00e8 dovuto alla presenza di grandi banchi di polveri, facenti parte della Nube del Toro.\nNonostante sia una costellazione boreale, il Toro \u00e8 ben osservabile da tutte le aree abitate della Terra, grazie alla sua declinazione non molto elevata; il periodo pi\u00f9 propizio per la sua osservazione nel cielo serale va da ottobre ad aprile. Nell'emisfero nord \u00e8 una tipica figura del cielo stellato invernale; il sorgere delle Pleiadi in orari sempre pi\u00f9 anticipati nelle prime ore della notte preannuncia l'inizio dell'autunno, mentre la discesa della costellazione ad ovest subito dopo il tramonto del Sole indica l'arrivo prossimo dell'estate.\nStelle principali.\nUna curiosit\u00e0 la offre la denominazione \"34 Tauri\": questa stella venne indicata per la prima volta nell'atlante di John Flamsteed alcuni gradi a ESE delle Pleiadi, lungo la linea dell'eclittica, e ricevette questa denominazione. Oggi nessun atlante astronomico riporta una stella catalogata 34\u00a0Tauri, poich\u00e9 di fatto non esiste: si trattava infatti del pianeta Urano, all'epoca non ancora riconosciuto come tale e scambiato per una stella.\nStelle doppie.\nIl Toro contiene alcune stelle doppie prospettiche e fisiche di facile risoluzione anche con piccoli strumenti.\nFra le coppie apparenti quella che salta pi\u00f9 alla vista \u00e8 quella centrale delle iadi, formata dalle stelle \u03b81 e ; si tratta di una stella arancione di magnitudine 3,84 e di una biancastra di magnitudine 3,40, leggermente variabile. La coppia \u00e8 facilmente risolvibile anche ad occhio nudo pure sotto cieli non particolarmente nitidi; in realt\u00e0 entrambe le stelle sono a loro volta delle doppie fisiche, con componenti estremamente vicine fra loro.\nUn'altra coppia \u00e8 quella formata da \u03c31 e , poco a est di Aldebaran; si tratta di due stelle bianche di magnitudine 4,67 e 5,08, separabili con un binocolo o pure ad occhio nudo se la notte \u00e8 propizia.\n\u03ba1 e sono pure risolvibili ad occhio nudo, essendo una di magnitudine 4,21 e l'altra di magnitudine 5,27, separate da diversi primi d'arco.\nLa 88 Tauri \u00e8 una coppia molto ampia, risolvibile con un binocolo data la loro separazione superiore a 1 primo d'arco; le componenti sono di quarta e ottava grandezza, entrambe bianche.\nNon risolvibile con i normali telescopi amatoriali, ma degna di nota, \u00e8 anche PSR J0348+0432 la stella a neutroni di maggior massa accertata che \u00e8 parte di un sistema binario con una nana bianca come compagna.\nStelle variabili.\nAlcune delle stelle variabili del Toro sono molto note e studiate, in quanto sono utilizzate come prototipo per alcune classi di variabili.\nLa pi\u00f9 importante \u00e8 la T Tauri, prototipo della classe delle stelle T Tauri; si tratta di stelle giovanissime situate nei pressi delle grandi nubi molecolari, in una fase della loro vita non ancora del tutto stabile. In particolare, T Tauri illumina in talune circostanze una parte dei gas in cui \u00e8 avvolta, rendendoli visibili come deboli nebulosit\u00e0 dalla breve durata come nubi luminose.\nUn'altra stella importante \u00e8 la RV Tauri, utilizzata come prototipo delle variabili RV Tauri; si tratta anche in questo caso di stelle giovanissime, in prevalenza giganti e supergiganti gialle.\nFra le numerose variabili a eclisse, la \u00e8 quella che mostra il periodo pi\u00f9 lungo; al minimo principale scende dalla magnitudine 2,88 alla 3,17. Molto pi\u00f9 facile da osservare \u00e8 la , che oscilla fra le magnitudini 3,3 e 3,9 in quasi quattro giorni; si tratta di una variabile Algol. V711 Tauri \u00e8 invece la nomenclatura da stella variabile della doppia HD 22468, una variabile a eclisse con una variazione di soli due decimi di magnitudine.\nPleione, che fa parte delle Pleiadi, \u00e8 una stella Be, ossia una nana blu con delle forti linee di emissione; oscilla fra le magnitudini 4,7 e 4,0 con un periodo irregolare.\nOggetti del profondo cielo.\nIl Toro \u00e8 attraversato nella sua parte pi\u00f9 orientale dalla Via Lattea; questo fa s\u00ec che nella costellazione siano presenti oggetti appartenenti alla nostra Galassia e in particolare gruppi e ammassi di stelle. Tuttavia, gli oggetti maggiori si trovano per\u00f2 nella regione ovest: la regione orientale infatti, e in particolare quella settentrionale, \u00e8 fortemente oscurata da un grande complesso oscuro, la Nube del Toro, una densa nube molecolare in cui ha luogo la formazione stellare; alla periferia di questo complesso \u00e8 stata scoperta quella che poi \u00e8 divenuta la stella prototipo di una particolare classe di stelle giovanissime, la variabile T Tauri.\nIl pi\u00f9 conosciuto di questi gruppi stellari \u00e8 sicuramente l'ammasso aperto delle Pleiadi, ben visibile ad occhio nudo e notissimo fin dalle epoche pi\u00f9 antiche; si tratta dell'ammasso aperto pi\u00f9 luminoso della volta celeste e in alcune culture \u00e8 persino considerato una costellazione a s\u00e9 stante. Attraverso un semplice binocolo si osservano una decina di stelle luminose, tutte di colore bianco-azzurro, inframmezzate da alcune decine di stelle pi\u00f9 deboli; con strumenti di grande diametro o nelle fotografie \u00e8 ben evidente anche un esteso complesso di nebulose a riflessione che circonda interamente le sue stelle. Nei pressi della stella Aldebaran si trovano invece le Iadi, un altro ammasso aperto (il pi\u00f9 vicino conosciuto), che con la stella forma una V nel cielo che marca la testa del Toro; Aldebaran tuttavia non ne fa fisicamente parte, trovandosi in primo piano sulla sua linea di vista. Un altro ammasso molto meno appariscente ma comunque di facile osservazione, non osservato dal Messier, \u00e8 NGC 1746, visibile nella parte orientale.\nFra le nebulose spicca la Nebulosa del Granchio (M1), un resto di supernova a nordest di e visibile con un telescopio; l'esplosione che lo gener\u00f2 fu visibile dalla Terra il 4 luglio 1054 e fu cos\u00ec brillante che rimase visibile in pieno giorno per molti mesi. \u00c8 stata registrata dai testi storici cinesi e dagli Indiani d'America.\nA causa della vicinanza del piano galattico e della presenza di polveri interstellari oscuranti, nella costellazione non sono visibili molte galassie e quelle che si osservano sono molto deboli e ben al di l\u00e0 della portata di strumenti amatoriali.\nSistemi planetari.\nNella costellazione sono stati scoperti alcuni sistemi planetari; il sistema di HD 37124 \u00e8 quello con pi\u00f9 pianeti confermati, avendo tre pianeti tutti con massa inferiore a quella di Giove e orbitanti a distanze medie comprese fra 0,5 e 3,1 UA.\nMitologia.\nNella mitologia greca, corrisponde alla forma di toro che Zeus assunse per vincere Europa, una principessa fenicia. La donna, attratta dall'enorme e docile bestia, sal\u00ec sul suo dorso, ma in quel momento il Toro cominci\u00f2 a correre velocemente entrando in acqua e nuotando fino ad un'isola, dove assunse nuovamente la forma di Zeus e corteggi\u00f2 Europa riuscendo nel suo intento.\nAl Toro \u00e8 associata anche la figura del Minotauro.\nAstrologia.\nA causa del fenomeno della precessione degli equinozi, non esiste pi\u00f9 alcuna corrispondenza sulla volta celeste fra la costellazione astronomica del Toro ed il relativo segno zodiacale, sebbene, secondo gli astrologi, le caratteristiche ascritte in astrologia al segno zodiacale corrispondente sarebbero in realt\u00e0 relative al simbolismo della figura che le stelle nella volta celeste ritraggono, e non come erroneamente si pensa alla loro intrinseca posizione."}
{"id": "9712", "revid": "838137", "url": "https://it.wikipedia.org/wiki?curid=9712", "title": "1054", "text": ""}
{"id": "9717", "revid": "767487", "url": "https://it.wikipedia.org/wiki?curid=9717", "title": "Kolymite", "text": "La kolymite \u00e8 un minerale descritto nel 1980 in base ad un ritrovamento avvenuto nei giacimenti di antimonio di Krokhalin, lungo il fiume Kolyma nella regione di Magadin in Russia. Il nome deriva dal luogo della scoperta. Il minerale fonde a bassa temperatura e il mercurio si separa completamente sopra i 150\u00a0\u00b0C \nMorfologia.\nLa kolymite si presenta in aggregati di 0,01-0,8mm di forma irregolare composti da cristalli di 5\u03bcm di forma cubica od ottaedrica.\nOrigine e giacitura.\nSi trova nelle concentrazioni di minerali pesanti in concrescita con rame nativo. \u00c8 dimorfica della belendorffite."}
{"id": "9718", "revid": "123532269", "url": "https://it.wikipedia.org/wiki?curid=9718", "title": "Gemelli (costellazione)", "text": "I Gemelli (in latino Gemini, simbolo \u264a) sono una delle costellazioni del cielo settentrionale, attraversata dall'eclittica. Nel cielo boreale fanno parte del cielo invernale, trovandosi tra il Toro a ovest e il poco luminoso Cancro a est, con a nord l'Auriga e la quasi invisibile Lince, e a sud l'Unicorno e il Cane Minore.\nLa caratteristica che contraddistingue questa costellazione \u00e8 la presenza delle due brillanti stelle Castore e Polluce, di luminosit\u00e0 molto simile e che hanno suggerito l'idea di due gemelli.\nCaratteristiche.\nLa figura della costellazione \u00e8 facile da rintracciare in cielo, grazie alla coppia di stelle brillanti, che hanno il nome dei due gemelli Dioscuri della mitologia greca: Castore (), una ben nota stella binaria telescopica (in realt\u00e0 composta da sei stelle), e Polluce (), che nonostante la lettera greca assegnatale \u00e8 la pi\u00f9 brillante della costellazione. A queste due fa da contraltare la stella Alhena (), situata dal lato opposto della costellazione.\nLe altre stelle sono relativamente deboli (solamente alcune sono visibili da una citt\u00e0), e si presentano allineate su due tratti paralleli che tracciano i confini di un rettangolo che si estende verso sud-ovest, in direzione di Orione; l'angolo pi\u00f9 meridionale \u00e8 segnato dalla gi\u00e0 citata Alhena, la terza stella della costellazione per luminosit\u00e0. La parte occidentale dei Gemelli giace sulla Via Lattea, pertanto in questa direzione abbondano gli oggetti galattici; nonostante ci\u00f2, la densit\u00e0 delle stelle di fondo osservabili nei Gemelli a occhio nudo \u00e8 un po' inferiore rispetto a quella delle costellazioni adiacenti.\nIl periodo pi\u00f9 propizio per la sua osservazione nel cielo serale va da dicembre a maggio; essendo una costellazione boreale, gli osservatori posti a latitudini settentrionali sono maggiormente favoriti. Tuttavia, la sua declinazione non \u00e8 fortemente settentrionale, cos\u00ec pu\u00f2 essere osservata con facilit\u00e0 anche dall'emisfero sud. Durante le notti dell'inverno boreale i Gemelli sono una delle costellazioni dominanti del cielo, assieme all'Auriga, al Toro, Orione e il Cane Maggiore.\nStelle principali.\nNel 1930, il pianeta nano Plutone fu scoperto in questa costellazione, vicino alla stella Wasat (\u03b4 Geminorum).\nStelle doppie.\nLa costellazione dei Gemelli contiene un gran numero di stelle doppie piuttosto luminose.\nFra le coppie di stelle non legate fisicamente, la pi\u00f9 notevole \u00e8 quella formata dalle stelle 64 e 65 Geminorum; di magnitudini 5,07 e 5,01 e dai colori contrastanti, essendo bianca la prima e arancione la seconda; sono distinguibili anche a occhio nudo.\nStelle variabili.\nMolte delle stelle variabili della costellazione hanno una magnitudine massima pi\u00f9 luminosa della 8,0.\nUna delle pi\u00f9 famose, sebbene sia poco brillante, \u00e8 la U Geminorum, il prototipo della classe delle novae nane; si tratta di stelle che ciclicamente sono soggette a improvvisi aumenti di luminosit\u00e0 a causa dell'improvvisa reazione di fusione del materiale acquisito da una nana bianca strappandolo a una compagna con cui \u00e8 in interazione fisica.\nFra le variabili pi\u00f9 luminose vi \u00e8 la , una variabile Cefeide le cui pulsazioni, che avvengono nell'arco di circa dieci giorni, sono percepibili anche a occhio nudo prendendo come riferimento altre stelle vicine. Un'altra Cefeide, meno brillante e osservabile con un binocolo, \u00e8 la W Geminorum.\nNella costellazione sono presenti diverse variabili irregolari molto luminose, come la , una gigante rossa che oscilla di alcuni decimi di magnitudine; altre irregolari visibili a occhio nudo o con un piccolo strumento sono la NP Geminorum e la BU Geminorum, che in fase di massima sono anche visibili a occhio nudo sotto cieli molto bui.\nLe Mireidi sono in genere poco luminose; le pi\u00f9 appariscenti in fase di massima sono la R Geminorum e la V Geminorum, che per\u00f2 restano di sesta o settima grandezza.\nOggetti del profondo cielo.\nLa costellazione giace nella parte occidentale sulla Via Lattea, in opposizione al centro galattico, ma in un'area comunque ricca di oggetti celesti non stellari.\nL'oggetto del profondo cielo pi\u00f9 brillante nei Gemelli \u00e8 M35, un ammasso aperto di quinta magnitudine, posto a 2.800 anni luce dalla Terra; si trova a nordovest di , vicino al bordo ovest della costellazione, ed \u00e8 visibile anche a occhio nudo se la notte \u00e8 particolarmente nitida. Un binocolo 10x50 \u00e8 gi\u00e0 sufficiente per risolverlo parzialmente in stelle. A breve distanza si trova anche NGC 2158, molto pi\u00f9 remoto e compatto, la cui individuazione \u00e8 facilitata dalla presenza del precedente. Altri piccoli ammassi remoti o poco concentrati sono osservabili anche nella parte orientale della costellazione, come NGC 2331 e NGC 2420; quest'ultimo in particolare \u00e8 uno degli ammassi pi\u00f9 antichi conosciuti, anche se meno vecchio di M67, ed \u00e8 facile da risolvere anche con piccoli telescopi.\nTra le nebulose planetarie la pi\u00f9 notevole \u00e8 la Nebulosa Eschimese (NGC 2392), posta verso il centro-sud della costellazione, il cui nome deriva dal fatto che somiglia alla testa di una persona racchiusa dal cappuccio di una giacca a vento. Pu\u00f2 essere osservata con un telescopio di media potenza, ma la sua struttura a doppio anello diventa visibile nelle fotografie o con forti ingrandimenti in strumenti di grande diametro.\nLa zona occidentale dei Gemelli, verso il confine col Toro e Orione, \u00e8 ricca di nebulosit\u00e0, anche se sono per lo pi\u00f9 deboli e ben evidenti soprattutto nelle fotografie. Fra queste spicca IC 443, un resto di supernova visibile con un telescopio di grande diametro con l'ausilio di filtri.\nSistemi planetari.\nUno dei sistemi planetari scoperti nei Gemelli appartiene alla sua stella pi\u00f9 brillante, Polluce; infatti possiede un gigante gassoso con una massa poco pi\u00f9 che doppia rispetto a quella di Giove, che orbita a 1,6 UA di distanza media. HD 50554 ha un pianeta ancora pi\u00f9 grande in orbita a circa 2,3 UA, mentre HD 59686 possiede anch'essa un massiccio pianeta a poco meno di 1 UA di distanza.\nMitologia.\nLa costellazione dei Gemelli rappresenta i gemelli Castore e Polluce; ai Greci essi erano noti come i Dioscuri, che letteralmente significa \u00abfigli di Zeus\u00bb. I mitologi, per\u00f2, non furono tutti d'accordo sul fatto che fossero entrambi veramente figli di Zeus, a causa delle insolite circostanze della loro nascita. La loro madre era Leda, regina di Sparta, alla quale fece un giorno visita Zeus, sotto forma di cigno (rappresentato nella costellazione del Cigno). Quella stessa notte Leda giacque anche con il marito, il re Tindaro. Entrambe le unioni furono allietate da prole, poich\u00e9 in seguito Leda diede alla luce quattro bambini. Secondo la versione pi\u00f9 comunemente accettata, Polluce ed Elena (la futura famosa Elena di Troia) erano figli di Zeus, e quindi immortali, mentre Castore e Clitennestra erano figli di Tindaro, e quindi erano mortali.\nCastore e Polluce crebbero molto legati l'uno all'altro, non litigarono mai n\u00e9 mai agirono senza prima consultarsi. Si diceva che si assomigliassero molto fisicamente e che persino si vestissero allo stesso modo, come spesso fanno i gemelli. Castore fu un famoso cavaliere e guerriero e insegn\u00f2 a Eracle a tirare di scherma, mentre Polluce fu un campione di pugilato.\nGli inseparabili gemelli si unirono alla spedizione di Giasone e degli Argonauti alla ricerca del vello d'oro. Le abilit\u00e0 pugilistiche di Polluce tornarono utili quando gli Argonauti approdarono in una regione dell'Asia Minore governata da Amico, un figlio di Poseidone. Amico, lo sbruffone pi\u00f9 sbruffone del mondo, non permetteva ai visitatori di andarsene se prima non si battevano con lui in un incontro di pugilato che, invariabilmente lo vedeva vincitore. Si rec\u00f2 sulla spiaggia dove la nave era agli ormeggi e sfid\u00f2 l'equipaggio a trovare qualcuno che l'affrontasse. Polluce, istigato dall'arroganza di quell'uomo, accett\u00f2 immediatamente e i due tirarono fuori i guantoni di cuoio. Polluce evit\u00f2 facilmente gli assalti del suo avversario, come un torero quando si fa di lato per evitare la carica del toro, e atterr\u00f2 Amico con un colpo alla testa che gli spacc\u00f2 il cranio.\nDurante il viaggio di ritorno degli Argonauti, dopo che avevano conquistato il vello d'oro, Castore e Polluce furono ancora utili ai loro compagni. Apollonio Rodio racconta brevemente che durante il percorso dalla foce del Rodano alle isole Stoechades (le attuali isole di Hy\u00e8res, al largo di Tolone) gli Argonauti si salvarono grazie a Castore e Polluce. Presumibilmente ci\u00f2 avvenne durante una tempesta, ma lo scrittore non specifica bene le circostanze. Da quell'episodio in poi, dice Apollonio - ed egli ci assicura che ci furono altri viaggi durante i quali i due salvarono gli equipaggi - i gemelli diventarono i protettori dei marinai. Igino sostiene che il potere di salvare i marinai vittime di naufragi fu dato loro da Poseidone, il dio del mare, che anche regal\u00f2 loro i cavalli bianchi che spesso cavalcarono.\nI marinai credevano che durante le bufere in mare i gemelli apparissero sugli alberi delle navi grazie a un fenomeno di elettricit\u00e0 atmosferica conosciuto come Fuoco di sant'Elmo, come descrive Plinio il Vecchio, lo scrittore latino del I secolo d.C., nel suo libro \"Storia naturale\":\nUn unico bagliore si chiamava un \u00abElena\u00bb ed era considerato presagio di disastro.\nCastore e Polluce si scontrarono con un'altra coppia di gemelli, Idas e Linceo, a proposito di due belle donne. Idas e Linceo (che erano anche membri dell'equipaggio della nave Argo) erano fidanzati con Febe e Ilaria, ma Castore e Polluce gliele rubarono. Ida e Linceo li inseguirono e le due coppie di gemelli si batterono. Castore fu trafitto da una spada sguainata da Linceo, che fu subito ucciso da Polluce. Idas attacc\u00f2 Polluce ma fu respinto da una folgore di Zeus.\nUn'altra storia dice che le due coppie di gemelli si riappacificarono dopo la lite per le due donne, ma vennero alle mani a causa della divisione di certi capi di bestiame che avevano rubato insieme. Comunque siano andate le cose, Polluce pianse il suo fratello morto e chiese a Zeus di concedere a entrambi l'immortalit\u00e0. Zeus li sistem\u00f2 insieme in cielo come la costellazione dei Gemelli, dove sono raffigurati abbracciati, inseparabili per l'eternit\u00e0.\nArato di Soli si rifer\u00ec alla costellazione semplicemente come ai Gemelli, senza identificarli, ma Eratostene li chiam\u00f2 Castore e Polluce. Un punto di vista alternativo, riportato da Igino, dice che la costellazione rappresenti Apollo ed Eracle, entrambi figli di Zeus ma non gemelli. Tolomeo sostenne quest'interpretazione; le due stelle che noi conosciamo come Castore e Polluce da lui furono chiamate \u00abla stella di Eracle\u00bb e \u00abla stella di Apollo\u00bb. Questa identificazione non si trova nel famoso \"Almagesto\" di Tolomeo, ma in un trattato chiamato \"Tetrabiblos\", che parla d'astrologia. Parecchie carte celesti identificano i gemelli con Apollo ed Eracle; nell'illustrazione qui riportata di John Flamsteed, per esempio, un gemello tiene in una mano la lira e nell'altra una freccia, che sono gli attributi di Apollo, mentre l'altro impugna un bastone, l'arma preferita di Eracle.\nLe due stelle pi\u00f9 brillanti della costellazione si chiamano Castore e Polluce e indicano i punti delle teste dei gemelli. Gli astronomi hanno scoperto che in realt\u00e0 Castore \u00e8 un sistema di sei stelle tenute insieme dalla forza di gravit\u00e0. Polluce \u00e8 una stella gigante arancione. Differentemente dai gemelli che rappresentano, le stelle Castore e Polluce non sono collegate poich\u00e9 si trovano a distanze differenti da noi. Eta dei Gemelli si chiama Propus che in greco significa \u00abpiede davanti\u00bb, un nome che fa la sua prima apparizione in Eratostene.\nAstrologia.\nA causa del fenomeno della precessione degli equinozi, non esiste pi\u00f9 alcuna corrispondenza sulla volta celeste fra la costellazione astronomica dei Gemelli e il relativo segno zodiacale, sebbene, secondo gli astrologi, le caratteristiche ascritte in astrologia al segno zodiacale corrispondente sarebbero in realt\u00e0 relative al simbolismo della figura che le stelle nella volta celeste ritraggono, e non come erroneamente si pensa alla loro intrinseca posizione.\nArcheoastronomia.\nAlcuni studiosi locali ritengono che la costellazione dei Gemelli sia servita da modello per la costruzione dell'Acropoli di Alatri."}
{"id": "9723", "revid": "640277", "url": "https://it.wikipedia.org/wiki?curid=9723", "title": "Cancro (costellazione)", "text": "Il Cancro (in latino Cancer, \"granchio\", abbreviato in Cnc) \u00e8 una delle dodici costellazioni dello zodiaco. Nonostante sia una costellazione di dimensioni medie, \u00e8 decisamente poco luminosa. Si trova tra i Gemelli ad ovest ed il Leone ad est; a nord confina con la Lince e a sud col Cane Minore e l'Idra.\nLa costellazione d\u00e0 il nome al Tropico del Cancro, ossia la latitudine terrestre in cui il Sole \u00e8 in posizione verticale a mezzogiorno il giorno del solstizio d'estate boreale; ai tempi degli antichi Greci a quella data il Sole si trovava tra le stelle del Cancro, ma l'oscillazione della Terra sul suo asse, la precessione degli equinozi, ha spostato il punto del solstizio d'estate sul confine tra i Gemelli e il Toro.\nCaratteristiche.\nLa costellazione del Cancro non contiene stelle particolarmente luminose, bench\u00e9 le sue dimensioni siano paragonabili a quelle dei Gemelli: la sua stella pi\u00f9 luminosa, la , \u00e8 di magnitudine 3,5, dunque appena apprezzabile da una grande area urbana; nonostante ci\u00f2 il Cancro si individua facilmente, grazie proprio alle costellazioni adiacenti dei Gemelli e del Leone, che appaiono molto luminose. Altre stelle sono Acubens (), rappresentante la chela meridionale, la , rappresentante quella settentrionale, pi\u00f9 le due \"Aselli\" (gli \"asini\", che di fatto indicano anche gli occhi del granchio): queste stelle portano i nomi Asellus Borealis () e Asellus Australis () e rappresentano i due asini che Dioniso e Sileno cavalcarono in battaglia.\nCi\u00f2 che in realt\u00e0 spicca notevolmente osservando la costellazione sotto un cielo buio \u00e8 la grossa macchia chiara e nebbiosa situata al suo centro, che corrisponde a un ammasso aperto tra i pi\u00f9 luminosi del cielo, noto come Presepe; quest'ammasso di fatto appare pi\u00f9 appariscente delle stelle che compongono la costellazione stessa.\nIl Cancro sta tutto nell'emisfero boreale, pertanto \u00e8 ben osservabile dalle regioni poste a nord dell'equatore; il periodo indicato per la sua osservazione nel cielo serale va da dicembre fino a maggio. Dall'emisfero australe \u00e8 osservabile per un periodo pi\u00f9 limitato, poich\u00e9 si presenta, specialmente nelle regioni temperate, relativamente basso; oltre il circolo polare antartico non \u00e8 pi\u00f9 osservabile, mentre a nord del 60\u00ba parallelo nord diventa circumpolare.\nStelle principali.\nFra le altre stelle, spicca (\"Tegmen\"), una stella tripla molto nota: \u00e8 formata da una stella di magnitudine 5,1, da una di magnitudine 6 e da una di magnitudine 6,1.\nLa stella 55 Cancri \u00e8 una delle stelle pi\u00f9 studiate della volta celeste: si tratta del sistema planetario extrasolare pi\u00f9 grande conosciuto finora: possiede infatti cinque pianeti confermati, quattro dei quali con una massa simile a quella di Giove e uno grande come Nettuno.\nDX Cancri \u00e8 una nana rossa che ha meno del 9% della massa del Sole.\nStelle doppie.\nLa costellazione del Cancro abbonda di stelle doppie, molte delle quali sono facili da risolvere anche con piccoli strumenti.\nStelle variabili.\nIl Cancro ospita al suo interno un buon numero di stelle variabili, in massima parte alla portata anche di piccoli strumenti amatoriali.\nFra le Mireidi la pi\u00f9 brillante \u00e8 la , che quando \u00e8 al massimo della luminosit\u00e0 \u00e8 di sesta magnitudine, dunque visibile anche con un piccolo binocolo; in fase di minimo \u00e8 invece di undicesima grandezza e pu\u00f2 essere scorta solo con un telescopio.\nFra le numerose semiregolari spicca la , che in un periodo che si aggira sui 40 giorni oscilla di alcuni decimi di magnitudine attorno alla quinta grandezza; le sue variazioni possono anche essere osservate ad occhio nudo, avendo altre stelle come riferimento. Un'altra semiregolare \u00e8 la , che in circa 195 giorni oscilla fra quinta e la settima grandezza: in fase di massimo \u00e8 visibile anche ad occhio nudo.\nSono presenti anche alcune variabili pulsanti: la \u00e8 una variabile RR Lyrae che oscilla di alcuni decimi di magnitudine attorno alla settima grandezza, dunque ben apprezzabile con un binocolo, mentre la una stella del tipo \u03b12CVn, visibile anche ad occhio nudo ma dalle variazioni troppo contenute.\nOggetti non stellari.\nLa costellazione contiene pochi oggetti non stellari cospicui, ma fra questi ve ne sono di particolarmente brillanti e conosciuti fin dall'antichit\u00e0.\nIl Cancro in particolare \u00e8 ben noto tra gli appassionati di astronomia per ospitare il Presepe (M44), un ammasso aperto dalla forma caratteristica, che contiene anche la stella ; dista circa 520 anni luce ed \u00e8 di terza magnitudine, ben visibile a occhio nudo come una macchia di aspetto marcatamente nebuloso e granuloso. Un qualsiasi binocolo, anche di piccole dimensioni, \u00e8 in grado di risolverlo completamente in alcune decine di stelle ed \u00e8 pertanto uno degli oggetti non stellari pi\u00f9 facilmente osservabili della volta celeste. Un altro ammasso aperto, M67 (vicino ad Acubens, ), \u00e8 uno dei pi\u00f9 vecchi conosciuti, con un'et\u00e0 che si aggira sugli oltre 10 miliardi di anni; si tratta di un ammasso esteso e debole, formato da alcune centinaia di stelle. Dista circa 2700 anni luce ed \u00e8 di settima magnitudine, visibile quindi anche con un normale binocolo, anche se per la sua risoluzione occorrono strumenti pi\u00f9 grandi.\nSono presenti nel Cancro anche diverse galassie, di cui poche appaiono per\u00f2 alla portata di piccoli strumenti; l'unica di un certo interesse \u00e8 NGC 2775, una galassia spirale gigante individuabile verso in confine con il Leone e l'Idra.\nSistemi planetari.\nLa stella 55 Cancri possiede uno dei sistemi planetari pi\u00f9 studiati: \u00e8 il secondo pi\u00f9 esteso conosciuto dopo quello di Gliese 581, con ben cinque pianeti, ed \u00e8 stato il pi\u00f9 grande conosciuto prima del settembre 2010; 55\u00a0Cancri \u00e8 una stella doppia, in cui la primaria \u00e8 una nana gialla con una massa leggermente inferiore a quella del Sole, mentre la secondaria, situata ad oltre 1000 UA da essa, \u00e8 una nana rossa. I pianeti orbitano attorno alla primaria e il meno massiccio di essi ha una massa paragonabile a quella del pianeta Nettuno; il pi\u00f9 massiccio invece \u00e8 quasi quattro volte pi\u00f9 grande di Giove. Nel 2009 \u00e8 stato scoperto un pianeta orbitante attorno alla stella HD 73534.\nMitologia.\nIl granchio \u00e8 un personaggio minore in una delle fatiche di Eracle (il nome greco di Ercole). Mentre Eracle lottava contro il mostro dalle molte teste di nome Idra nella palude vicino a Lerna, il granchio emerse dalla melma e partecip\u00f2 all'attacco pizzicando il piede dell'eroe che lo calpest\u00f2 furiosamente riducendolo in poltiglia. Si dice che per questo suo modesto contributo alla storia, la dea Era, nemica di Eracle, gli abbia riservato un posto fra le stelle dello zodiaco. E come si addice a un personaggio di cos\u00ec poca importanza, quella del Cancro \u00e8 la meno brillante delle costellazioni dello zodiaco, con nessuna stella che supera la quarta grandezza. La stella Alfa del Cancro si chiama Acubens, che in arabo significa \u00abchela\u00bb.\nDue delle stelle che formano la costellazione si chiamano Asellus Borealis e Asellus Australis, nomi latini che significano \u00abasino del nord\u00bb e \u00abasino del sud\u00bb, che hanno leggende proprie. Secondo Eratostene, durante la battaglia tra gli d\u00e8i e i Giganti che segu\u00ec la sconfitta dei Titani, gli dei Dioniso, Efesto e alcuni loro compagni arrivarono in groppa ad asini per unirsi alla mischia. I Giganti non avevano mai sentito i ragli degli asini prima di allora e furono messi in fuga da quel rumore, credendo che un qualche mostro spaventoso stesse per essere sguinzagliato contro di loro. Dioniso sistem\u00f2 gli asini in cielo, a entrambi i lati dell'ammasso stellare che i Greci chiamarono Phatne, la Mangiatoia, dalla quale sembra che gli asini stiano mangiando. Tolomeo descrisse Phatne come \u00abla massa nebulosa nel petto\u00bb. Oggi agli astronomi questa massa stellare \u00e8 nota con il suo nome latino Praesepe, ma pi\u00f9 comunemente \u00e8 l'Alveare (praesepe significa sia \u00abmangiatoia\u00bb che \u00abarnia\u00bb). Nei paesi orientali (soprattutto Cina e Giappone) quest'ammasso era considerato il punto di contatto fra il mondo umano e l'aldil\u00e0 attraverso cui passavano i defunti.\nLa Costellazione del Cancro compare insieme al Monte Tricorno sulle monete euro slovene da cinquanta centesimi, poich\u00e9 la data di indipendenza di questa nazione si festeggia sotto il segno del Cancro (il 25 giugno).\nAstrologia.\nA causa del fenomeno della precessione degli equinozi, non esiste pi\u00f9 alcuna corrispondenza sulla volta celeste fra la costellazione astronomica del Cancro ed il relativo segno zodiacale, sebbene, secondo gli astrologi, le caratteristiche ascritte in astrologia al segno zodiacale corrispondente sarebbero in realt\u00e0 relative al simbolismo della figura che le stelle nella volta celeste ritraggono, e non come erroneamente si pensa alla loro intrinseca posizione."}
{"id": "9727", "revid": "486946", "url": "https://it.wikipedia.org/wiki?curid=9727", "title": "Tinamiformi", "text": ""}
{"id": "9728", "revid": "554814", "url": "https://it.wikipedia.org/wiki?curid=9728", "title": "Leone (costellazione)", "text": "Il Leone (lat. \"Leo\") \u00e8 una costellazione zodiacale del cielo settentrionale; si trova infatti lungo la linea dell'eclittica, tra la debole costellazione del Cancro, a ovest, e la vastissima Vergine, a est.\nCaratteristiche.\nIl Leone \u00e8 una grande costellazione zodiacale dell'emisfero nord, individuabile con facilit\u00e0 nei mesi fra dicembre e giugno; nell'emisfero boreale, la sua presenza ad est dopo il tramonto indica il prossimo arrivo della primavera, mentre nell'emisfero australe diventa una costellazione tipica dei cieli tardo-estivi e autunnali. Le sue stelle principali formano un grande trapezio, al quale \u00e8 connesso un famoso asterismo, noto come \"La Falce\", composto da Regolo, e Algieba, assieme alle stelle pi\u00f9 deboli Adhafera (), Ras Elased Borealis () e Ras Elased Australis ().\nAnticamente la costellazione era pi\u00f9 estesa: la parte della testa comprendeva la parte settentrionale del Cancro e della Lince, mentre la parte terminale della coda era rappresentata dalla famosa chioma di stelle che ora fa parte della costellazione della Chioma di Berenice.\nLa stella principale \u00e8 Regolo, una stella azzurra di prima grandezza, l'unica cos\u00ec luminosa a trovarsi ad appena 0,5\u00b0 dall'eclittica; frequentemente la si pu\u00f2 osservare in coppia con dei pianeti, in rari casi persino in congiunzione con essi, ed \u00e8 frequentemente occultata dalla Luna. Assieme a Aldebaran, Antares e Fomalhaut forma il quartetto di stelle note in antichit\u00e0 come \"le stelle regali\".\nStelle principali.\nNel Leone si trova una delle stelle pi\u00f9 vicine alla Terra: Wolf 359, distante 7,7 anni luce e la stella pi\u00f9 distante rilevata ad oggi MACS J1149 Lensed Star 1, anche chiamata Icarus, una supergigante blu distante 9 mld di anni luce.\nStelle doppie.\nLa costellazione presenta un gran numero di stelle doppie, moltissime delle quali sono di larga separazione e dunque risolvibili con facilit\u00e0 anche con un piccolo strumento, in certi casi persino con un binocolo.\nStelle variabili.\nIl Leone ospita un gran numero di stelle variabili, ma la gran parte di esse sono piuttosto deboli o con escursioni di luminosit\u00e0 molto lievi, dunque fuori dalla portata di strumenti amatoriali.\nFra le Mireidi la pi\u00f9 appariscente \u00e8 la , che quando \u00e8 al massimo della luminosit\u00e0 raggiunge la magnitudine 4,4, diventando cos\u00ec ben osservabile anche ad occhio nudo; nell'arco ci circa dieci mesi per\u00f2 scende fino a raggiungere l'undicesima grandezza e poi risale. Anche la \u00e8 una Mireide, ma non osservabile ad occhio nudo neppure quando \u00e8 al massimo; in nove mesi scende fino alla quattordicesima magnitudine.\nFra le semiregolari la pi\u00f9 notevole \u00e8 la , che quando \u00e8 al massimo \u00e8 di magnitudine 8,4, mentre in fase di minimo scende fino alla decima.\nUna variabile pulsante \u00e8 la , che oscilla fra le magnitudine 8,3 e 9,4 in circa due mesi.\nOggetti del profondo cielo.\nIl Leone si trova lontano dalla scia della Via Lattea e ci\u00f2 consente l'osservazione del cielo profondo esterno alla nostra Galassia. In questa direzione sono osservabili infatti diversi gruppi di galassie, alcune delle quali raggruppate in ammassi, mentre altre formano delle vaghe associazioni simili al nostro Gruppo Locale; alcuni di questi gruppi sono pure relativamente vicini a noi.\nLe galassie pi\u00f9 famose sono anche quelle catalogate dal Messier, e in particolare M65, M66, che formano un gruppo a s\u00e9 stante assieme ad una terza galassia, NGC 3628; si tratta di un terzetto di galassie facilmente individuabili anche con un piccolo telescopio, due delle quali si mostrano quasi perfettamente di taglio. Un'altra associazione \u00e8 formata da M95 e M96, che sono le pi\u00f9 brillanti di un gruppo a cui appartengono altre galassie minori, fra le quali vi \u00e8 anche M105.\nUn'altra galassia, isolata rispetto alle altre, \u00e8 NGC 2903, una grande spirale barrata posta a nord-ovest dell'asterismo della Falce, la pi\u00f9 brillante della costellazione. NGC 3190 \u00e8 invece una spirale molto allungata e vista quasi di taglio, situata al centro di un gruppo di quattro galassie, che comprende la grande ellittica NGC 3193 e altre due galassie meno appariscenti. Anche NGC 3607 \u00e8 una grande galassia ellittica, la cui luminosit\u00e0 \u00e8 tale da poter essere scorta come una macchia chiara anche con un piccolo telescopio.\nEntro i confini del Leone sono note anche alcune piccole galassie nane sferoidali appartenenti al nostro Gruppo Locale, come la Galassia Leo I (visibile pochissimi primi ad ovest di Regolo) e la Galassia Leo II.\nSistemi planetari.\nEntro i confini del Leone sono noti diversi sistemi planetari; il pi\u00f9 ricco noto \u00e8 quello della stella HD 102272, che possiede due pianeti di tipo gioviano con una massa rispettivamente di sei e due masse gioviane. Il primo si trova su un'orbita molto vicina alla sua stella madre, mentre del secondo, pi\u00f9 esterno, si ignorano alcuni parametri orbitali. Gliese 436 \u00e8 una nana rossa posta a soli 33 anni luce di distanza dal Sole; possiede un pianeta confermato la cui massa \u00e8 simile a quella di Nettuno e la cui natura \u00e8 oggetto di speculazioni: potrebbe trattarsi di un pianeta ricoperto da uno strato di ghiaccio, che nonostante l'elevata temperatura superficiale dovuta alla vicananza alla stella madre, si mantenga in forma solida a causa dell'elevata forza di gravit\u00e0 del pianeta. \u00c8 uno dei pianeti pi\u00f9 piccoli noti all'esterno del Sistema Solare.\nFra gli altri sistemi, spicca BD+20\u00b02457, il cui pianeta \u00e8 catalogato come BD+20\u00b02457 c, poich\u00e9 BD+20\u00b02457 b \u00e8 una nana bruna, e 83 Leonis B, componente secondaria di una stella doppia, il cui pianeta \u00e8 catalogato come 83 Leonis Bb; nel primo caso potrebbe trattarsi di una nana bruna, data la sua massa pari a dodici masse gioviane, mentre nel secondo caso il pianeta ha una massa pari a meno della met\u00e0 della massa di Saturno.\nMitologia.\nEratostene e Igino sostengono che il leone fu posto in cielo perch\u00e9 \u00e8 il re degli animali. In termini mitologici, si ritiene sia il leone nemeo, sconfitto da Ercole nella prima delle sue dodici fatiche. Nemea \u00e8 una citt\u00e0 da qualche parte a sud est di Corinto. Col\u00e0 il leone viveva in una caverna con due aperture dalla quale usciva per uccidere gli abitanti del luogo, che diminuivano a vista d'occhio. Il fortissimo e ferocissimo leone era un vero flagello, perch\u00e9 sterminava greggi e sbranava uomini. Era una bestia invulnerabile di incerti natali; correvano voci che fosse stato generato dal cane Ortro, ma anche che fosse figlio del mostro Tifone e persino che i suoi genitori erano Zeus, il re degli dei, e Selene, la dea della Luna. Aveva la pelle a prova di qualsiasi arma, perch\u00e9 il suo mantello era assolutamente indistruttibile e ci\u00f2 lo rendeva invulnerabile, come scopr\u00ec Ercole quando lo colp\u00ec con tre frecce e queste si limitarono a rimbalzare, e quando la spada si pieg\u00f2 come di stagno e quando la clava si spezz\u00f2 colpendo il felino.\nErcole fu sorpreso dalla bestia mentre viaggiava nei boschi. Il leone gli ruppe l'armatura con i fendenti degli artigli. L'eroe riusc\u00ec a bloccare uno degli ingressi della tana della bestia e ad entrare nell'altro. Nel terribile duello corpo a corpo, il leone strapp\u00f2 un dito a Ercole, ma alla fine l'eroe afferr\u00f2 la belva per la testa e la folta criniera, e il leone, a poco a poco, si accasci\u00f2 per terra sconfitto. Ercole se lo caric\u00f2 in spalla in segno di trionfo e lo port\u00f2 a Micene, dove terrorizz\u00f2 Euristeo, che gli ordin\u00f2 di riportarlo indietro. Ercole cos\u00ec fece.\nAlla morte, il leone nemeo fu posto da Zeus tra i segni dello zodiaco, dove form\u00f2 la costellazione del leone.\n\u00c8 facile distinguere la forma di un leone acquattato nella costellazione del Leone, la cui testa \u00e8 sottolineata da alcune stelle disposte a falce. A segnare il punto del cuore del leone (dove lo localizz\u00f2 Tolomeo) c'\u00e8 la stella pi\u00f9 brillante della costellazione, Alfa del Leone, chiamata Regolo, che in latino vuol dire \u00abpiccolo re\u00bb; il suo nome in greco \"Basiliscos\", aveva lo stesso significato. La coda \u00e8 segnata dalla stella Beta del Leone, chiamata Denebola dall'arabo \u00abla coda di leone\u00bb. Gamma del Leone ha nome Algieba, che in arabo vuol dire \u00abla fronte\u00bb; questa denominazione genera qualche confusione, poich\u00e9 secondo Tolomeo questa stella \u00e8 sul collo del leone, ma gli Arabi in questa posizione vedevano un leone molto pi\u00f9 grande di quello visto dai Greci. Gamma del Leone \u00e8 una famosa stella doppia, composta da un paio di stelle giganti gialle divisibili se osservate con un telescopio anche di piccola portata. Delta del Leone si chiama Zosma dalla parola greca \u00abguaina\u00bb o \u00abperizoma\u00bb, nome erroneamente applicato a questa stella durante il Rinascimento.\nAstrologia.\nA causa del fenomeno della precessione degli equinozi, non esiste pi\u00f9 alcuna corrispondenza sulla volta celeste fra la costellazione astronomica del Leone ed il relativo segno zodiacale, sebbene, secondo gli astrologi, le caratteristiche ascritte in astrologia al segno zodiacale corrispondente sarebbero in realt\u00e0 relative al simbolismo della figura che le stelle nella volta celeste ritraggono, e non alla loro intrinseca posizione."}
{"id": "9731", "revid": "365417", "url": "https://it.wikipedia.org/wiki?curid=9731", "title": "Dimorfismo", "text": "Il termine dimorfismo (dal greco: \u03b4\u03af\u03bc\u03bf\u03c1\u03d5\u03bf\u03c2, \"dimorphos\", \"che ha duplice forma\") pu\u00f2 essere utilizzato in diversi contesti:"}
{"id": "9732", "revid": "123882715", "url": "https://it.wikipedia.org/wiki?curid=9732", "title": "Marshall", "text": ""}
{"id": "9733", "revid": "2128848", "url": "https://it.wikipedia.org/wiki?curid=9733", "title": "Vergine (costellazione)", "text": "La Vergine (in latino Virgo) \u00e8 una costellazione dello zodiaco. Si trova tra il Leone ad ovest e la Bilancia ad est, ed \u00e8 una delle pi\u00f9 grandi costellazioni del cielo. Pu\u00f2 essere trovata facilmente grazie alla sua brillante stella \u03b1, Spica.\nCaratteristiche.\nLa costellazione si trova a cavallo dell'equatore celeste, a nord della coda dell'Idra e del Centauro; la Vergine domina i cieli da febbraio fino a luglio, e contiene al suo interno alcune stelle molto luminose. Con un'estensione di 1294 gradi quadrati di volta celeste, \u00e8 la seconda costellazione pi\u00f9 estesa del cielo, dopo l'Idra.\nStoricamente la costellazione \u00e8 stata associata al periodo dei raccolti, come la mietitura (da cui deriva il nome della stella \"Spica\", visibile dopo il tramonto verso ovest in estate) e la vendemmia (da cui deriva, ad esempio, il nome della stella \"Vindemiatrix\", che 2000 anni fa, a causa della precessione degli equinozi, precedeva il sorgere del Sole nel mese di settembre). La Vergine giace in una regione lontana dalla scia luminosa della Via Lattea, pertanto \u00e8 possibile osservare un gran numero di galassie; in questa direzione \u00e8 stata anche scoperta nel 2005 una corrente stellare forse associata a un'antica galassia nana cannibalizzata dalla nostra.\nLa stella pi\u00f9 prominente \u00e8 Spica (\u03b1 Vir), che rappresenta una spiga di frumento in mano alla Vergine; questa stella \u00e8 facile da localizzare, perch\u00e9 pu\u00f2 essere trovata facilmente seguendo il timone del Grande Carro verso Arturo e continuando la stessa curva. Inoltre, Spiga costituisce il vertice pi\u00f9 meridionale dell'asterismo detto Triangolo di Primavera, che comprende anche Arturo e la pi\u00f9 debole Denebola, nel Leone.\nStelle principali.\nFra le altre stelle spicca la 70 Virginis, che ha un sistema planetario, uno dei primi ad essere scoperti; ha un pianeta confermato, con una massa di 6,6 volte quella di Giove.\nStelle doppie.\nLa Vergine contiene alcune stelle doppie alla portata di strumenti di dimensioni medie.\nStelle variabili.\nGrazie alla notevole estensione della costellazione, al suo interno sono note un gran numero di stelle variabili, alcune delle quali sono osservabili anche con piccoli strumenti.\nFra le variabili a eclisse rientra Spica, la ; le sue oscillazioni sono molto ridotte, dell'ordine di un solo decimo di magnitudine, mentre il suo periodo \u00e8 di poco superiore ai quattro giorni. Le sue contenute variazioni non ne consentono l'apprezzamento ad occhio nudo o con i normali strumenti di osservazione. Un'altra variabile a eclisse \u00e8 la , le cui oscillazioni sono pi\u00f9 ampie e avvengono in un periodo di meno di un giorno.\nFra le Mireidi, in generale non molto appariscenti, la pi\u00f9 brillante in fase di massima \u00e8 la , che oscilla fra la sesta e la nona magnitudine in un periodo di un anno quasi preciso; la invece in fase di minimo scende fino alla dodicesima grandezza.\nFra le altre variabili, la ricopre una sua importanza in quanto \u00e8 il prototipo di una classe di variabili pulsanti note come variabili W Virginis.\nOggetti del profondo cielo.\nQuesta costellazione \u00e8 molto ricca di galassie, grazie alla presenza dell'Ammasso della Vergine, il pi\u00f9 vicino e ricco ammasso di galassie, la cui osservazione \u00e8 favorita anche dalla distanza della scia luminosa della Via Lattea. L'ammasso occupa un'area compresa tra 5\u00b0 e 10\u00b0 ad ovest di Vindemiatrix (\u03b5 Vir); si individua verso la parte settentrionale della costellazione, in direzione del confine con la Chioma di Berenice.\nTra le pi\u00f9 prominenti dell'ammasso ci sono M49, una galassia ellittica visibile anche con un binocolo in condizioni ottimali, M58, una galassia a spirale, M59 (astronomia) (ellittica), M60 (ellittica), M61 (spirale), M84 (ellittica), M86 (ellittica), M87 (ellittica gigante, e famosa radiosorgente), e M90 (spirale), cui si associa un gran numero di altre galassie, come NGC 4365 e NGC 4526, perfettamente visibili come delle macchie chiare con un piccolo telescopio sotto cieli limpidi e bui.\nIn particolare, M87 (chiamata anche Virgo A) \u00e8 una delle galassie pi\u00f9 grandi conosciute e domina l'Ammasso della Vergine; potrebbe possedere fino a 15.000 ammassi globulari e dal suo nucleo parte un potente getto di materia, probabilmente generato da un buco nero supermassiccio.\nUna spirale notevole, che non fa parte dell'ammasso, \u00e8 la Galassia Sombrero (nota anche come \"M104\"); si trova a circa 10\u00b0 a est-sud-est di Spica, nella parte meridionale della costellazione, quasi al confine con il Corvo. \u00c8 una delle galassie pi\u00f9 fotografate del cielo, nonch\u00e9 una delle pi\u00f9 note e delle pi\u00f9 osservate, specie in ambito amatoriale.\nAltre galassie luminose si osservano sul bordo meridionale, verso l'Idra, e ad est, verso il confine con il Serpente. \u00c8 presente anche un piccolo gruppo di galassie, il Gruppo di NGC 5813.\nUno degli oggetti pi\u00f9 importanti della costellazione, sebbene non sia osservabile con strumenti amatoriali, \u00e8 il quasar 3C 273.\nSistemi planetari.\nNella Vergine sono noti diversi sistemi planetari, fra cui quello di 70 Virginis, uno dei primi ad essere stati scoperti; questa stella ha un gigante gassoso disposto su un'orbita eccentrica. La pulsar millisecondo PSR B1257+12 \u00e8 invece nota per possedere tre pianeti, con masse comprese fra un quarto e quattro volte la massa di Giove. Infine un pianeta di tipo roccioso orbita attorno alla nana rossa Ross 128, nota per essere una delle stelle pi\u00f9 vicine alla Terra.\nMitologia.\n\u00c8 incerto chi esattamente si vuole rappresentare con la Vergine. Negli anni, \u00e8 stata associata con quasi ogni famosa dea, tra cui Astarte-I\u0161tar, Cibele, Demetra, Iside, Atena, Tiche, Astrea e cos\u00ec via.\nSecondo una versione, la costellazione raffigura Astrea, la vergine figlia del dio Zeus e della dea Temi. Astrea era conosciuta come la dea della giustizia (e per questo, lo strumento della giustizia, la Bilancia, si trova l\u00ec vicino). Secondo la leggenda, essa amministrava il mondo in modo saggio, finch\u00e9 gli uomini diventarono cos\u00ec intrattabili che si ritir\u00f2 nei cieli in disgusto. Ma anche con Erigone che sedotta ed abbandonata da Dioniso si suicid\u00f2 dopo la morte del padre Icario. Spesso la Vergine \u00e8 associata anche con Persefone, perch\u00e9 la costellazione \u00e8 principalmente visibile nei mesi primaverili, quando si pensava che la dea fosse uscita dal mondo delle ombre. Si dice che si dovette ritirare nell'oscurit\u00e0 per conservare la purezza, simbolo di bellezza e con l'aiuto della bilancia, giustiziera cosmica, ritornare ad essere centro universale.\nAstrologia.\nA causa del fenomeno della precessione degli equinozi, non esiste quasi pi\u00f9 alcuna corrispondenza sulla volta celeste fra la costellazione astronomica della Vergine ed il relativo segno zodiacale (tranne per pochi giorni dal 16 al 22 settembre) sebbene, secondo gli astrologi, le caratteristiche ascritte in astrologia al segno zodiacale corrispondente sarebbero in realt\u00e0 relative al simbolismo della figura che le stelle nella volta celeste ritraggono, e non come erroneamente si pensa alla loro intrinseca posizione."}
{"id": "9736", "revid": "161273", "url": "https://it.wikipedia.org/wiki?curid=9736", "title": "Pianeta doppio", "text": "Un pianeta doppio \u00e8 un insieme di due pianeti di massa simile o almeno comparabile, che orbitano l'uno attorno all'altro.\nLa distinzione tra un pianeta doppio e un sistema che comprende un pianeta e una luna non \u00e8 precisa, e un accordo generale deve essere ancora raggiunto. Nella maggior parte dei casi, le lune sono piccolissime rispetto ai pianeti attorno a cui orbitano, e il problema non si pone.\nNel Sistema solare, ci sono due oggetti che possono essere considerati pianeti doppi:\nLa distinzione pi\u00f9 accettata sembra essere quella che, perch\u00e9 il sistema sia un pianeta doppio, il baricentro (che \u00e8 anche il punto attorno a cui entrambi orbitano) non si trovi in nessuno dei due corpi, ma cada nello spazio. Usando questo test, Plutone e Caronte sono un pianeta doppio, mentre la Terra e la Luna no, seppur di poco: il baricentro cade all'interno della Terra, ad una profondit\u00e0 di circa 1.500\u00a0km (contro un raggio terrestre di 6350\u00a0km).\n\u00c8 interessante notare che il sistema Sole-Giove supera il test, perch\u00e9 il baricentro dei due cade all'esterno del Sole, e se il Sole fosse un pianeta questo sarebbe un pianeta doppio. Il fatto che questo accada nonostante l'enorme differenza di massa tra i due (1000 a 1) \u00e8 dovuto alla grande distanza. Il test del baricentro deve quindi essere usato con cautela."}
{"id": "9740", "revid": "2014155", "url": "https://it.wikipedia.org/wiki?curid=9740", "title": "Bandiera della Svezia", "text": "La bandiera svedese risale al diciannovesimo secolo, e si ritiene sia stata modellata sullo stemma nazionale svedese, che contiene la famosa croce scandinava gialla su sfondo blu (concepito nel XV secolo dal Re, Carlo VIII di Svezia) e sulla bandiera della Danimarca, la \"Dannebrog\". Il duca Giovanni di Finlandia, figlio del re svedese Gustavo I Vasa, introdusse in uso l'attuale bandiera svedese nel 1569. In precedenza, una bandiera simile appariva nello stemma del suo ducato, che corrisponde all'odierna Finlandia sud-orientale.\nBandiera dal 1844 al 1906.\nLa bandiera usata dal 20 giugno 1844 al 22 giugno 1906 recava il simbolo dell'unione con la Norvegia. Tale simbolo rimase fino allo scioglimento dell'Unione, mentre i Norvegesi lo tennero solo fino al 1898. La differenza con la bandiera di stato era che questa bandiera era a tre punte, mentre quella mercantile era rettangolare.\nUnione Svezia-Norvegia.\nDiversa era la bandiera dell'Unione Svezia-Norvegia come bandiera di stato e della marina di guerra. Era stata adottata il 7 marzo 1815 e abolita il 20 giugno 1844. La croce di Sant'Andrea era il simbolo dell'Unione e la bandiera serviva all'uso comune per Svezia e Norvegia, tuttavia era essenzialmente un simbolo svedese.\nSomiglianze con altre bandiere.\nLa bandiera svedese somiglia a quella di una citt\u00e0 italiana: Verona, sebbene non ci sia alcuna connessione tra le due bandiere per quanto riguarda la loro nascita. Infatti la bandiera veronese attuale deriva dal simbolo medievale delle Arti veronesi, risalente al XIII secolo, mentre quella svedese \u00e8 nata qualche secolo dopo. Oltretutto in quest'ultima campeggia la croce scandinava, la croce nella bandiera della citt\u00e0 italiana \u00e8 al centro."}
{"id": "9744", "revid": "123649080", "url": "https://it.wikipedia.org/wiki?curid=9744", "title": "Bandiera della Danimarca", "text": "La bandiera della Danimarca \u00e8 chiamata anche Dannebrog, che significa \"Panno danese\". La bandiera \u00e8 rossa con una croce bianca che si estende fino ai bordi della bandiera; la parte verticale della croce \u00e8 spostata verso il lato dell'asta. Il disegno a croce della bandiera danese \u00e8 stato successivamente adottato dalle altre nazioni nordiche: Svezia, Norvegia, Finlandia, Islanda e Isole F\u00e6r \u00d8er. \u00c8 la pi\u00f9 antica bandiera nazionale ancora esistente, essendo stata adottata per la prima volta nel 1625.\nSecondo la tradizione antica, la bandiera non fu fatta dagli uomini, ma cadde dal cielo durante la battaglia di Lyndanisse nei pressi dell'attuale Tallinn in Estonia, nel 1219. La bandiera della Lettonia, anche se non rappresenta una croce, rimanda l'origine dei suoi colori a quella battaglia.\nSecondo gli storici deriva probabilmente dagli stendardi dei crociati medievali.\nL'antico stemma di Lubecca era rosso con una croce bianca. Il primo Re di Danimarca (Eric di Pomerania) conosciuto per una croce bianca era anche Re di Lubecca.\nLa croce della Dannebrog \u00e8 simile alla croce di San Filippo.\nSomiglianze con altre bandiere.\nLa bandiera danese somiglia a quella di un Ordine: il Sovrano militare ordine di Malta, sebbene non ci sia alcuna connessione tra le due bandiere per quanto riguarda la loro nascita. Infatti la bandiera del Sovrano militare ordine viene ricondotto nel 1130, mentre quella danese \u00e8 nata quasi un secolo dopo. Oltretutto in quest'ultima campeggia la croce scandinava, la croce nella bandiera del Ordine \u00e8 al centro."}
{"id": "9747", "revid": "5", "url": "https://it.wikipedia.org/wiki?curid=9747", "title": "Tinamidi", "text": ""}
{"id": "9749", "revid": "5", "url": "https://it.wikipedia.org/wiki?curid=9749", "title": "Tinamini", "text": ""}
{"id": "9751", "revid": "5", "url": "https://it.wikipedia.org/wiki?curid=9751", "title": "Rincotini", "text": ""}
{"id": "9755", "revid": "701660", "url": "https://it.wikipedia.org/wiki?curid=9755", "title": "Tassellatura di Penrose", "text": "In geometria, una tassellatura di Penrose \u00e8 uno schema di figure geometriche basate sulla sezione aurea, che permette di ottenere una tassellatura di superfici infinite in modo aperiodico. \u00c8 stata scoperta da Roger Penrose e Robert Ammann nel 1974.\nDescrizione.\nEsistono pi\u00f9 insiemi possibili di tasselli di Penrose. Uno dei pi\u00f9 utilizzati \u00e8 composto da due tasselli, ognuno avente quattro lati di lunghezza unitaria. Entrambi sono legati alla sezione aurea.\nIn altre parole gli angoli sono tutti multipli di un decimo di angolo giro (360\u00b0), secondo i rapporti {2,2,3,3} e {1,1,4,4}.\nLa coppia di tasselli pu\u00f2 essere costruita a partire da un rombo avente angoli acuti di 72\u00b0 ed angoli ottusi di 108\u00b0, si riporta uno dei lati sulla diagonale maggiore ed in questo modo si ottengono due segmenti che stanno tra loro in rapporto aureo. Unendo questo punto sulla diagonale con i vertici degli angoli ottusi, si ottengono i due tasselli voluti, chiamati \"dardo\" ed \"aquilone\".\nI tasselli devono essere uniti rispettando un'unica regola: nessuna coppia di tasselli dev'essere unita in modo che formi un singolo parallelogramma. I tasselli possono essere modificati con rientranze e denti in modo da forzare l'applicazione della regola ma la tassellatura ha un aspetto migliore se i tasselli hanno i lati lisci.\nData questa regola esiste una quantit\u00e0 non numerabile di modi per tassellare un piano infinito senza lasciare intervalli o buchi. Le immagini mostrano tassellature che rivelano una simmetria rotazionale a cinque movimenti, e cinque simmetrie assiali rispetto a cinque assi passanti per il centro. Per\u00f2 non esiste simmetria traslazionale: questo significa che le tassellature sono aperiodiche, lo schema non si ripete mai nello stesso modo.\nComunque, data una regione di schema, per quanto sia grande, questa sar\u00e0 ripetuta un numero infinito di volte nella tassellatura (e, in realt\u00e0, in ogni tassellatura di Penrose).\nIl fatto che sia possibile coprire il piano in modo non periodico da una tassellatura fu dimostrato, come proposizione generale, nel 1966 da Robert Berger, che poco dopo forn\u00ec il primo insieme di tasselli, formato da 20426 elementi distinti. Il numero di elementi di un insieme di tasselli che consentono una tassellatura aperiodica del piano fu poi ridotto da altri, raggiungendo il minimo di due, i tasselli di Penrose. L'unico modo per utilizzare un solo tassello pare richiedere la sovrapposizione di alcune delle sue parti.\nDelle interessanti tassellature \"alla Penrose\" con pi\u00f9 di due tasselli si possono facilmente generare usando tasselli con modulo angolare pi\u00f9 piccolo, ad esempio 360/14\u00b0 per figure con simmetria eptagonale (3 tasselli rombici secondo i rapporti {1,1,6,6}, {2,2,5,5} e {3,3,4,4}) oppure 360/18\u00b0 per figure con simmetria ennagonale (4 tasselli rombici secondo i rapporti {1,1,8,8}, {2,2,7,7}, {3,3,6,6} e {4,4,5,5}), e cos\u00ec via, con evidente legge di generazione induttiva al crescere del modulo di simmetria.\nIl numero di tassellature diverse ottenibili cresce grandemente: infatti ciascun modo di copertura del piano si pu\u00f2 generare a partire da un \"seme\" costituito dai tasselli in grado di\ncoprire 360\u00b0, ovvero i cui moduli angolari concorrenti nello stesso punto abbiano per somma rispettivamente 10 (Penrose, es. 10x1, 2x5, 4+4+2, 3+3+3+1...), oppure 14 (14x1, 7x2, 5+5+4, 6+6+2, 4x3+2...) oppure 18, ecc.\nLe tassellature non periodiche vennero considerate, inizialmente, soltanto come strutture matematiche interessanti, ma si \u00e8 scoperto in seguito che la disposizione degli atomi in alcuni materiali segue lo stesso schema di una tassellatura di Penrose. Questo schema non \u00e8 periodico (non si ripete esattamente) ma \u00e8 \"quasiperiodico\", per questo motivo i materiali con questa caratteristica sono stati denominati quasicristalli.\nCome disegnare i tasselli di Penrose.\nI tasselli di Penrose possono essere disegnati utilizzando il seguente L-system:\nIn questo sistema 1 significa \"disegna in avanti\", + significa \"ruota a sinistra di un angolo\", e - significa \"ruota a destra di un angolo\" (si veda la voce logo). Il simbolo [ significa che il sistema salva la posizione attuale per potervi ritornare quando si incontra il simbolo corrispondente ]. I simboli 6, 7, 8 e 9 non corrispondono ad alcuna azione; sono presenti solo per poter produrre la corretta evoluzione della curva.\nEvoluzione dell'L-system per formula_1, formula_2, formula_3."}
{"id": "9868", "revid": "767487", "url": "https://it.wikipedia.org/wiki?curid=9868", "title": "Belendorffite", "text": "La blendorffite \u00e8 un minerale scoperto nel 1992 a Moschellandsberg in Germania. Il minerale \u00e8 stato dedicato al collezionista e ingegnere tedesco Klaus Belendorff. \u00c8 dimorfico della kolymite.\nMorfologia.\nLa belendorffite \u00e8 stata scoperta sotto forma di un nodulo. Si presenta anche in pseudocubi e masse compatte. Il colore argenteo si altera rapidamente diventando prima giallo e poi bruno nerastro."}
{"id": "9894", "revid": "125626578", "url": "https://it.wikipedia.org/wiki?curid=9894", "title": "Bilancia (costellazione)", "text": "La Bilancia (in latino Libra) \u00e8 una costellazione dello zodiaco; le sue dimensioni non sono ridotte, ma non contiene stelle di prima magnitudine. Si trova tra la Vergine ad ovest e lo Scorpione ad est. Come testimoniano i nomi delle sue stelle pi\u00f9 brillanti, originariamente faceva parte della costellazione dello Scorpione, di cui rappresentava le chele.\nDa questa costellazione prende il nome il \"Punto Libra\" (o \"Punto Omega\"), ossia l'intersezione fra l'equatore celeste e l'eclittica in direzione sud; si tratta del punto in cui si osserva il Sole il giorno dell'equinozio d'autunno boreale ed \u00e8 considerato il grado 180 dell'eclittica, opposto al Primo Punto d'Ariete. A causa della precessione degli equinozi, oggi questo punto si trova nella costellazione della Vergine.\nCaratteristiche.\nSi tratta di una costellazione relativamente poco appariscente; sebbene le sue stelle principali siano di magnitudine 2, le brillanti costellazioni della Vergine e dello Scorpione, fra le quali la Bilancia si trova stretta, contribuiscono ad oscurarla. Si trova interamente nell'emisfero australe, anche se la parte pi\u00f9 settentrionale giace quasi a cavallo dell'equatore celeste.\nLe stelle \u03b1 e \u03b2 Librae rappresentavano in antichit\u00e0 le due chele dello Scorpione, come testimoniano i nomi arabi \"Zubenelgenubi\" e \"Zubeneschamali\" (chela nord e chela sud); oggi invece rappresentano i due piatti della Bilancia, ed infatti sono riportati per queste stelle anche i nomi \"Kiffa borealis\" e \"Kiffa australis\", ossia il piatto nord e il piatto sud.\nIl periodo pi\u00f9 adatto per la sua osservazione \u00e8 compreso fra i mesi di aprile e luglio, dall'emisfero boreale, e per qualche mese in pi\u00f9 da quello australe; gli osservatori dell'emisfero nord sono svantaggiati anche perch\u00e9 il periodo di massima visibilit\u00e0 coincide col progressivo aumento delle ore di luce nelle sere primaverili, fatto che riduce notevolmente le ore per la sua osservazione.\nStelle principali.\nFra le altre stelle, spiccano:\nStelle doppie.\nFra le stelle doppie ve ne sono alcune facili da risolvere.\nStelle variabili.\nFra le stelle variabili presenti nella costellazione, solo alcune sono alla portata di piccoli strumenti.\nLe pi\u00f9 facili sono le Mireidi: la \u00e8 la pi\u00f9 luminosa in fase di massimo, arrivando alla magnitudine 7,0; in fase di minimo scende alla tredicesima grandezza e diventa invisibile in piccoli telescopi. Una variazione simile avviene in , che oscilla fra le magnitudini 7,5 e 13, e , la quale per\u00f2 in fase di minimo scende fino alla quattordicesima.\nUna variabile a eclisse luminosa e con ampie escursioni \u00e8 la : in poco pi\u00f9 di due giorni oscilla tra le magnitudini 4,9 e 5,9; queste variazioni possono essere apprezzate anche ad occhio nudo, avendo altre stelle con cui compararne la luminosit\u00e0 nel corso del tempo.\nOggetti del profondo cielo.\nLa Bilancia si trova lontano dalla Via Lattea, ma parte delle sue polveri raggiungono le parti orientali della costellazione; gli oggetti non stellari notevoli sono davvero pochi, ma tra questi c'\u00e8 il relativamente appariscente ammasso globulare NGC 5897, uno dei meno concentrati che si conoscano.\nFra le galassie, le pi\u00f9 brillanti sono una coppia di galassie ellittiche, NGC 5898 e NGC 5903, probabilmente legate a formare una sorta di lontano \"Gruppo Locale\". Molte altre galassie sono individuabili solo con strumenti di grande potenza o professionali.\nSistemi planetari.\nLa Bilancia contiene alcuni sistemi planetari extrasolari; in particolare ve n'\u00e8 uno particolarmente studiato. quello di Gliese 581; questo sistema ha ben sei pianeti conosciuti, che orbitano attorno a una nana rossa, fra cui una super Terra, il pianeta pi\u00f9 interno, noto come Gliese 581 e: esso si trova comunque all'esterno della zona abitabile, ed \u00e8 improbabile che possieda un'atmosfera a causa della forte radiazione ricevuta dalla sua stella madre. Gli altri pianeti del sistema hanno una massa superiore, fino a raggiungere quella del pianeta Nettuno.\nDi scoperta pi\u00f9 recente (settembre 2010) i pianeti Gliese 581 f (il pi\u00f9 esterno) e Gliese 581 g; quest'ultimo, in particolare, si trova nella zona abitabile della nana rossa, avendo cos\u00ec caratteristiche favorevoli a ospitare la vita. Con questa scoperta, quello di Gliese\u00a0581 era divenuto il pi\u00f9 grande sistema planetario extrasolare conosciuto, superando quello della stella 55 Cancri, almeno fino alla scoperta del sistema di HD 10180, attorno alla quale orbitano sette pianeti confermati e due in attesa di conferma. Altre sistemi noti nella costellazione contengono un solo pianeta.\nStoria e mitologia.\nOriginariamente, la parte di cielo che ci \u00e8 nota come Bilancia era occupata dalle chele dello Scorpione. I Greci chiamavano questa zona \"Chelai\" (in latino \"Chelae\"), che significa appunto \u00abchele\u00bb, una identificazione che perdura nei nomi delle singole stelle della Bilancia. Oggi, a separazione avvenuta, la Bilancia \u00e8 una costellazione appena pi\u00f9 grande dello Scorpione, ma molto meno visibile.\nAd esempio le consideravano come un'unica costellazione Igino nel \"Poeticon astronomicon\" o antichi greci come Eratostene di Cirene ne \"I Catasterismi\". L'influenza di tale non separazione dei due segni zodiacali si trova riflessa in alcune raffigurazioni basate sulle opere astronomiche degli autori greci antichi.\nGemino, scrittore che fior\u00ec verso l'80 a.C., fu il primo che distinse il settimo segno zodiacale, utilizzando il termine \"Zugos\", tradotto poi da Cicerone come \"Jugum\". Il termine \"Libra\" fu formalmente adottato dai Romani nel Calendario giuliano.\nLa Bilancia era una delle costellazioni preferite dai Romani. Si diceva che la Luna fosse stata in Bilancia all'epoca della fondazione di Roma. \u00abL'Italia appartiene alla Bilancia, il segno che pi\u00f9 le si addice. Sotto di lei sia Roma che la sua sovranit\u00e0 sul mondo furono fondate\u00bb, disse lo scrittore latino Manilio. Egli descrisse la Bilancia come \u00abil segno nel quale le stagioni sono in equilibrio, e le ore del giorno e della notte combaciano\u00bb. \u00c8 questo un indizio del fatto che i Romani raffiguravano la costellazione come una bilancia perch\u00e9 il Sole si trovava in quella posizione all'equinozio d'autunno, quando il giorno e la notte hanno la stessa durata. Ma l'idea di una bilancia in questa zona non nacque con i Romani, poich\u00e9 secondo lo storico Gwyneth Heuter i Sumeri conoscevano questa parte di cielo come ZIB-BA AN-NA, la bilancia del cielo, 2000 anni a.C. Da qui l'opinione che i Romani abbiano rispolverato una costellazione che esisteva gi\u00e0 in epoca anteriore a quella greca.\nLa Bilancia \u00e8 l'unica costellazione dello zodiaco che rappresenti un oggetto inanimato; le altre undici corrispondono ad animali o persone. Una volta stabilito che si trattava di una bilancia fu naturale separarla completamente dallo Scorpione e associarla invece con l'altra figura confinante, la Vergine, che s'identificava con Diche o Astrea, la dea della giustizia. Cos\u00ec i piatti che formano la Bilancia divennero quelli che la dea tiene sollevati verso l'alto.\nLa stella pi\u00f9 brillante della Bilancia, Alfa della Bilancia di II grandezza, si chiama Zubenelgenubi, che in arabo significa \u00abla chela a sud\u00bb, e ricorda l'identificazione di questa costellazione con le chele dello scorpione dei tempi dei Greci. Beta della Bilancia \u00e8 Zubeneschamali, \u00abla chela a nord\u00bb.\nAstrologia.\nA causa del fenomeno della precessione degli equinozi, non esiste pi\u00f9 alcuna corrispondenza sulla volta celeste fra la costellazione astronomica della Bilancia e il relativo segno zodiacale, sebbene, secondo gli astrologi, le caratteristiche ascritte in astrologia al segno zodiacale corrispondente sarebbero in realt\u00e0 relative al simbolismo della figura che le stelle nella volta celeste ritraggono, e non come erroneamente si pensa alla loro intrinseca posizione."}
{"id": "9897", "revid": "640277", "url": "https://it.wikipedia.org/wiki?curid=9897", "title": "Scorpione (costellazione)", "text": "Lo Scorpione (in latino Scorpius, abbreviato in Sco) \u00e8 una costellazione dello zodiaco; si trova tra la Bilancia ad ovest e il Sagittario ad est. L'eclittica transita solo nella parte superiore della costellazione, entrando nell'Ofiuco prima di arrivare al Sagittario. Essendo una delle pi\u00f9 brillanti costellazioni del cielo, si individua con estrema facilit\u00e0 ed \u00e8 uno dei principali riferimenti nel cielo stellato.\nCaratteristiche.\nLo Scorpione non \u00e8 una costellazione particolarmente estesa, ma contiene una disposizione di stelle luminose che ben ricordano la figura di uno scorpione; si trova vicino al centro della Via Lattea, il quale ricade tra le costellazione dell'Ofiuco e del Sagittario. La sua stella pi\u00f9 appariscente \u00e8 la rossa Antares, il cuore dello scorpione; lo Scorpione \u00e8 inoltre la costellazione che possiede il pi\u00f9 alto numero di stelle di magnitudine pi\u00f9 brillante di 3,0.\nLa costellazione si snoda poi verso sudest rispetto ad Antares, dapprima con una concatenazione di stelle di seconda e terza grandezza e poi con un gruppo pi\u00f9 raccolto nella parte pi\u00f9 meridionale, in sovrapposizione con uno dei tratti pi\u00f9 brillanti della Via Lattea. Lo sfondo dell'intera costellazione ad occhio nudo appare molto ricca di stelle, grazie alla presenza di alcune associazioni di stelle giovani relativamente vicine a noi.\nLo Scorpione \u00e8 una costellazione dell'emisfero australe; dalle regioni europee \u00e8 osservabile per intero solo dalle coste mediterranee, ossia a partire dal 45\u00ba parallelo nord. Nell'emisfero australe invece \u00e8 ben visibile per gran parte dell'anno; i mesi migliori per la sua osservazione comunque sono quelli che corrispondono all'estate boreale, da maggio ad agosto. Nell'emisfero nord \u00e8 una delle pi\u00f9 tipiche figure dei cieli estivi: il suo tramontare subito dopo il tramonto del Sole indica che l'estate volge al termine.\nLe stelle occidentali della costellazione formano un asterismo noto presso i popoli polinesiani come Grande Uncino.\nStelle principali.\nNella costellazione manca la stella \u03b3 Scorpii, che ora ricade nella vicina Bilancia (\u00e8 la stella ).\nStelle doppie.\nLo Scorpione abbonda di stelle doppie facilmente risolvibili con piccoli strumenti.\nTra le coppie non legate fisicamente, due sono osservabili anche ad occhio nudo. La pi\u00f9 brillante \u00e8 quella formata dalle stelle \u03bc1 e \u03bc2 Sco: si tratta di due stelle azzurre di terza magnitudine situate lungo la concatenazione che da Antares si dirige verso sud; al binocolo appaiono nettamente divise e di magnitudine molto simile. La seconda, nel gruppo della testa, \u00e8 la coppia formata dalle stelle \u03c91 e \u03c92 Sco: la prima \u00e8 azzurra e la seconda appare giallo-arancione, mostrando cos\u00ec anche un forte contrasto di colori; entrambe sono di quarta magnitudine.\nLe doppie fisiche pi\u00f9 semplici si trovano soprattutto nella parte settentrionale della costellazione.\nStelle variabili.\nGrazie alla presenza della Via Lattea e dei suoi ricchi campi stellari, sono state scoperte centinaia di stelle variabili all'interno della costellazione. Alcune di queste sono anche alla portata di piccoli strumenti e le loro oscillazioni possono essere apprezzate con facilit\u00e0.\nLa pi\u00f9 brillante di queste \u00e8 anche la pi\u00f9 luminosa della costellazione, Antares: si tratta infatti di una variabile irregolare pulsante che oscilla fra le magnitudine 0,88 e 1,16; un buon metodo per individuare ad occhio nudo le sue fasi consiste nel compararne la luminosit\u00e0 con la stella Spica, nella costellazione della Vergine: quando Antares \u00e8 al massimo appare leggermente pi\u00f9 luminosa di Spica, mentre quando \u00e8 al minimo quest'ultima \u00e8 pi\u00f9 brillante.\nFra le Mireidi la pi\u00f9 appariscente \u00e8 la , che quando \u00e8 al massimo \u00e8 visibile anche ad occhio nudo; quando \u00e8 al minimo scende fino alla dodicesima magnitudine; una variazione simile avviene nella , la quale ha per\u00f2 un periodo leggermente pi\u00f9 lungo.\nFra le variabili a eclisse spicca : questa stella azzurra possiede una compagna talmente vicina ad essa che le loro superfici sono a contatto, deformandone l'aspetto; la variazione, dell'ordine di pochi decimi di magnitudine, \u00e8 facilmente apprezzabile grazie alla vicinanza della stella , poco meno luminosa e con cui fa coppia apparente.\nOggetti del profondo cielo.\nGrazie alla sua posizione sovrapposta alla Via Lattea, il cui centro ricade poco distante, questa costellazione comprende molti oggetti del profondo cielo galattici, concentrati in particolare nella parte sudorientale.\nTra gli ammassi aperti, uno dei pi\u00f9 luminosi \u00e8 M7; ben visibile anche ad occhio nudo, \u00e8 formato da un gran numero di stelle a partire dalla sesta magnitudine, molto concentrato. Un binocolo lo risolve completamente in stelle. Un altro ammasso ben noto, a breve distanza, \u00e8 l'Ammasso Farfalla, (M6), pi\u00f9 piccolo del precedente, ma visibile anch'esso ad occhio nudo e risolvibile con facilit\u00e0. Di grande importanza poi NGC 6231, posto nella parte pi\u00f9 meridionale della costellazione, che risulta collegato anche ad altri ammassi aperti vicini, tutti visibili ad occhio nudo come un'unica macchia chiara allungata da nord-est a sud; si tratta in realt\u00e0 di una vasta e brillante associazione OB, nota come Scorpius OB1, posta nel cuore del Braccio del Sagittario, il braccio di spirale galattico subito pi\u00f9 interno al nostro. Un altro ammasso aperto di facile risoluzione, NGC 6124, si trova poco ad ovest di questo sistema, vicino al confine con il Regolo. Circa 2,5 gradi a est della coppia di \u03bc\u00a0Scorpii si trova NGC 6281, piuttosto appariscente e ben risolvibile anche con piccoli strumenti.\nTra gli ammassi globulari, spicca M4, visibile anche con un piccolo binocolo 1,5 gradi ad ovest di Antares: si tratta di uno dei globulari meno concentrati, ma anche uno dei pi\u00f9 luminosi del cielo. M80 \u00e8 un altro ammasso globulare, meno esteso in dimensioni apparenti, ma pi\u00f9 concentrato, visibile pochi gradi pi\u00f9 a nord. Fra gli altri ammassi globulari \u00e8 famoso NGC 6441, situato talmente vicino alla stella G Scorpii da risultarne oscurato, nonostante sia un oggetto relativamente appariscente.\nTra le nebulose planetarie, la pi\u00f9 brillante \u00e8 la Nebulosa Farfalla (NGC 6302) una nebulosa bipolare dalla forma molto complessa.\nUn grande complesso di nebulose diffuse circonda il gruppo di stelle della testa, da Graffias fino ad Antares; questo sistema, noto come IC 4606, si estende anche al di fuori dello Scorpione, andandosi a congiungere con un altro sistema di nebulose oscure ben visibili come macchie d'ombra sul chiarore della Via Lattea nella costellazione dell'Ofiuco.\nSistemi planetari.\nLo Scorpione contiene alcune stelle con un sistema planetario conosciuto e molto remoto, alcune situate proprio nel bulge galattico; fra queste vi sono OGLE-2005-BLG-071L e OGLE-2005-BLG-390L, probabilmente delle nane rosse, la prima con un gigante gassoso e la seconda con una super Terra. PSR B1620-26 \u00e8 invece una pulsar situata all'interno dell'ammasso globulare M4, che possiede un pianeta, soprannominato \"Matusalemme\", con una massa doppia rispetto a quella di Giove. Gliese 667 C invece si trova relativamente vicina alla Terra, e possiede due pianeti confermati e un terzo in attesa di conferma. Uno di questi pianeti, Gliese 667 Cc, si trova nella zona abitabile della stella, una nana rossa che fa parte di un sistema multiplo.\nStoria e mitologia.\n\u00abC'\u00e8 un certo punto in cui lo scorpione con la sua coda e le chele ricurve si allunga su due segni dello zodiaco\u00bb, disse Ovidio nelle \"Metamorphoses\".\nOriginariamente, la parte di cielo che ci \u00e8 nota come Bilancia era infatti occupata dalle chele dello Scorpione. I Greci chiamavano questa zona \"Chelai\" (in latino \"Chelae\"), che significa appunto \u00abchele\u00bb, una identificazione che perdura nei nomi delle singole stelle della Bilancia. Oggi, a separazione avvenuta, la Bilancia \u00e8 una costellazione appena pi\u00f9 grande dello Scorpione, ma molto meno visibile.\nAd esempio le consideravano come un'unica costellazione Igino nel \"Poeticon astronomicon\" o antichi greci come Eratostene di Cirene ne \"I Catasterismi\". L'influenza di tale non separazione dei due segni zodiacali si trova riflessa in alcune raffigurazioni basate sulle opere astronomiche degli autori greci antichi.\nGemino, scrittore che fior\u00ec verso l'80 a.C., fu il primo che distinse il settimo segno zodiacale, utilizzando il termine \"Zugos\", tradotto poi da Cicerone come \"Jugum\". Il termine \"Libra\" fu formalmente adottato dai Romani nel Calendario giuliano.\nNella mitologia questo \u00e8 lo scorpione che punse a morte Orione il cacciatore, per quanto ci siano resoconti diversi riguardo alle circostanze in cui ci\u00f2 avvenne. Eratostene ne offre due versioni. Nella sua descrizione dello Scorpione dice che Orione cerc\u00f2 di violentare Artemide, la dea della caccia, e che lei mand\u00f2 lo scorpione a colpirlo, una versione che \u00e8 sostenuta da Arato di Soli. Ma quando parla di Orione, Eratostene dice che la Terra mand\u00f2 lo scorpione a pungere Orione dopo che lui si era vantato di potere uccidere qualsiasi animale selvaggio. Anche Igino riporta entrambe le storie. Arato dice che la morte di Orione avvenne sull'isola di Chio, ma Eratostene e Igino la fanno accadere a Creta.\nIn entrambi i casi, la morale \u00e8 che Orione fu punito per la sua tracotanza. Sembra che questo sia uno dei miti greci pi\u00f9 antichi e che la sua origine potrebbe derivare semplicemente dalla sua posizione nel cielo, dato che le due costellazioni sono sistemate una di fronte all'altra in modo che Orione tramonta mentre il suo conquistatore, lo scorpione, sorge. Ma in realt\u00e0 la costellazione \u00e8 molto pi\u00f9 vecchia dei Greci stessi, poich\u00e9 i Sumeri la conoscevano come GIR-TAB, lo Scorpione, pi\u00f9 di 5000 anni fa.\nLo Scorpione effettivamente assomiglia a uno scorpione vero e proprio, soprattutto nel particolare della disposizione ricurva delle stelle che formano la coda, con il pungiglione sollevato pronto a colpire. Le vecchie carte celesti mostrano un piede di Ofiuco che goffamente si sovrappone al corpo dell'animale. Per inciso, il nome moderno usato dagli astronomi per questa costellazione \u00e8 Scorpius, mentre gli astrologi usano quello antico di Scorpio.\nLa stella pi\u00f9 brillante dello Scorpione \u00e8 la stella brillante Antares, un nome che viene dal greco e significa \u00abcome Marte\u00bb (spesso tradotto \u00abrivale di Marte\u00bb) grazie al suo deciso colore rosso-arancione, simile a quello del pianeta Marte. Antares \u00e8 una straordinaria stella supergigante, parecchie centinaia di volte pi\u00f9 grande del Sole. Beta dello Scorpione si chiama Graffias, \u00abchele\u00bb in latino. Questa stella \u00e8 a volte chiamata Acrab, che in arabo vuol dire \u00abscorpione\u00bb. Delta dello Scorpione si chiama Dschubba, un nome strano, deformazione della parola araba che significa \u00abfronte\u00bb, con riferimento alla sua posizione nel centro della testa dello scorpione. Sulla punta della coda c'\u00e8 Lambda dello Scorpione, di nome Shaula che in arabo significa \u00abil pungiglione\u00bb.\nAstrologia.\nA causa del fenomeno della precessione degli equinozi, non esiste pi\u00f9 alcuna corrispondenza sulla volta celeste fra la costellazione astronomica dello Scorpione ed il relativo segno zodiacale, sebbene, secondo gli astrologi, le caratteristiche ascritte in astrologia al segno zodiacale corrispondente sarebbero in realt\u00e0 relative al simbolismo della figura che le stelle nella volta celeste ritraggono, e non come erroneamente si pensa alla loro intrinseca posizione."}
{"id": "9918", "revid": "1543377", "url": "https://it.wikipedia.org/wiki?curid=9918", "title": "Moschellandsbergite", "text": "La moschellandsbergite \u00e8 un minerale scoperto nel 1938 a Landsberg (chiamata precedentemente Moschellandsberg) vicino a Obermoschel nella regione della Renania-Palatinato in Germania. Il minerale ha preso il nome dalla localit\u00e0 di ritrovamento.\nMorfologia.\nLa moschellandsbergite si presenta in piccoli cristalli o masse globulari. I cristalli romboidali dodecaedrici.\nOrigine e giacitura.\nLa moschellandsbergite si rinviene in associazione ad altri minerali del mercurio come il cinabro ed il calomelano."}
{"id": "9922", "revid": "767487", "url": "https://it.wikipedia.org/wiki?curid=9922", "title": "Ofiuco", "text": "LOfiuco o Serpentario (in latino \"Ophi\u016bchus\", \"colui che porta il serpente\", \"serpentario\", \"colui che domina il serpente\"; \u1f48\u03c6\u03b9\u03bf\u1fe6\u03c7\u03bf\u03c2, \"Ofi\u00f4uchos\" in greco) \u00e8 una delle 88 costellazioni moderne ed \u00e8 anche una delle 48 costellazioni originarie menzionate da Tolomeo. Nella sua parte meridionale \u00e8 anche attraversata dall'eclittica, tuttavia non viene normalmente considerata una costellazione dello zodiaco, ed \u00e8 l'unica che non ha dato il nome a un segno astrologico.\nCaratteristiche.\nLa costellazione si estende a cavallo dell'equatore celeste, in un'area posta a nord-ovest del centro della Via Lattea; questa posizione fa s\u00ec che sia visibile completamente da quasi tutte le aree della Terra, con l'eccezione di quelle polari. Le stelle pi\u00f9 luminose dell'Ofiuco sono , chiamata Rasalhague, alla testa della figura, e , visibile nella parte meridionale.\nLe stelle di fondo nell'Ofiuco sono, specialmente nella regione centrale della costellazione, relativamente poche, soprattutto a causa del forte oscuramento della Via Lattea in questa regione: nella parte nordorientale in particolare, la Fenditura dell'Aquila si allarga, oscurando pure i bordi occidentali della scia galattica, mentre a sud \u00e8 presente un notevole numero di nebulose oscure minori, che si sovrappongono al chiarore di fondo creando dei punti bui dalle varie forme. Inoltre le regioni centrali della costellazione sono oscurate da banchi di polveri situati sul bordo interno del Braccio di Orione, a poche centinaia di anni luce dal Sole. Il periodo adatto all'osservazione dell'Ofiuco va da maggio a ottobre; nell'emisfero boreale \u00e8 una tipica figura del cielo estivo.\nL'Ofiuco \u00e8 raffigurato nelle stampe e negli atlanti storici come un uomo che porta un serpente. Il suo corpo divide il serpente in due parti, la Testa del Serpente e la Coda del Serpente, che sono comunque considerate una sola costellazione. Nel mito rappresenta il dio della medicina, Asclepio.\nStelle principali.\nRS Ophiuchi, una stella troppo debole per interessare gli astrofili, fa parte di una strana classe di stelle chiamate novae ricorrenti, la cui luminosit\u00e0 aumenta anche di centinaia di volte, a intervalli irregolari di qualche anno.\nLa Stella di Barnard \u00e8 una piccola stella rossa invisibile a occhio nudo, famosa per essere l'astro col pi\u00f9 grande moto proprio conosciuto; \u00e8 in effetti una delle stelle pi\u00f9 vicine alla Terra (escluso il Sole), in particolare la quarta.\nStelle doppie.\nL'Ofiuco contiene diverse stelle doppie, alcune delle quali sono pure di facile risoluzione.\nStelle variabili.\nLa costellazione ospita un gran numero di stelle variabili, grazie anche alla presenza della Via Lattea, che fa s\u00ec che siano presenti densi campi stellari; molte di queste stelle, sebbene non siano propriamente alla portata dell'occhio umano, sono ben osservabili anche con un binocolo.\nFra le Mireidi la pi\u00f9 brillante \u00e8 la , che quando \u00e8 in fase di massima, al limite della visibilit\u00e0 a occhio nudo; in quasi 11 mesi scende fino alla nona grandezza per poi risalire.\nFra le numerose semiregolari spicca la V2105 Ophiuchi, che oscilla fra la magnitudine 5,0 e la 5,4, con una variazione appena percepibile a occhio nudo nel corso del tempo; la V2114 Ophiuchi \u00e8 invece visibile con un binocolo, e oscilla di poco pi\u00f9 di un decimo di magnitudine.\nUna facile variabile irregolare \u00e8 la , che oscilla fra la quarta e la quinta grandezza, come pure la 66 Ophiuchi, che riporta anche la sigla V2048 Ophiuchi.\nOggetti del profondo cielo.\nL'Ofiuco \u00e8 una grande costellazione, la cui parte meridionale ricade sulla Via Lattea, in direzione del centro galattico. Ci\u00f2 fa s\u00ec che siano presenti, e in notevole numero, oggetti celesti come ammassi aperti e, soprattutto, ammassi globulari.\nTra gli ammassi aperti vanno citati IC 4665 e NGC 6633, posti entrambi a nord, vicino al confine con Ercole e l'Aquila; il primo \u00e8 anche il pi\u00f9 appariscente, visibile come una macchia chiara anche a occhio nudo, mentre un semplice binocolo ne risolve tutte le componenti. Il secondo \u00e8 invece pi\u00f9 difficile da sciogliere con piccoli strumenti e occorre un piccolo telescopio per osservarne tutte le componenti.\nFra gli ammassi globulari, uno dei pi\u00f9 notevoli \u00e8 M62, posto a sud, vicino al confine con lo Scorpione; risalendo verso nord, si individua, 10 gradi a est di Antares, M19. A sud-ovest di \u00e8 visibile M9 e nei pressi di M107. I restanti sono posti nella parte boreale della costellazione, in un'area priva di stelle luminose, e sono M10, M12 e M14. tutti questi oggetti sono facilmente individuabili anche con un piccolo telescopio, mentre occorre uno strumento potente per risolvere parte delle loro componenti. Nell'Ofiuco sono presenti anche altri ammassi globulari, ma sono in genere meno appariscenti e risolvibili solo con strumenti di grande diametro.\nFra le nebulose planetarie ve ne sono alcune piuttosto appariscenti. La pi\u00f9 settentrionale \u00e8 NGC 6572, individuabile anche con un piccolo rifrattore da 80mm; NGC 6309, di forma molto allungata e visibile in un'area priva di stelle appariscenti, si trova nella fascia centrale della costellazione, mentre la pi\u00f9 meridionale \u00e8 NGC 6369, soprannominata talvolta \"Nebulosa Fantasmino\", che si sovrappone alla parte settentrionale del complesso della Nebulosa Pipa. Queste ultime due sono individuabili anche con strumenti da 120mm.\nUna particolarit\u00e0 la offre la Nebulosa Pipa, una nebulosa oscura, ben visibile in direzione del centro galattico, vicino al confine con il Sagittario; essa maschera completamente la luce del bulge galattico, e appare connessa a nord con un altro sistema di nubi oscure, la cui forma ricorda quella di un animale, al punto che l'intero complesso nebuloso ha preso il nome di Nebulosa Cavallo Nero. Verso ovest invece, dei tenui filamenti oscuri collegano la struttura alla regione nebulosa di Antares.\nFra gli oggetti extragalattici infine va menzionata la peculiare galassia doppia NGC 6240.\nSistemi planetari.\nL'Ofiuco contiene alcuni sistemi planetari conosciuti; in quasi tutti i casi il sistema \u00e8 composto da un solo pianeta noto, un gigante gassoso. In particolare, HD 149143 possiede un pianeta gioviano caldo. GJ 1214 invece possiede una super Terra.\nDai telescopi dell'Eso in Cile sono stati scoperti nella costellazione due \"oggetti planetari\", una coppia di pianeti senza stella battezzati OPH 1622. Si trovano a 400 anni luce circa di distanza dalla Terra, hanno massa pari a circa 7 e 14 volte quella di Giove e sono distanti fra loro 6 volte la distanza che separa il Sole da Plutone. La cosa pi\u00f9 interessante \u00e8 che questa scoperta mette in discussione le precedenti teorie sulla formazione dei pianeti, che prevedono che essi si possano formare soltanto in presenza di una stella. Tale teoria prevede che i pianeti vaganti siano soltanto quelli sfuggiti alla gravit\u00e0 della propria stella, ma la scoperta di una coppia di questi mette in discussione alcuni aspetti delle dinamiche contemplate in questa teoria.\nMitologia.\nL'Ofiuco rappresenta un uomo con un enorme serpente avvolto attorno alla vita. Egli tiene la testa del serpente nella mano sinistra e la coda nella mano destra. Il serpente \u00e8 rappresentato dalla costellazione del Serpente.\nI Greci identificarono l'Ofiuco con Asclepio, il dio della medicina. Asclepio era figlio di Apollo e di Coronide (sebbene qualcuno sostenga che sua madre fosse Arsinoe). La leggenda narra che Coronide trad\u00ec Apollo con un mortale, Ischys, mentre era incinta di un figlio di Apollo. Un corvo, uccello che fino a quel momento era stato candido, port\u00f2 al dio la brutta notizia ma invece della ricompensa che si aspettava fu maledetto dal dio che lo fece diventare nero. In un impeto di gelosia Apollo colp\u00ec Coronide con una freccia. Piuttosto che vedere il suo bambino morire con lei, il dio strapp\u00f2 il feto dal grembo della madre mentre le fiamme della pira funeraria l'avvolgevano, e lo affid\u00f2 a Chirone, il centauro saggio (rappresentato nel cielo dalla costellazione del Centauro). Chirone allev\u00f2 Asclepio come un figlio e gli insegn\u00f2 le tecniche soprannaturali della guarigione e della caccia. Asclepio divenne talmente abile nella medicina che non solo riusc\u00ec a salvare vite umane, ma addirittura a resuscitare i morti; Asclepio \u00e8 considerato il pi\u00f9 grande medico dell'antichit\u00e0. Una volta, a Creta, Glauco, il giovane figlio del re Minosse, mentre stava giocando cadde dentro un barattolo di miele e vi anneg\u00f2. Asclepio era intento a osservare il corpo di Glauco, quando un serpente si avvicin\u00f2. Lui prontamente l'uccise con il suo bastone; allora si fece avanti un altro serpente con in bocca un'erba che depose sul corpo di quello morto, che magicamente ritorn\u00f2 in vita. Asclepio prese la stessa erba e la pose sul corpo di Glauco, e l'effetto magico si ripet\u00e9. (Robert Graves sostiene si trattasse di vischio che per gli antichi aveva forti propriet\u00e0 rigenerative.) A causa di quest'incidente, dice Igino, l'Ofiuco \u00e8 rappresentato in cielo con in mano un serpente, che \u00e8 divenuto il simbolo del recupero della salute per la caratteristica che i serpenti hanno di cambiare pelle ogni anno, come se ogni volta rinascessero.\nUn mito contemporaneo dice che Asclepio ricevette dalla dea Atena il dono di cambiare il suo sangue con quello di Medusa la Gorgone. Da allora il sangue che sgorgava dalle vene del suo fianco sinistro era velenoso e portatore di sventure, ma quello del fianco destro aveva il potere di guarire qualsiasi malattia e persino di fare risorgere i morti.\nUno degli uomini che si suppone Asclepio abbia resuscitati fu Ippolito, figlio di Teseo, che mor\u00ec precipitando dal suo carro (qualcuno lo identifica con la costellazione dell'Auriga). Mentre prendeva le erbe guaritrici, Asclepio tocc\u00f2 per tre volte il torace del ragazzo, pronunciando parole propiziatrici e Ippolito sollev\u00f2 la testa.\nAde, dio del Mondo dell'Oltretomba, si rese presto conto che il flusso di anime morte nel suo regno si sarebbe drasticamente ridotto se questa tecnica soprannaturale di guarigione inventata da Asclepio fosse diventata di conoscenza comune. Protest\u00f2 presso Zeus, il dio suo fratello, e quello colp\u00ec Asclepio con una sua folgore. Apollo si sent\u00ec oltraggiato per il trattamento severo riservato a suo figlio e si vendic\u00f2 uccidendo i tre Ciclopi che forgiavano le folgori di Zeus. Per placare Apollo, Zeus rese Asclepio immortale (date le circostanze non era certo possibile riportarlo in vita) e lo tramut\u00f2 nella costellazione dell'Ofiuco.\nLa stella pi\u00f9 brillante dell'Ofiuco \u00e8 Alfa di Ofiuco di II grandezza e si chiama Rasalhague che in arabo vuol dire \u00abla testa di colui che raccoglie il serpente\u00bb. Beta di Ofiuco \u00e8 Cebalrai, dall'arabo \u00abil cane del pastore\u00bb; in questa zona di cielo gli Arabi vedevano un pastore (la stella Alfa di Ofiuco) con il suo cane e delle pecore.\nDelta ed Epsilon di Ofiuco si chiamano Yed Prior e Yed Posterior, due nomi composti, formati dall'arabo al-yad, che significa \u00abla mano\u00bb, uniti alle parole latine Prior e Posterior, aggiunte per dare il significato di parte \u00abanteriore\u00bb e \u00abposteriore\u00bb della mano.\nStoria.\nQuesta costellazione, conosciuta fin dall'antichit\u00e0, \u00e8 una delle 48 costellazioni descritte da Tolomeo. \u00c8 anche conosciuta come Serpentario (in latino Serpentarius).\nUno degli eventi storici pi\u00f9 importanti per l'Ofiuco fu l'esplosione di supernova che apparve il 10 ottobre 1604 vicino a \u03b8 Ophiuchi. Fu osservata da Johannes Kepler, ed ebbe quindi il nome di Stella di Keplero. Kepler pubblic\u00f2 i suoi risultati in un libro chiamato \"De stella nova in pede Serpentarii\". Galileo us\u00f2 questa breve apparizione come prova contro il dogma aristotelico dell'immutabilit\u00e0 dei cieli.\nQuesta supernova comparve appena 32 anni dopo che un'altra era esplosa in Cassiopea, osservata da Tycho Brahe. L'ultima prima di allora era stata osservata nel 1054, e dopo Keplero nessun'altra fu osservata fino al 1987 (vedi Supernova 1987a).\nLa sonda Voyager 1 si sta dirigendo verso la costellazione dell'Ofiuco e approssimativamente tra 40.000 anni passer\u00e0 a una distanza di circa 1,6 anni luce dalla stella AC+793888."}
{"id": "9932", "revid": "287204", "url": "https://it.wikipedia.org/wiki?curid=9932", "title": "Saigo Takamori", "text": ""}
{"id": "9937", "revid": "1437331", "url": "https://it.wikipedia.org/wiki?curid=9937", "title": "Sagittario (costellazione)", "text": "Il Sagittario (in latino Sagittarius, abbreviato in Sgr) \u00e8 una costellazione dello zodiaco, comunemente raffigurato come un centauro tendente un arco; si trova tra lo Scorpione ad ovest e il Capricorno ad est e contiene al suo interno il centro galattico e un gran numero di oggetti galattici.\nCaratteristiche.\nLa costellazione \u00e8 facilmente riconoscibile grazie ad un asterismo noto come la Teiera: le stelle \"Kaus Media\" (), \"Kaus Australis\" (), \"Ascella\" () e formano il corpo della teiera, \"Kaus Borealis\" () \u00e8 il coperchio, \"Alnasl\" () \u00e8 il beccuccio, e \"Nunki\" () e sono il manico; la loro luminosit\u00e0 non \u00e8 mai minore della terza magnitudine, cos\u00ec possono essere osservate con facilit\u00e0 anche dai centri urbani.\nLa costellazione contiene al suo interno il centro galattico e infatti la scia della Via Lattea \u00e8 qui particolarmente luminosa; \u00e8 possibile distinguere due regioni principali: la \"Grande Nube del Sagittario\", che occupa gran parte del settore pi\u00f9 occidentale della costellazione sul confine con l'Ofiuco e lo Scorpione, e la \"Piccola Nube del Sagittario\", coincidente con l'oggetto M24. Ad occhio nudo sono osservabili molte stelle di sottofondo di quinta e sesta grandezza; tuttavia, poich\u00e9 il nostro sistema solare si trova sul bordo interno del braccio di spirale cui appartiene, i ricchi campi stellari osservabili in questa direzione appartengono a bracci pi\u00f9 interni e dunque pi\u00f9 lontani. Ci\u00f2 comporta che la densit\u00e0 di stelle visibili ad occhio nudo sia inferiore ad altre aree di cielo, come quella delle costellazioni di Orione e della Nave Argo.\nNell'emisfero boreale il Sagittario \u00e8 una figura caratteristica delle notti d'estate: appare piuttosto bassa sull'orizzonte meridionale e pu\u00f2 essere osservata nel cielo serale senza difficolt\u00e0 solo nel periodo compreso fra giugno e settembre; nell'emisfero australe \u00e8 invece una figura caratteristica e dominante nei cieli invernali e si presenta allo zenit anche nelle regioni temperate medie, oltre che in quelle tropicali, a causa della sua estensione a sud dell'eclittica.\nStelle principali.\nLa , Rukbat, \u00e8 ben lontana dall'essere la pi\u00f9 brillante della costellazione, avendo una magnitudine apparente appena pari a 3,96; anche la ha una magnitudine pari a 3,96.\nStelle doppie.\nLa costellazione contiene alcune stelle doppie relativamente facili da risolvere anche con piccoli strumenti.\nStelle variabili.\nNel Sagittario sono conosciute diverse migliaia di stelle variabili; molte di queste tuttavia sono fuori dalla portata di strumenti amatoriali, sia perch\u00e9 molto poco luminose, sia a causa delle loro escursioni in luminosit\u00e0, talvolta molto ridotte. Gran parte delle variabili classificate sono poi in realt\u00e0 delle novae.\nFra le Cefeidi spicca la , che in 7,6 giorni circa scende di quasi una magnitudine, passando dalla quarta alla quinta; similmente avviene in , sebbene l'escursione sia leggermente pi\u00f9 ridotta. La quando raggiunge il minimo diventa al limite della visibilit\u00e0 ad occhio nudo, mentre quando \u00e8 al massimo \u00e8 di quinta grandezza.\nFra le variabili a eclisse l'unica di una certa facilit\u00e0 \u00e8 la , che in 2,4 giorni oscilla fra la sesta e la settima magnitudine.\nFra le molte irregolari, la pi\u00f9 brillante \u00e8 , che varia di pochi decimi di magnitudine.\nOggetti del profondo cielo.\nCome gi\u00e0 detto, il centro galattico (e quindi il punto pi\u00f9 denso della Via Lattea) si trova entro i confini della costellazione del Sagittario; di conseguenza, la costellazione presenta numerosi ammassi stellari, siano questi aperti o globulari, pi\u00f9 diverse nebulose. Molti di questi oggetti si trovano a cavallo fra il Braccio di Orione e quello del Sagittario, come gli ammassi aperti, mentre le grandi nebulose sono immerse in quest'ultimo braccio. La gran parte degli oggetti pi\u00f9 famosi sono visibili con facilit\u00e0 anche con un binocolo.\nL'oggetto che pi\u00f9 di tutti salta alla vista \u00e8 una piccola nube allungata, 2 gradi a nord di \"\", nota come M24, la \"Piccola Nube Stellare del Sagittario\": si tratta della regione di cielo in cui \u00e8 visibile la maggior densit\u00e0 di stelle con un binocolo. Ad est e ad ovest di questa nube sono visibili, in posizione quasi simmetrica, i due ammassi aperti M25 e M23, entrambi visibili con gran facilit\u00e0 con piccoli strumenti dato che le loro stelle pi\u00f9 luminose sono di settima e ottava magnitudine. Un grado a nord \u00e8 invece visibile M18, il quale \u00e8 meno luminoso dei precedenti. Fra gli ammassi non catalogati da Messier spiccano NGC 6645, piuttosto ricco, e NGC 6520, la cui caratteristica pi\u00f9 evidente \u00e8 la presenza della vicina nebulosa oscura B86.\nTra gli ammassi globulari, spicca su tutti il grande M22, uno dei pi\u00f9 vicini e luminosi della volta celeste; si trova 2 gradi a nord-est della stella , ed \u00e8 individuabile con facilit\u00e0 anche con un binocolo. Molto pi\u00f9 vicino a quest'ultima stella si trova pure M28, meno appariscente. Nel sud della costellazione, nei pressi di , \u00e8 visibile M54, meno luminoso degli altri, come pure M70 (fra e ) e M69 (2 gradi a nord-est di quest'ultima stella); tutti questi sono osservabili con pi\u00f9 facilit\u00e0 con un piccolo telescopio, sebbene siano anche alla portata di un binocolo. Verso oriente, fuori dai ricchi campi stellari della Via Lattea, si trova M55, circa 7,5\u00b0 ad ovest di ; oltre ancora, vicino al confine con il Capricorno, si trova M75. Fra gli altri ammassi globulari non catalogati da Messier vi sono NGC 6544, facile da individuare perch\u00e9 situato a soli 50' a sudest della Nebulosa Laguna, e NGC 6624, situato 50' a sudest della stella Kaus\u00a0Media.\nTra le nebulose, spicca la vasta Nebulosa Laguna (M8), visibile vicino a : si tratta di un'estesa regione H II in cui ha luogo la formazione stellare; un grado pi\u00f9 a nord appare ben visibile pure la Nebulosa Trifida (M20), una grande nebulosa contenente alcune stelle molto calde e giovani, le cui dimensioni appaiono ridotte poich\u00e9 si trova in una zona pi\u00f9 remota rispetto agli altri oggetti. Infine, va citata la Nebulosa Omega (M17), vicina al confine con lo Scudo, che appare connessa al complesso nebulosa cui appartiene anche la Nebulosa Aquila (M16, visibile nel Serpente).\nLa complessa radiosorgente Sagittarius A \u00e8 associata con il centro galattico. Gli astronomi pensano che Sagittarius A possa contenere un buco nero supermassiccio.\nSistemi planetari.\nLa costellazione contiene diversi sistemi planetari, moltissimi dei quali sono stati scoperti all'interno del bulge galattico, dunque a distanze remotissime. Fra i sistemi pi\u00f9 prossimi al Sole vi \u00e8 quello di HD 169830, che possiede due pianeti giganti gassosi situati a 0,8 e 3,3 UA dalla loro stella madre. HD 179949 possiede invece un pianeta con una massa simile a quella di Giove, ma estremamente vicino ad essa, al punto che compie un'intera rivoluzione in meno di un giorno terrestre. L'indagine SWEEPS, effettuata nel 2006 mediante il telescopio spaziale Hubble, ha consentito di scoprire 16 candidati sistemi planetari. I pianeti scoperti confermati hanno ottenuto la denominazione SWEEPS-nn.\nMitologia.\nIn cielo il Sagittario \u00e8 raffigurato come un arciere, con la parte inferiore del corpo, incluse le quattro zampe, di cavallo e la parte superiore di uomo. Indossa un mantello e tende un arco puntato nella direzione del confinante Scorpione. Arato di Soli parl\u00f2 dell'Arco e dell'Arciere come di costellazioni diverse. Qualche volta il Sagittario \u00e8 scambiato per Chirone. Ma Chirone \u00e8 l'altro centauro celeste, quello della costellazione del Centauro.\nIl Sagittario \u00e8 una costellazione di origine sumera, successivamente adottata dai Greci, e questo aiuta a spiegare la confusione che circonda la sua identit\u00e0. Eratostene dubit\u00f2 che si trattasse di un centauro, e una delle ragioni portate a sostegno del suo dubbio era il fatto che i centauri non usavano archi. Invece Eratostene descrisse il Sagittario come una creatura a due gambe con la coda di satiro. Per lui quella figura era Crotus, figlio di Eufeme, la nutrice delle Muse, che erano nove figlie di Zeus. Secondo il mitografo latino Igino, il padre di Crotus era Pan, il che conferma l'opinione di Eratostene che dovesse essere raffigurato come satiro piuttosto che come centauro.\nCrotus, che invent\u00f2 l'arte del tiro con l'arco, spesso andava a caccia a cavallo. Abitava sul monte Elicone fra le Muse, che apprezzavano la sua compagnia. Cantavano per lui e lui le applaudiva chiassosamente. Le Muse chiesero a Zeus di metterlo in cielo, dove lo vediamo nell'atto di dare una dimostrazione della sua abilit\u00e0 di arciere. Davanti alle sue zampe anteriori c'\u00e8 un cerchietto di stelle che secondo Igino era una ghirlanda gettata via da qualcuno che stava giocando. Questo cerchietto di stelle \u00e8 la costellazione della Corona Australe.\nAlfa del Sagittario viene chiamata sia Rukbat che Alrami, entrambi nomi che vengono dall'arabo rukbat al-rami, \u00abginocchio dell'arciere\u00bb. Beta del Sagittario \u00e8 Arkab, in arabo \u00abil tendine di Achille dell'arciere\u00bb. Gamma del Sagittario \u00e8 Alnasl, \u00abla punta\u00bb in arabo, e si riferisce alla freccia dell'arciere.\nDelta, Epsilon e Lambda Sagittarii sono rispettivamente chiamate Kaus Media, Kaus Australis e Kaus Borealis. La parola Kaus viene dall'arabo al-qaus, \u00abl'arco\u00bb e i suffissi sono parole latine che significano le parti mediana, meridionale e settentrionale. La stella Zeta \u00e8 Ascella, il latino di \u00abascella\u00bb. Tutti questi nomi sono conformi alle descrizioni delle posizioni delle stelle date da Tolomeo nel suo \"Almagesto\".\nUltima, ma non da meno, \u00e8 Sigma Sagittarii, chiamata Nunki. Questo nome le \u00e8 stato attribuito abbastanza di recente dai naviganti, ma \u00e8 stato preso da un elenco di nomi babilonesi di stelle. NUN-KI fu chiamato dai Babilonesi un gruppo di stelle che rappresentava la citt\u00e0 sacra di Eridu sull'Eufrate. Quel nome \u00e8 stato poi attribuito solo alla stella Sigma, e si dice che sia il pi\u00f9 vecchio nome di stella attualmente in uso.\nLe sei stelle Zeta, Tau, Sigma, Phi, Lambda e Mu Sagittarii formano un particolare asterismo, noto come \u00abMestolo del Sud\u00bb (\u5357\u6597, \"Nanto\"), in oriente tradizionalmente considerato in opposizione al \u00abMestolo del Nord\u00bb (\u5317\u6597, \"Hokuto\"), ovvero il Grande Carro dell'Orsa Maggiore.\nIl Sagittario contiene una parte sostanziosa della Via Lattea, trovandosi pressappoco nel mezzo della nostra Galassia. Si ritiene che il centro esatto della galassia sia segnato da una fonte radioemittente che gli astronomi chiamano Sagittarius A. Ci sono molti oggetti notevoli nel Sagittario, compresa la Nebulosa Laguna e la Nebulosa Trifida, due nuvole di gas illuminate dalle stelle in esse contenute.\nAstrologia.\nA causa del fenomeno della precessione degli equinozi, non esiste pi\u00f9 alcuna corrispondenza sulla volta celeste fra la costellazione astronomica del Sagittario ed il relativo segno zodiacale, sebbene, secondo gli astrologi, le caratteristiche ascritte in astrologia al segno zodiacale corrispondente sarebbero in realt\u00e0 relative al simbolismo della figura che le stelle nella volta celeste ritraggono, e non come erroneamente si pensa alla loro intrinseca posizione."}
{"id": "9945", "revid": "287204", "url": "https://it.wikipedia.org/wiki?curid=9945", "title": "Eugenite", "text": "Leugenite \u00e8 un minerale scoperto nel 1986 nella miniera di Sieroszowice nel distretto di Lubin in Polonia. Il minerale \u00e8 stato dedicato al mineralogista austriaco Eugen Friedrich Stumpfl.\nMorfologia.\nL'eugenite \u00e8 stata scoperta sotto forma di granuli fino a 4mm di diametro.\nOrigine e giacitura.\nL'eugenite \u00e8 stata trovata nella porzione dolomitica di un giacimento di solfuri di rame associata con calcite, ematite e gesso."}
{"id": "9963", "revid": "1652635", "url": "https://it.wikipedia.org/wiki?curid=9963", "title": "Capricorno (costellazione)", "text": "Il Capricorno (in latino Capricornus) \u00e8 una costellazione dello zodiaco; si trova nell'emisfero australe, fra il Sagittario a ovest e l'Aquario a nord e a est. Viene attraversata dal Sole fra fine gennaio e met\u00e0 febbraio.\nLa costellazione d\u00e0 il nome al Tropico del Capricorno, ossia la latitudine terrestre in cui il Sole \u00e8 in posizione verticale a mezzogiorno il giorno del solstizio d'estate australe (il solstizio d'inverno boreale); ai tempi degli antichi Greci a quella data il Sole si trovava in direzione del Capricorno, ma l'oscillazione della Terra sul suo asse, la precessione degli equinozi, ha spostato il punto del solstizio in direzione del Sagittario.\nCaratteristiche.\nQuesta costellazione \u00e8 la pi\u00f9 piccola fra quelle dello zodiaco, nonch\u00e9 una delle pi\u00f9 deboli dopo i Pesci e il Cancro; tuttavia, le sue stelle pi\u00f9 appariscenti si dispongono a formare un triangolo facile da riconoscere, a est del Sagittario, i cui vertici sono Algedi () a nordovest, Deneb Algedi () a nordest e a sud. Il Capricorno possiede inoltre un buon numero di stelle di magnitudine 4 concatenate e relativamente vicine fra loro, che ne facilitano l'individuazione anche in cieli non troppo bui.\nLe quattro stelle pi\u00f9 luminose della costellazione sono comprese nei settori nordest e nordovest, verso il confine con l'Aquario; la parte meridionale, pur essendo costituita da astri di magnitudine 4, \u00e8 comunque ben evidenziata anche a causa della quasi completa mancanza di stelle di pari luminosit\u00e0 nella confinante costellazione del Microscopio.\nIl periodo pi\u00f9 propizio per la sua osservazione nel cielo serale va dalla met\u00e0 dell'estate fino alla met\u00e0 dell'autunno, dall'emisfero boreale, mentre da quello australe, dove per altro la costellazione si trova, \u00e8 ben osservabile durante buona parte dell'anno, con l'eccezione dell'estate australe. L'altezza sull'orizzonte \u00e8 modesta dall'emisfero nord, sebbene sia comunque ben osservabile da gran parte dell'Europa.\nIl pianeta Nettuno fu scoperto in questa costellazione dall'astronomo tedesco Johann Galle, vicino a Deneb Algedi () il 23 settembre 1846, su indicazione del matematico Urbain Le Verrier.\nStelle doppie.\nLa costellazione ospita poche stelle doppie brillanti, ma quelle che ci sono risultano essere particolarmente facili da risolvere.\nStelle variabili.\nLa costellazione annovera un discreto numero di stelle variabili, alcune delle quali ben visibili anche a occhio nudo.\nLa pi\u00f9 brillante \u00e8 la , la pi\u00f9 luminosa della costellazione; si tratta di una variabile a eclisse che in poco pi\u00f9 di 24 ore oscilla fra le magnitudine 2,8 e la 3,0, un'escursione al limite della percezione a occhio nudo.\nFra le numerose Mireidi spicca , che quando \u00e8 al massimo \u00e8 visibile anche con un binocolo, essendo di settima grandezza; quando \u00e8 al minimo scende alla quindicesima e diventa invisibile anche con grossi strumenti. Variazioni simili, ma appena pi\u00f9 contenute, si verificano anche in e in .\nUna variabile semiregolare di facile osservazione \u00e8 la , che in circa un anno oscilla fra la settima e la nona grandezza; in entrambi i casi resta sempre visibile con un binocolo, pertanto le sue variazioni sono ben apprezzabili.\nOggetti del cielo profondo.\nLa costellazione offre pochi oggetti del profondo cielo di facile osservazione: in parte ci\u00f2 \u00e8 dovuto all'assenza della Via Lattea, in parte perch\u00e9 le galassie in quest'area di cielo sono tutte pi\u00f9 o meno remote e poco luminose, fuori dalla portata di piccoli strumenti.\nUn ammasso globulare non \u00e8 sfuggito tuttavia all'attenzione di Charles Messier, il quale lo catalog\u00f2 con la sigla M30; si tratta di un ammasso di media concentrazione e si individua senza difficolt\u00e0 nella parte sud-orientale della costellazione, verso il confine col Pesce Australe. Attraverso un piccolo telescopio si mostra come una macchia chiara molto pallida; un telescopio da 200mm di apertura consente invece di apprezzarne la risoluzione in stelle.\nLe galassie visibili in questa parte di cielo sono in massima parte remote.\nSistemi planetari.\nNella costellazione \u00e8 nota una stella, HD 202206, che possiede un sistema planetario composto da un pianeta, catalogato per\u00f2 con la lettera c, poich\u00e9 HD\u00a0202206\u00a0b \u00e8 in realt\u00e0 una nana bruna; questo pianeta ha una massa oltre due volte superiore a quella del pianeta Giove e un diametro per\u00f2 paragonabile a esso.\nMitologia.\nQuesta costellazione \u00e8 una delle pi\u00f9 antiche che siano state definite, nonostante la sua debole luminosit\u00e0. Disegni di un capricorno o simili sono stati trovati su tavolette babilonesi di circa tremila anni fa.\nIl capricorno \u00e8 una creatura dall'aspetto alquanto improbabile, con la testa e le zampe anteriori di capra e la coda di pesce. La costellazione ebbe chiaramente origine ai tempi dei Babilonesi e dei Sumeri, che avevano una passione per le creature anfibie; gli antichi Sumeri la chiamarono \"Suhur-Mash-Ha\", il pesce capra. Per i Greci, che la chiamarono Egocero (capra cornuta), la costellazione si identificava con Pan, dio della campagna che aveva corna e zampe di capra.\nPan, una creatura giocosa di natali incerti, passava gran parte del suo tempo a caccia di donne o sonnecchiando. Riusciva a spaventare la gente grazie al suo grido particolarmente forte, da cui ebbe origine la parola \u00abpanico\u00bb. Uno dei suoi figli fu Croto, che s'identifica con la costellazione del Sagittario. Il tentativo di Pan di sedurre la ninfa Siringe fall\u00ec quando quella si trasform\u00f2 in un mucchio di canne. Mentre lui teneva strette a s\u00e9 le canne il vento soffi\u00f2 fra di esse, producendo un suono incantevole. Pan scelse alcune di quelle canne di misura diversa e le un\u00ec una all'altra con la cera formando il famoso flauto di Pan, detta anche siringa.\nPer due volte Pan port\u00f2 soccorso agli dei. Durante la lotta degli dei contro i Titani egli soffi\u00f2 in una conchiglia contribuendo alla fuga dei nemici. Secondo Eratostene questa \u00e8 la sua connessione con la conchiglia responsabile della parziale raffigurazione di pesce che ha in cielo, sebbene Igino dica, ma la cosa suona leggermente assurda, che essa \u00e8 dovuta al fatto che lanci\u00f2 crostacei alla volta dei nemici. In un'occasione posteriore Pan url\u00f2 agli dei che si stava avvicinando il mostro Tefeo, mandato contro di loro dalla Madre Terra (Gea). Su suggerimento di Pan gli dei si trasformarono in animali per ingannare il mostro. Lo stesso Pan si rifugi\u00f2 in un fiume, trasformando in pesce la parte inferiore del suo corpo.\nZeus lott\u00f2 con Tefeo, ma il mostro riusc\u00ec a strappare i nervi dalle mani e dalle gambe del dio, lasciandolo azzoppato. Ermes e Pan glieli restituirono, permettendogli di riprendere l'inseguimento di Tefeo. Zeus lo ferm\u00f2 con la sua folgore e alla fine lo seppell\u00ec sotto il Monte Etna, in Sicilia, che, a causa del respiro del mostro, continua a vomitare fuoco. Per ringraziarlo dei suoi servigi, Zeus sistem\u00f2 l'immagine di Pan nel cielo come costellazione del Capricorno.\nLa stella Alfa del Capricorno viene chiamata sia Algedi sia Giedi, dall'arabo al-jady che significa \u00abil capretto\u00bb, il nome arabo della costellazione. Delta del Capricorno si chiama Deneb Algedi, dall'arabo \u00abcoda di capretto\u00bb. Il tropico del Capricorno \u00e8 la latitudine terrestre in cui il Sole \u00e8 perpendicolare a mezzogiorno al solstizio d'inverno, intorno al 22 dicembre. Ai tempi dei Greci il Sole era in Capricorno a quella data, ma l'effetto della precessione fa s\u00ec che oggi il solstizio d'inverno sia in Sagittario.\nAstrologia.\nA causa del fenomeno della precessione degli equinozi, non esiste pi\u00f9 alcuna corrispondenza sulla volta celeste fra la costellazione astronomica del Capricorno e il relativo segno zodiacale, sebbene, secondo gli astrologi, le caratteristiche ascritte in astrologia al segno zodiacale corrispondente sarebbero in realt\u00e0 relative al simbolismo della figura che le stelle nella volta celeste ritraggono, e non come erroneamente si pensa alla loro intrinseca posizione."}
{"id": "9969", "revid": "640277", "url": "https://it.wikipedia.org/wiki?curid=9969", "title": "Aquario (costellazione)", "text": "L'Aquario (in latino Aquarius, in italiano scritto anche Acquario) \u00e8 una costellazione dello zodiaco, una delle pi\u00f9 antiche conosciute; si trova fra il Capricorno a sud-ovest e i Pesci a nord-est.\nCaratteristiche.\nL'Aquario \u00e8 una costellazione di grandi dimensioni, attraversata dal Sole da fine febbraio a met\u00e0 marzo; \u00e8 formata da un vasto insieme di stelle poco luminose, specialmente nella parte orientale, caratteristica che avrebbe suggerito l'idea di un'autentica \"cascata\" di stelline, che in effetti rappresentano l'acqua che scende a fiotti da un'urna. La parte pi\u00f9 settentrionale della costellazione giace sull'equatore celeste, mentre gran parte di essa si trova nell'emisfero australe; nonostante ci\u00f2, \u00e8 osservabile con facilit\u00e0 da quasi tutte le aree popolate della Terra. Nell'emisfero boreale \u00e8 una figura tipica dei cieli autunnali, mentre a sud dell'equatore la sua presenza nel cielo dopo il tramonto indica l'avvicinarsi della stagione estiva.\nL'Aquario contiene stelle relativamente poco luminose nonostante la sua estensione, le pi\u00f9 brillanti delle quali sono dislocate nella parte nordoccidentale; la parte sudorientale viene a trovarsi al centro di una regione di cielo povera di stelle appariscenti, cos\u00ec dalle aree urbane appare come una zona di cielo \"vuota\". Sotto un cielo buio sono invece osservabili fino a un centinaio di stelle deboli, per lo pi\u00f9 di quinta grandezza, molte delle quali disposte a concatenazioni non rettilinee di tre.\nDall'Aquario si originano due sciami meteorici: le Eta Aquaridi (4 maggio) e le Delta Aquaridi (28 giugno), entrambi composti da circa 20 meteore all'ora.\nStelle principali.\n, Sadachbia (\u00abla stella fortunata delle cose nascoste\u00bb), \u00e8 una stella di magnitudine 3,86 e distante 158 anni luce, interessante perch\u00e9 appartiene alla serie delle \"stelle fortunate\", secondo i nomi antichi.\nEZ Aquarii \u00e8 un sistema stellare triplo.\nLe stelle \u03b3, \u03b6, \u03b7 e \u03c0 Aquarii formano un asterismo chiamato Urna, che rappresenta la brocca piena d'acqua dell'Aquario.\nStelle doppie.\nLa costellazione dell'Aquario abbonda di stelle doppie, grazie al gran numero di stelle visibili, molte delle quali sono risolvibili anche con piccoli strumenti; altre ancora sono invece disposte a formare coppie o terzetti risolvibili ad occhio nudo.\nFra i terzetti visibili ad occhio nudo vi sono --, non lontano dal confine coi Pesci, - e una terza stella di quinta grandezza, sul confine con la Balena, pi\u00f9 --, nella parte meridionale verso lo Scultore.\nStelle variabili.\nL'Aquario contiene un gran numero di stelle variabili, molte delle quali visibili anche con piccoli strumenti essendo le loro variazioni molto ampie oppure piuttosto luminose.\nFra le Mireidi spicca , una stella dal colore rosso vivo che in oltre un anno oscilla fra la quinta e la dodicesima magnitudine; questa stella \u00e8 circondata da un involucro gassoso in espansione di forma lenticolare, catalogata come Ced\u00a0211, formato da materiale espulso dalla stella circa sette secoli fa. Fra le altre Mireidi vi \u00e8 la , che in 202 giorni oscilla fra la settima e la quattordicesima grandezza; la ha oscillazioni molto simili in termini di ampiezza, ma il periodo \u00e8 di 312 giorni circa.\nFra le variabili a eclisse la pi\u00f9 notevole \u00e8 la , che oscilla fra la quinta e la sesta grandezza in 1,6 giorni.\nFra le variabili irregolari, spiccano due variabili Gamma Cassiopeiae, entrambe di quarta magnitudine, e ; altre variabili irregolari solo la e la , rispettivamente di terza e di quinta grandezza.\nOggetti del profondo cielo.\nSebbene la densit\u00e0 di oggetti del profondo cielo cospicui sia relativamente bassa, le grandi dimensioni della costellazione fanno s\u00ec che entro i suoi \"confini\" si possano osservare un discreto numero di questi oggetti.\nTre di questi sono presenti anche nel Catalogo di Messier, gli ammassi globulari M2 ed M72 e l'ammasso aperto M73; tutti questi oggetti sono posti nella parte occidentale della costellazione. I due globulari sono osservabili con un piccolo telescopio amatoriale, in cui si presentano come delle macchie nebulose e tondeggianti; M73 invece ha pi\u00f9 l'aspetto di un asterismo, essendo formato da quattro stelle apparentemente vicine fra loro, ma non legate fisicamente.\nNell'Aquario si conoscono anche due grandi nebulose planetarie: la pi\u00f9 occidentale \u00e8 NGC\u00a07009, chiamata Nebulosa Saturno (a causa della sua somiglianza col pianeta Saturno), a sudest di . NGC\u00a07293 \u00e8 invece la famosa Nebulosa Elica, situata a sudovest di , una delle pi\u00f9 brillanti ed estese della volta celeste, ben visibile anche con piccoli strumenti; si tratta di uno degli oggetti celesti pi\u00f9 fotografati del cielo.\nNonostante le dimensioni della costellazione, la galassie notevoli sono quasi del tutto assenti; l'unica alla portata di un piccolo strumento sta nella parte occidentale, la spirale NGC 7727.\nSistemi planetari.\nEntro i confini dell'Aquario sono note alcune stelle con un sistema planetario.\nNella costellazione \u00e8 stato inoltre scoperto un pianeta interstellare, CFBDSIR 2149-0403.\nMitologia.\nNelle carte celesti l'Aquario \u00e8 un giovanetto che versa acqua da una brocca, anche se nel suo \"Fasti\" Ovidio sostenne si trattasse di una mistura di acqua e nettare, la bevanda degli d\u00e8i. Il liquido va a finire in bocca al Pesce Australe. Ma chi \u00e8 l'Aquario? La credenza pi\u00f9 popolare lo identifica con Ganimede, che era ritenuto il pi\u00f9 bel ragazzo esistente sulla faccia della terra. Era il figlio del re Troo, da cui Troia prese il nome. Un giorno, mentre Ganimede faceva la guardia alle pecore del padre, Zeus si invagh\u00ec del pastorello e si lanci\u00f2 sulla pianura di Troia sotto forma di aquila, gherm\u00ec Ganimede e se lo port\u00f2 sull'Olimpo (o, secondo un'altra versione, mand\u00f2 un'aquila vera e propria a fare il lavoro per lui). L'Aquila \u00e8 ricordata nella costellazione vicina.\nSecondo un'altra versione del mito, Ganimede fu prima rapito da Eos, la dea dell'aurora, che aveva una passione per i giovanetti, e solo in un secondo tempo Zeus glielo rub\u00f2. Ganimede divenne il mescitore di vino degli d\u00e8i, colui che dispensava il nettare dalla sua coppa, con grande fastidio della moglie di Zeus, Era. Robert Graves racconta che questo mito divenne molto popolare nell'antica Grecia e a Roma dove fu ritenuto un significativo avallo divino dell'omosessualit\u00e0. La corruzione latina del nome Ganimede, Catemitus, diede origine alla parola \u00abcatamite\u00bb, che indica un ganimede, un amasio.\nMito di poca consistenza questo dell'Aquario, probabilmente a causa del fatto che i Greci hanno voluto imporre una loro storia a una costellazione di provenienza straniera. Sembra infatti che la costellazione dell'Aquario originariamente rappresentasse il dio egiziano del Nilo - ma, come dice Robert Graves, del Nilo non gliene importava molto.\nGermanico Cesare identifica la costellazione con Deucalione, figlio di Prometeo, uno dei pochi uomini a essere sfuggito al diluvio universale. \u00abDeucalione versa acqua, l'elemento ostile cui una volta sfugg\u00ec, e nel farlo attira l'attenzione verso la sua piccola brocca\u00bb, scrisse Germanico. Igino offre un'altra identificazione della costellazione, quella con Cecrops, uno dei primi re di Atene, visto mentre offre un sacrificio agli d\u00e8i facendo uso dell'acqua, poich\u00e9 egli regn\u00f2 in tempi in cui non si faceva ancora il vino.\nMolte delle stelle dell'Aquario hanno nomi che iniziano con \u00abSad\u00bb. In arabo, sa'd significa \u00abfortuna\u00bb. Alfa dell'Aquario si chiama Sadalmelik, da sa'd al-malik, tradotta solitamente come \u00able stelle fortunate del re\u00bb. Beta dell'Aquario si chiama Sadalsuud, da sa'd al-su'ud, che dovrebbe significare \u00abla pi\u00f9 fortunata delle fortunate\u00bb. Gamma dell'Aquario \u00e8 Sadachbia, da sa'd alakhbiya, con il possibile significato di \u00abstelle fortunate delle tende\u00bb. L'esatto significato di questi nomi \u00e8 andato perduto anche presso gli Arabi, secondo quanto sostiene l'esperto tedesco di nomi di stelle, Paul Kunitzsch.\nAstrologia.\nA causa del fenomeno della precessione degli equinozi, non esiste pi\u00f9 alcuna corrispondenza sulla volta celeste fra la costellazione astronomica dell'Aquario ed il relativo segno zodiacale; tuttavia, secondo gli astrologi, le caratteristiche ascritte in astrologia al segno zodiacale corrispondente, sono relative al simbolismo della figura che le stelle nella volta celeste ritraggono, e non come erroneamente si pensa alla loro intrinseca posizione."}
{"id": "9981", "revid": "297059", "url": "https://it.wikipedia.org/wiki?curid=9981", "title": "Pesci (costellazione)", "text": "I Pesci (in latino Pisces) sono una costellazione dello zodiaco, che si trova tra l'Acquario a sud-ovest e l'Ariete a est.\nCaratteristiche.\nI Pesci \u00e8 una costellazione piuttosto debole, la meno appariscente fra le costellazioni zodiacali: la stella pi\u00f9 luminosa, \u03b7 Piscium, ha una magnitudine apparente di solo 3,6. \u03b1 Piscium \u00e8 chiamata Alrisha, \"il nodo\", che sarebbe il nodo che tiene assieme i due pesci. La costellazione si estende a sudest del Quadrato di Pegaso, il grande asterismo che domina le notti autunnali nell'emisfero nord; la parte pi\u00f9 facilmente riconoscibile \u00e8 il gruppetto di stelle disposte a cerchio a sud del Quadrato, rappresentante uno dei due pesci e composto in prevalenza da astri di quarta magnitudine. Il punto in cui l'eclittica attraversa l'equatore celeste andando verso nord, il \"punto vernale\" o equinozio di primavera, si trova a circa 8\u00b0 a sud della stella .\nGran parte della costellazione sta nell'emisfero nord, cos\u00ec da essere osservabile per buona parte dell'anno (da agosto a inizio marzo) dall'emisfero boreale; nell'emisfero sud invece \u00e8 leggermente meno osservabile.\nStelle doppie.\nLa costellazione contiene un gran numero di stelle doppie ben osservabili anche con piccoli strumenti.\nStelle variabili.\nLa costellazione dei Pesci ospita alcune stelle variabili le cui oscillazioni sono apprezzabili anche ad occhio nudo.\nUna delle pi\u00f9 facili da individuare \u00e8 la TX Piscium (nota anche come 19 Piscium), grazie al fatto che costituisce la chiusura a oriente del cerchio di stelle che costituiscono il pesce meridionale; le sue oscillazioni sono percepibili anche ad occhio nudo, essendo comprese fra la quarta e la quinta magnitudine. Il suo periodo \u00e8 per\u00f2 irregolare.\nSempre fra le irregolari vi \u00e8 la XZ Piscium, che oscilla di pochi decimi di magnitudine; fra le semiregolari la pi\u00f9 luminosa \u00e8 la TV Piscium, che in circa un mese e mezzo oscilla fra la magnitudine 4,6 e la 5,4, variazione percepibile quindi ad occhio nudo.\nOggetti del profondo cielo.\nLa costellazione dei Pesci mostra una parte del cielo profondo all'esterno della Via Lattea, caratteristica che consente di poter osservare senza intralci le galassie esterne; tuttavia, sono poche le galassie luminose visibili in questa costellazione.\nL'unica relativamente notevole \u00e8 M74, una galassia spirale estesa ma non molto luminosa, osservata da Charles Messier, che si trova appena a nordest di \u03b7 Piscium; pu\u00f2 essere osservata con un piccolo telescopio, in cui appare come una macchia circolare chiara. Un'altra galassia alla portata di piccoli strumenti \u00e8 NGC 488, nel sud della costellazione, che possiede dei bracci di spirale avvolti molto strettamente attorno al suo nucleo.\nFra le altre galassie, si segnalano NGC 3 e NGC 4, molto deboli, la cui unica particolarit\u00e0 \u00e8 quella di essere il terzo e quarto oggetto del catalogo NGC.\nNei Pesci sono pure presenti alcuni ammassi di galassie, in particolare nella parte settentrionale e sudorientale, ma si tratta di oggetti molto remoti e composti da galassie poco appariscenti.\nSistemi planetari.\nAlcuni dei sistemi planetari contenuti nella costellazione dei Pesci sono noti gi\u00e0 dall'inizio degli anni duemila. 109 Piscium possiede un pianeta con una massa superiore a sei volte quella di Giove disposto su un'orbita eccentrica alla distanza di oltre ; 54 Piscium possiede invece un pianeta dalla massa paragonabile a quella di Saturno, estremamente vicino alla sua stella madre. HD 217107 possiede invece due pianeti di massa superiore a quella gioviana, il pi\u00f9 interno dei quali \u00e8 un pianeta gioviano caldo, mentre il secondo si trova a oltre 4 UA di distanza dalla sua stella madre.\nMitologia.\nUna convincente indicazione che i Greci ereditarono questa costellazione dai Babilonesi \u00e8 che gli eventi mitologici che la riguardano si sarebbero verificati attorno al fiume Eufrate. La storia costituisce il seguito di un episodio molto antico della mitologia greca, nel corso del quale gli dei dell'Olimpo avevano sconfitto i Titani e i Giganti nella lotta per la supremazia. La Madre Terra, conosciuta anche come Gea, riserv\u00f2 agli dei un'altra sgradevole sorpresa. Si accoppi\u00f2 con Tartaro, la regione pi\u00f9 bassa del Mondo dell'Oltretomba dove Zeus aveva imprigionati i Titani, e da quest'unione poco promettente nacque Tefeo, il mostro pi\u00f9 terribile che al mondo fosse mai stato dato vedere.\nSecondo Esiodo, Tefeo aveva cento teste di drago. Lanciava fiamme dagli occhi e dalle bocche guizzavano lingue nere e fuoriusciva una cacofonia di suoni: a volte erano voci eteree che gli dei riuscivano a comprendere, mentre altre volte Tefeo muggiva come un bue, ruggiva come un leone, guaiva come un cucciolo, o sibilava come un covo di vipere.\nGea mand\u00f2 questo mostro tremendo ad attaccare gli dei; Pan lo vide arrivare e con un grido avvis\u00f2 gli altri. Poi si tuff\u00f2 nel fiume tramutandosi in pesca-capra, rappresentato nella costellazione del Capricorno, anche quella ereditata dai Babilonesi.\nAfrodite e suo figlio Eros si rifugiarono fra le canne sulla sponda del fiume Eufrate, ma quando il vento fece frusciare la boscaglia Afrodite si spavent\u00f2. Tenendo Eros in grembo invoc\u00f2 l'aiuto delle ninfe e salt\u00f2 nel fiume. Secondo una versione della storia, due pesci vennero fuori dall'acqua e trasportarono Afrodite ed Eros sui loro dorsi, ma in un'altra versione sono i due profughi che vengono tramutati in pesci. I mitologi sostennero che a causa di questa storia i Siriani non mangiavano pesce. Una storia alternativa, riportata da Igino nelle \"Fabulae\", \u00e8 che un uovo cadde nell'Eufrate e fu spinto a riva da alcuni pesci. Delle colombe si accovacciarono sull'uovo e da quello usc\u00ec Afrodite che, in segno di gratitudine, pose i pesci in cielo. Eratostene scrisse che i pesci rappresentati nella costellazione dei Pesci erano figliolanza di un altro pesce, quello della costellazione del Pesce Australe.\nNel cielo i due Pesci sono raffigurati che nuotano in direzioni opposte, con le code tenute insieme da una cordicella. I Greci non offrirono spiegazioni soddisfacenti per questo legame, ma secondo lo storico Paul Kunitzsch i Babilonesi in questa zona vedevano due pesci uniti da una corda; quindi \u00e8 evidente che i Greci presero in prestito quell'immagine sebbene nel frattempo si fosse perso il significato della corda.\nDal punto di vista della brillantezza quella dei Pesci \u00e8 una costellazione deludente; le sue stelle pi\u00f9 brillanti sono solo di IV grandezza. Alfa dei Pesci si chiama Alrescha, dall'arabo \u00abcorda\u00bb. Si trova nel punto in cui le cordicelle che uniscono i due pesci sono annodate. Questa costellazione \u00e8 importante perch\u00e9 contiene il punto in cui ogni anno il Sole attraversa l'equatore celeste per passare nell'emisfero boreale. Questo punto, che si chiama equinozio di primavera, originariamente si trovava in Ariete, ma si \u00e8 spostato nei Pesci a causa della lenta oscillazione della Terra sul suo asse, detta precessione.\nLa costellazione e il cristianesimo.\nNel 7 a.C., possibile anno della nascita di Ges\u00f9, si sarebbe verificata una tripla congiunzione di Giove, Saturno e Marte nella costellazione dei Pesci. Questo fenomeno astrologico nel cielo sarebbe apparso come la nota Stella di Betlemme che indic\u00f2 ai Magi la strada da seguire per giungere dal Messia appena nato.\nLa storia di Ges\u00f9 mostra poi altre analogie con i Pesci: il simbolo del cristianesimo fu in origine un pesce; molti dei suoi discepoli furono pescatori; un miracolo di Ges\u00f9 fu la moltiplicazione dei pani e dei pesci. \nInoltre, la nascita di Ges\u00f9 corrisponderebbe con l'entrata nell'era astrologica dei Pesci - preceduta dall'era dell'Ariete e succeduta dall'era dell'Acquario - la quale si basa sulla precessione degli equinozi: l'equinozio cambia ogni 2160 anni circa. Ci\u00f2 ha conferito a questa costellazione una forte simbologia, ed \u00e8 stata spesso associata alla fine dei tempi.\nAstrologia.\nA causa del fenomeno della precessione degli equinozi, non esiste pi\u00f9 alcuna corrispondenza sulla volta celeste fra la costellazione astronomica dei Pesci e il relativo segno zodiacale, sebbene, secondo gli astrologi, le caratteristiche ascritte in astrologia al segno zodiacale corrispondente sarebbero in realt\u00e0 relative al simbolismo della figura che le stelle nella volta celeste ritraggono, e non come erroneamente si pensa alla loro intrinseca posizione."}
{"id": "10017", "revid": "125460053", "url": "https://it.wikipedia.org/wiki?curid=10017", "title": "Freak Antoni", "text": "Fondatore e leader degli Skiantos e considerato il padre del rock demenziale italiano, uno dei suoi principali meriti \u00e8 l'aver trasformato il linguaggio dei giovani del suo tempo nella poesia beffarda e aggressiva che l'ha caratterizzato. \u00c8 noto come agitatore culturale per il suo anticonformismo e l'impegno rivoluzionario e irriverente nella musica e nell'arte in generale contro la retorica delle istituzioni. La sua dissacrante e irresistibile ironia ha colpito anche lo stagnante intellettualismo degli anni settanta e ottanta e i comportamenti contraddittori di molti pseudo-rivoluzionari.\nAssieme a personaggi come Pazienza, Benni, Dalla, Guccini e Cavazzoni, \u00e8 tra i simboli del grande movimento alternativo espresso da Bologna negli anni settanta e ottanta che fece del capoluogo emiliano il punto di riferimento in Italia per diversi settori dell'arte. \u00c8 stato uno dei pochi artisti italiani del suo tempo ad aver aperto la strada a una generazione di nuovi artisti che hanno imparato molto dal suo esempio.\nBiografia.\nRoberto Antoni \u00e8 cresciuto nella cittadina di San Giovanni in Persiceto, alle porte di Bologna, e ha conseguito il diploma di perito agrario all'Istituto Tecnico Agrario \"Arrigo Serpieri\" all'inizio degli anni settanta. Ha frequentato il DAMS di Bologna. In quegli anni inizia a prendere forma il personaggio di leader, cantante, paroliere, animatore del gruppo rock demenziale Skiantos.\nSkiantos e rock demenziale.\nGli Skiantos si formano nel 1975 a Bologna, sono studenti del DAMS e iniziano a suonare nella cantina di Roberto Antoni, che solo in seguito sar\u00e0 conosciuto come Freak Antoni (pronuncia: ). Nel 1976 Freak Antoni faceva parte anche di un gruppo chiamato Demenza Precoce. Nel 1977 gli Skiantos pubblicano il loro primo lavoro, \"Inascoltable\", uscito inizialmente su musicassetta per la Harpo's Bazaar. Nel 1978 realizzano per la Cramps Records il loro secondo LP dal titolo \"MONO tono\", considerato da Freak Antoni un disco punk, con cui si affermano grazie anche all'anticonformismo di rottura sociale tipico del \"Movimento del '77\", di cui il gruppo stesso diventa ben presto uno dei portavoce, in particolare degli indiani metropolitani, l'ala creativa e artistica del movimento che introduce un nuovo approccio alla politica basato sul sarcasmo e la satira e si differenzia dall'ala dei militanti pi\u00f9 arcigni.\nPer il contributo offerto in questo periodo, Freak Antoni e gli Skiantos verranno definiti i primi punk italiani e i fondatori del rock demenziale, basato su testi ironici e apparentemente banali dai quali emerge spesso una satira intelligente, graffiante e surreale. Il gruppo definisce il termine \"demenziale\" come \u00abun cocktail di ironia, improvvisazione, poesia quasi surreale, cretinerie, paradossi e colpi di genio\u00bb. Per distinguersi da altri artisti definiti demenziali, Freak Antoni dichiara: \"demenziale pu\u00f2 somigliare a surreale ma anche a banale e a non intellettuale [\u2026] il demente non capisce la differenza tra demente e demenziale\". In seguito avrebbe dato nel proprio libro \"Badilate di cultura\" la seguente definizione del termine: \"Tutto ci\u00f2 che \u00e8 assurdo e bizzarro insieme, non eroico, non retorico, non modaiolo, non istituzionale [\u2026] un cocktail di pseudofuturismo, dada, goliardia, improvvisazione, [\u2026] provocazione con ironia d\u2019avanspettacolo, poesia surreale soprattutto cretina\".\nNel 1978 il gruppo fa il suo primo concerto lontano da Bologna a Milano, nella Palazzina Liberty occupata da Dario Fo a sostegno de Il Male, l'antesignana delle riviste satiriche italiane. I loro concerti sono caratterizzati da continue provocazioni - come il lancio di ortaggi tra i musicisti e il pubblico - che raggiungono il culmine il 2 aprile 1979 al \"Bologna Rock\", quando portano in scena una cucina, un tavolo, un televisore e un frigo, si cucinano e mangiano spaghetti senza suonare nulla; alle proteste del pubblico Antoni risponde \"Non capite un cazzo: questa \u00e8 avanguardia, pubblico di merda\". L'esibizione viene definita una fuga dall'immagine stereotipata del gruppo rock in cui la band cominciava a sentirsi rinchiusa ma suscita anche reazioni negative tra il pubblico. Freak Antoni a tale proposito ha commentato: \"La nostra provocazione aveva toccato, a seconda dei punti di vista, il fondo e l'apice nello stesso momento\".\nIn quel periodo Freak Antoni \u00e8 uno degli autori pi\u00f9 stimolanti nell'ambito del movimento artistico-culturale post Movimento del '77, Nel 1979 pubblicano l'apprezzato \"Kinotto\", considerato da Freak Antoni un LP new wave, e in seguito presentano il brano \"Fagioli\", tratto dall'album, alle selezioni del Festival di Sanremo 1980, scelta che provoca la fuoriuscita del cantante dal gruppo. Quello stesso anno gli Skiantos pubblicano il loro primo disco senza Freak Antoni, che inizia a dedicarsi ad altri progetti e a esprimere il suo lato pi\u00f9 squisitamente satirico e letterario. Torna a esibirsi con membri degli Skiantos nel 1984, anche se il gruppo con nuovi musicisti si riforma ufficialmente nel 1987 e Antoni continuer\u00e0 per molti anni ad esserne il frontman.\nAltri progetti e collaborazioni.\nAmico di scrittori, artisti e poeti conosciuti in quegli anni, come Pier Vittorio Tondelli, Francesca Alinovi, Gian Ruggero Manzoni ed Enrico Palandri, si laurea il 12 luglio 1978 all'Universit\u00e0 di Bologna in Discipline delle Arti, della Musica e dello Spettacolo (DAMS), facolt\u00e0 di Lettere e Filosofia, discutendo con lo scrittore e docente Gianni Celati una tesi sui Beatles, una cosa considerata impensabile in quel periodo. Dal 1980 entra anche in contatto con il gruppo creativo degli autori della rivista Frigidaire, con la quale inizia una collaborazione che si sarebbe rinnovata spesso nei decenni successivi sino al concerto del 25 aprile 2012 presso la sede editoriale della rivista stessa a Giano dell'Umbria.\nCabarettista comico e poliedrico artista, ha vestito i panni di numerosi personaggi o creato formazioni come Astro Vitelli, i Ruvidi del Liscio, i Rotolones, gli Avanzi di Balera e i Pollok. Particolare importanza hanno Beppe Starnazza e i Vortici, gruppo da lui formato nel 1981 che ripropone con un moderno arrangiamento brani comici e surreali degli anni venti, trenta e quaranta, tra cui alcuni successi di Fred Buscaglione ed Ettore Petrolini. \u00c8 anche autore di numerosi libri, a partire dalla sua tesi di laurea al DAMS intitolata \"Il Viaggio dei Cuori Solitari: temi fantastici sulle canzoni dei Beatles\", poi edita da Il Formichiere di Milano. Nel 1986 scrive per gli Stadio la rockeggiante \"Incubo assoluto\". Successivamente pubblica quattro libri con Feltrinelli, un volume con Sperling &amp; Kupfer e uno con Pendragon.\nIl 14 ottobre 1994 al Killer Plastic presenta il primo romanzo di Gino Armuzzi \u201cSognavo di essere Bukowski\u201d, edito da Comix Sperling.\n\u00c8 stato anche attore in diversi film underground con lo pseudonimo di \"Tony Garbato\", mentre come \"Roberto Freak Antoni\" ha interpretato dei ruoli in \"Jack Frusciante \u00e8 uscito dal gruppo\" (1996) diretto da Enza Negroni, \"Cavedagne\" (2003) di Bernardo Bolognesi e Francesco Merini e \"Paz!\" (2002) diretto da Renato De Maria. La sua partecipazione a quest'ultimo \u00e8 legata alla sua amicizia con Andrea Pazienza, che lo ha anche fatto comparire in alcune sue storie a fumetti. Nel 2001 partecipa a \"Canto di spine - versi italiani del Novecento in forma canzone\" del gruppo genovese Altera (con i quali inizia a collaborare nel marzo 1997), antologia cantata della poesia italiana co-prodotta con Franz Di Cioccio (Fermenti Vivi/S4), cantando i versi di Poetica(2) di Raffaele Crovi. Nel 2001, in collaborazione con gli ultras del Bologna Football Club 1909 pubblica il singolo \"Fede Rossoblu\".\nNel 2002 canta \"Canzone per gli artisti\" nell'album \"1977/2003\" del progetto Punx Crew, e collabora con alcuni gruppi bolognesi, come Gli Atroci nell'album omonimo, e i Criopalmos per \"Bifidus\", singolo allegato alla rivista a fumetti Odrillo. Apprezzato nel film-documentario \"Siamo fatti cos\u00ec\" di Abi-Elisabeth Armand, Polivisioni (2004); nell'ottobre dello stesso anno pubblica insieme alla pianista Alessandra Mostacci, specializzata in repertorio contemporaneo, il CD \"IroniKontemporaneo\" composto da sedici brani inediti di compositori di musica contemporanea accompagnati dai versi demenziali e surreali di Antoni. Nel 2007 uscir\u00e0 \"IroniKontemporaneo Due\". Dal 1\u00ba novembre 2007 a Lucca Comics, su idea di Antoni e Stefano Ianne, viene lanciato il fumetto \"Freak\" ispirato alla vita di Antoni.\nDal 2007 conduce la trasmissione mattutina \"Pane Burro e Rock'n'Roll\" su Radio RockFM. All'interno del programma si occupa de \"l'Almanacco del Giorno che Fu\", del \"Test attitudinale per la patente da vero rocker\", di varie rubriche di utilit\u00e0 come \"Il Ritardatario Ritardato\", le cure de \"La casa di cura Eleonora Duse\", della \"Storia del Rock demenziale italiano\". Nel 2008 collabora con la band torinese Banda Elastica Pellizza per l'album \"La parola che consola\". A dicembre dello stesso anno \u00e8 presente alla mostra di tavole originali \"I maledetti del rock italiano\" a Citt\u00e0 di Castello; oltre ad essere ritratto nella carrellata dei \"maledetti\", scrive anche un saggio nel catalogo, dedicato ai rapporti tra rock e fumetto. Nel 2009 fa una breve apparizione nello spettacolo \"SensoZero\" (organizzato all'Auditorium di Roma dal programma radiofonico 610 di Radio2 RAI, con gag e scene di comicit\u00e0 fredda, surreale e originale).\nDal 1\u00ba novembre 2007 viene presentato a Lucca Comics \"Freak\", edito con pubblicazione bimestrale. Il fumetto racconta le avventure del personaggio Freak, trasposizione del reale Roberto Antoni, ideatore del fumetto insieme al compositore Stefano Ianne, con il quale instaura un forte rapporto di amicizia. \nNel 2010 viene premiato con la targa Milano da Bere alla carriera nella prima edizione della manifestazione Milano da Bere. A fine estate del 2010 forma con la compagna Alessandra Mostacci e l'ex batterista degli Skiantos Roberto \"Granito\" Morsiani la Freak Antoni Band, un ambizioso progetto che mette in secondo piano la satira e cerca di coniugare letteratura e musica classica con hard rock e heavy metal. Nel novembre dello stesso anno gli viene assegnato il \"Premio Tenco\" per aver innovato il linguaggio e la scena rock italiana.\nNel 2011 esce il CD \"Dinamismi plastici\" con 10 brani inediti della Freak Antoni Band completata da Max Cottafavi e Ricky Portera alla chitarra, Elisa Minari al basso, Sofia Buconi e Stefano Banchelli ai cori e Fabio Galliani alle ocarine di Budrio. Ancora nel 2011 partecipa all'album di Enrico Brizzi e Yuguerra \"La vita quotidiana in Italia\" (Irma Records), reinterpretando insieme a Steno dei Nabat il pezzo del 1979 \"Non salutare chi non ti ama\". Tra il 2011 e il 2012 collabora con la band Barresi Project e dall'ottobre 2011 con il gruppo Ossi Duri.\nL'abbandono degli Skiantos e la carriera solista.\nIl 12 aprile 2012, dopo 35 anni di collaborazione con gli Skiantos, Freak Antoni annuncia di lasciare il gruppo per intraprendere la carriera da solista. Continua anche il progetto Freak Antoni Band, in cui si uniscono Mattia Corso e Lele Carboni ai cori e Alberto Pavesi alla batteria, con una serie di concerti in centro-nord Italia tra il 2011 e il 2013.. Nel 2012 collabora con J-Ax in una riedizione del proprio brano \"I gelati sono buoni\" contenuto nell'album live del cantautore milanese \"Meglio Live\". Il 2013 \u00e8 l'anno dell'esibizione alla pi\u00f9 completa mostra dedicata ad Andrea Pazienza, \"Paz Art\", in cui assieme alla Mostacci al pianoforte, si esibisce tra le tavole del grande disegnatore.\nNello stesso anno, presentato in anteprima al Biografilm Festival di Bologna, esce \"Biografreak\", documentario del regista Emanuele Angiuli che racconta la vita e la storia di Roberto \"Freak\" Antoni, fondatore-cantante-autore degli Skiantos e del rock demenziale, dalle molteplici personalit\u00e0; dal bambino \"ragazzo da cortile\", all'adolescente irrequieto innamorato della musica e dei Beatles, al giovane poeta sperimentale e ribelle fino all'uomo sempre pronto a ricominciare una storia e una vita diversa. Una biografia quasi collettiva, in cui la storia di Freak Antoni \u00e8 quella degli altri bolognesi che frequentavano il DAMS nei suoi stessi anni. L'ultimo progetto musicale \u00e8 la Freak Flag Band, nata a settembre del 2013, formata da Alessandra Mostacci al pianoforte, Francesco Caporaletti al basso, Marco Casoni alla chitarra, Luca Ventura alla batteria, Fabio Verdini alle tastiere e Daniele (Lele) Carboni ai cori.\nAll'et\u00e0 di 54 anni gli viene diagnosticato un tumore all'intestino. Fiaccato dalla malattia, nell'ultimo periodo si accosta al pensiero di Osho, del quale apprezza l'atteggiamento di distacco rispetto alla morte, citandolo durante i propri spettacoli. Il 2 dicembre 2013 registra le parti di voce per il brano \"Par-lamento\" (Altera feat. \"Freak\" Antoni). La canzone contiene anche la citazione Skiantos \"Cosa pretendi da un paese che ha la forma di una scarpa\", e sar\u00e0 l'ultima da lui registrata, pubblicata come singolo speciale in vinile il 19 aprile 2014 per la settima edizione del Record Store Day. Tiene il suo ultimo concerto il 29 dicembre 2013 con la Freak Flag Band all\u2019American Soul di Offida, in provincia di Ascoli Piceno. Muore a causa di un aggravamento della malattia la mattina del 12 febbraio 2014 all'et\u00e0 di 59 anni.\nTributi.\nAlla sua morte molti furono i tributi alla sua arte da parte di importanti personaggi della cultura italiana. "}
{"id": "10020", "revid": "1632387", "url": "https://it.wikipedia.org/wiki?curid=10020", "title": "Bandiera d'Italia", "text": "La bandiera d'Italia, conosciuta anche per antonomasia come il Tricolore, \u00e8 il vessillo nazionale della Repubblica Italiana. \u00c8 una bandiera composta da tre colori, partendo dall'asta, da verde, bianco e rosso, colori nazionali dell'Italia, a tre bande verticali di eguali dimensioni, cos\u00ec definita dall'articolo 12 della Costituzione della Repubblica Italiana, pubblicata sulla \"Gazzetta Ufficiale\" n\u00ba 298 edizione straordinaria, del 27 dicembre 1947. La legge ne regolamenta utilizzo ed esposizione, tutelandone la difesa e prevedendo il reato di vilipendio della stessa; ne prescrive altres\u00ec l'insegnamento nelle scuole insieme agli altri simboli patri italiani.\nAlla bandiera italiana \u00e8 dedicata la Festa del Tricolore, istituita dalla legge n\u00ba 671 del 31 dicembre 1996, che si tiene ogni anno il 7 gennaio. Questa celebrazione commemora la prima adozione ufficiale del tricolore come bandiera nazionale da parte della Repubblica Cispadana, che avvenne a Reggio Emilia il 7 gennaio 1797, a seguito della rivoluzione francese e della discesa di Napoleone Bonaparte in Italia; la Repubblica Cispadana propugn\u00f2 tra i suoi ideali l'autodeterminazione dei popoli. I colori nazionali italiani erano comparsi per la prima volta a Genova il 21 agosto 1789 su una coccarda tricolore, mentre il primo stendardo militare verde, bianco e rosso, era stato adottato dalla Legione Lombarda a Milano l'11 ottobre 1796.\nDopo la data del 7 gennaio 1797 la considerazione popolare per la bandiera tricolore crebbe costantemente, sino a farla diventare uno dei simboli pi\u00f9 importanti del Risorgimento, che culmin\u00f2 il 17 marzo 1861 con la proclamazione del Regno d'Italia, di cui il tricolore assurse a vessillo nazionale. La bandiera italiana ha attraversato pi\u00f9 di due secoli di storia d'Italia, salutandone tutti gli avvenimenti pi\u00f9 importanti.\nStoria.\nLa nascita dei colori nazionali italiani su una coccarda.\nAnche la bandiera italiana, come altri vessilli nazionali, si ispira a quella francese, introdotta dalla rivoluzione nell'autunno del 1790 sulle navi da guerra della \"Marine nationale\" e simbolo del rinnovamento indotto dal giacobinismo delle origini.\nIl 12 luglio 1789, due giorni prima della presa della Bastiglia, il giornalista rivoluzionario Camille Desmoulins, mentre arringava la folla parigina alla rivolta, chiese ai manifestanti quale colore adottare come simbolo della rivoluzione francese, proponendo il verde speranza oppure il blu della rivoluzione americana, simbolo di libert\u00e0 e democrazia: i manifestanti risposero \"Il verde! Il verde! Vogliamo delle coccarde verdi!\". Desmoulins colse quindi una foglia verde da terra e se l'appunt\u00f2 al cappello come segno distintivo dei rivoluzionari. Il verde, nella primigenia coccarda francese, fu abbandonato dopo un solo giorno in favore del blu e del rosso, perch\u00e9 esso era anche il colore del fratello del re, il reazionario conte d'Artois, che divent\u00f2 monarca dopo la Restaurazione con il nome di Carlo X. La coccarda francese tricolore si complet\u00f2 poi, in seguito a eventi successivi, con l'aggiunta del bianco, colore dei Borboni, in ossequio al re Luigi XVI, che era ancora regnante nonostante le violente rivolte che imperversavano nel Paese: la monarchia francese fu abolita infatti tre anni dopo, il 10 agosto 1792.\nPoco dopo gli eventi rivoluzionari francesi, anche in Italia iniziarono a diffondersi estesamente gli ideali di innovazione sociale \u2014 sulla scorta dell'approvazione della \"Dichiarazione dei diritti dell'uomo e del cittadino\" del 1789 \u2014 e successivamente anche politica, con i primi fermenti patriottici indirizzati all'autodeterminazione nazionale: per tale motivo la bandiera francese blu, bianca e rossa divent\u00f2 prima riferimento dei giacobini italiani e in seguito fonte di ispirazione per la creazione di un vessillo identitario italiano.\nLe prime sporadiche dimostrazioni favorevoli agli ideali della rivoluzione francese da parte della popolazione italiana avvennero nell'agosto del 1789, con la comparsa, soprattutto nello Stato Pontificio, di coccarde di fortuna costituite da semplici foglie verdi di alberi che erano appuntate sui vestiti dei manifestanti richiamando analoghe proteste avvenute in Francia agli albori della rivoluzione, poco tempo prima dell'adozione della coccarda francese tricolore. \nIn seguito la popolazione italiana inizi\u00f2 a usare coccarde vere e proprie realizzate in stoffa: al verde delle foglie degli alberi, gi\u00e0 impiegato in precedenza, furono aggiunti il bianco e il rosso, in modo da richiamare in maniera pi\u00f9 marcata gli ideali rivoluzionari rappresentati dal tricolore francese; in particolare, la prima traccia documentata della comparsa della coccarda tricolore italiana \u00e8 datata 21 agosto 1789: negli archivi storici della Repubblica di Genova \u00e8 riportato che testimoni oculari avessero visto aggirarsi per la citt\u00e0 alcuni manifestanti aventi appuntata sui vestiti:\nLe gazzette italiane dell'epoca avevano infatti ingenerato confusione sui fatti francesi, in particolar modo omettendo la sostituzione del verde con il blu e il rosso, e riportando l'erronea notizia che il tricolore francese fosse verde, bianco e rosso; in aggiunta a ci\u00f2, non era ancora avvenuta una presa di coscienza nazionale vera e propria, tant'\u00e8 che per un breve periodo molti manifestanti italiani continuarono erroneamente a credere che la coccarda verde, bianca e rossa rappresentasse il tricolore francese: il loro obiettivo era infatti solo quello di manifestare l'adesione agli ideali della rivoluzione d'oltralpe. Il verde, una volta chiarito l'errore, fu poi mantenuto dai giacobini italiani perch\u00e9 rappresentava la natura e quindi \u2014 metaforicamente \u2014 anche i diritti naturali, ovvero l'uguaglianza e la libert\u00e0.\nIl verde, il bianco e il rosso applicati su una coccarda tricolore ricomparirono durante la fallita sommossa di Bologna contro lo Stato Pontificio del 13-14 novembre 1794 per opera di Luigi Zamboni e Giovanni Battista De Rolandis. Questa genesi \u00e8 invero contestata da alcuni studiosi, che sostengono la tesi per la quale le coccarde di Zamboni e De Rolandis fossero in realt\u00e0 bianche e rosse (associando invece questi colori allo stemma di Bologna), con inserti verdi non voluti, visto che furono aggiunti sotto forma di fodera.\nGli storici sono invece unanimi sul fatto che dopo gli eventi di Bologna la coccarda italiana tricolore sia apparsa nel 1796 a Milano: queste coccarde, aventi la tipica forma circolare, avevano il rosso all'esterno, il verde in posizione intermedia e il bianco al centro; i colori nazionali italiani debuttarono quindi su una coccarda.\nGli stendardi di Cherasco.\nLa traccia documentata pi\u00f9 antica che cita la bandiera tricolore italiana \u00e8 legata alla prima discesa di Napoleone Bonaparte nella penisola italiana. Con l'avvio della prima campagna d'Italia, in molti luoghi i giacobini della penisola insorsero contribuendo, insieme ai soldati italiani inquadrati nell'esercito francese, alle vittorie transalpine.\nQuesto rinnovamento fu accettato dagli italiani nonostante fosse legato alle convenienze della Francia napoleonica, che aveva forti tendenze imperialistiche, perch\u00e9 la nuova situazione politica era migliore di quella precedente: il legame a doppio filo con la Francia era infatti molto pi\u00f9 accettabile dei secoli passati nell'assolutismo.\nDurante la prima campagna d'Italia, Napoleone Bonaparte, al comando dell'Armata d'Italia, conquist\u00f2 gli Stati in cui era divisa la penisola italiana fondando nuovi organismi statali repubblicani che si ispiravano agli ideali rivoluzionari francesi. Tra il 1796 e il 1799 nacquero, tra le altre, la Repubblica Piemontese, la Repubblica Cispadana, la Repubblica Traspadana, la Repubblica Ligure, la Repubblica Romana, la Repubblica Anconitana e la Repubblica Napoletana.\nIl primo territorio a essere conquistato da Napoleone fu il Piemonte; nell'archivio storico del comune piemontese di Cherasco \u00e8 conservato un documento che attesta, il 13 maggio 1796, in occasione dell'omonimo armistizio tra Napoleone e le truppe austro-piemontesi (con cui Vittorio Emanuele I di Savoia cedette Nizza e la Savoia alla Francia per porre fine alla guerra), il primo accenno al tricolore italiano, riferendosi a stendardi comunali issati su tre torri del centro storico:\nSul documento il termine \u00abverde\u00bb \u00e8 stato successivamente barrato e sostituito da \u00abbleu\u00bb, cio\u00e8 dal colore che forma \u2013 insieme al bianco e al rosso \u2013 la bandiera francese.\nLa bandiera militare della Legione Lombarda.\nInizialmente, il tricolore francese fu innalzato da molte citt\u00e0: il nuovo conquistatore non era, come in tempi antichi, geloso dei propri colori, ma orgoglioso che essi fossero messi in mostra, essendo questi i simboli di un esercito conquistatore e di un popolo vittorioso. \u00c8 alla bandiera francese che i documenti, almeno fino all'ingresso dell'esercito napoleonico italiano a Milano nell'ottobre 1796, fanno riferimento quando usano il termine \"tricolore\".\nL'11 ottobre 1796 Napoleone comunic\u00f2 al Direttorio la nascita della Legione Lombarda, un'unit\u00e0 militare costituita dall'Amministrazione generale della Lombardia, governo che faceva capo alla Repubblica Traspadana. Su questo documento, in riferimento alla sua bandiera di guerra, che ricalcava il tricolore francese e che fu proposta a Napoleone dai patrioti milanesi, \u00e8 riportato che:\nA tal proposito, uno dei patrioti milanesi filo-napoleonici, l'avvocato Giovanni Battista Sacco, dichiar\u00f2:\nLa Legione Lombarda fu quindi il primo reparto militare italiano a dotarsi d'un vessillo tricolore come insegna. Secondo fonti pi\u00f9 autorevoli, la scelta effettuata dai membri della Legione Lombarda di sostituire il blu della bandiera francese con il verde fu altres\u00ec legata al colore delle divise della Milizia cittadina milanese, i cui componenti, fin dal 1782, indossavano un'uniforme di questa tonalit\u00e0, ovvero un abito verde con mostrine rosse e bianche; per siffatta ragione, in dialetto milanese, i membri di questa guardia comunale erano popolarmente chiamati \"remolazzit\", ovvero \u00abpiccoli ravanelli\u00bb, richiamando le rigogliose foglie verdi di questo ortaggio.\nIl bianco e il rosso erano anche peculiari dell'antichissimo stemma comunale di Milano, e parimenti comuni sulle divise militari lombarde dell'epoca. Non fu quindi un caso che il tricolore verde, bianco e rosso fosse scelto come insegna dalla Legione Lombarda.\nLa prima approvazione ufficiale della bandiera italiana da parte delle autorit\u00e0 fu quindi come insegna militare della Legione Lombarda e non ancora come bandiera nazionale di uno Stato italiano sovrano. Il 6 novembre 1796 la prima coorte della Legione Lombarda ricevette il proprio vessillo tricolore nel corso di una solenne cerimonia alle ore cinque pomeridiane in piazza del Duomo a Milano. La bandiera si presentava divisa in tre fasce verticali, riportando la scritta \"Legione Lombarda\" e il numero di coorte, mentre al centro si stagliava una corona di quercia racchiudente un berretto frigio e una squadra massonica con pendolo.\nBandiere della stessa foggia furono assegnate anche alle altre cinque coorti costituite. Tutti e sei i vessilli sono ancora esistenti: cinque esposti all'Heeresgeschichtliches Museum di Vienna e uno al mus\u00e9e de l'Arm\u00e9e di Parigi. Con il susseguirsi delle vittorie militari di Napoleone e la conseguente nascita delle repubbliche favorevoli agli ideali rivoluzionari, in molte citt\u00e0 italiane si assunsero, sugli stendardi militari, il rosso, il bianco e il verde quali simbolo di innovazione sociale e politica.\nLa bandiera militare della Legione Italiana.\nDal 16 al 18 ottobre 1796, a Modena, si tenne un congresso che, attraverso l'attiva partecipazione di Bologna, Ferrara, Modena e Reggio Emilia, decret\u00f2 la nascita della Repubblica Cispadana, con l'avvocato Antonio Aldini in qualit\u00e0 di presidente.\nTra i vari provvedimenti presi, il congresso deliber\u00f2 la costituzione di una Legione Italiana, poi ridenominata Legione Cispadana, che avrebbe dovuto partecipare insieme alla Francia a una guerra contro gli austriaci; il vessillo militare di questa unit\u00e0 militare era composto da un tricolore rosso, bianco e verde, probabilmente ispirato dall'analoga decisione della Legione Lombarda:\nCome gi\u00e0 accennato, non si tratt\u00f2 ancora di una bandiera nazionale, ma nuovamente di una bandiera di guerra.\nIl vessillo civico della congregazione di Bologna.\nIl 19 giugno 1796 Bologna fu occupata dalle truppe napoleoniche. Di poco appresso, fu istituita una Guardia civica, che adott\u00f2 una divisa identica a quella della Milizia cittadina milanese, ovvero un abito verde con mostrine rosse e bianche. Il 18 ottobre 1796, contestualmente alla costituzione della Legione Italiana, la congregazione filo napoleonica dei magistrati e deputati aggiunti di Bologna, al terzo punto della discussione, deliber\u00f2 la creazione di un vessillo civico tricolore, questa volta sganciato dall'uso militare. Su un documento conservato nell'archivio di Stato di Bologna si pu\u00f2 leggere:\nConseguentemente all'adozione da parte della congregazione bolognese, il tricolore divent\u00f2 simbolo politico della lotta per l'indipendenza dell'Italia dalle potenze straniere, avvalorato dal suo utilizzo anche in ambito civile. A questo vessillo bolognese, legato a una realt\u00e0 comunale e quindi avente ancora respiro prettamente locale, e ai precedenti stendardi militari della Legione Lombarda e di quella Italiana, si ispir\u00f2 poi la successiva adozione della bandiera italiana da parte di un organismo statale, la Repubblica Cispadana, che avvenne il 7 gennaio 1797.\nLa bandiera nazionale della Repubblica Cispadana.\nA Reggio Emilia, il 27 dicembre 1796, in un'assemblea tenutasi in un salone del municipio della citt\u00e0 (in seguito all'uopo ribattezzato Sala del Tricolore) 110 delegati presieduti da Carlo Facci approvarono la carta costituzionale della Repubblica Cispadana, comprendente i territori di Bologna, Ferrara, Modena e Reggio Emilia.\nIn riunioni successive furono decretati e ufficializzati molti provvedimenti, tra cui la scelta dell'emblema della neonata repubblica. Ad avanzare la proposta di adozione di una bandiera nazionale verde, bianca e rossa fu, in un'assemblea avvenuta il 7 gennaio, Giuseppe Compagnoni, che per questo \u00e8 ricordato come il \u00abpadre del tricolore\u00bb. Questo decreto di adozione recita:\nLa decisione del congresso di adottare una bandiera tricolore verde, bianca e rossa fu poi salutata da un'atmosfera giubilante, tanto era l'entusiasmo dei delegati, e da scrosci di applausi. La storica seduta del congresso non specific\u00f2 le caratteristiche di questa bandiera con la determinazione della tonalit\u00e0 e della proporzione dei colori, e non precis\u00f2 neppure la loro collocazione sul vessillo. Sul verbale della riunione di sabato 7 gennaio 1797, avvenuta anch'essa nella futura Sala del Tricolore, si pu\u00f2 leggere:\nPer la prima volta il tricolore divent\u00f2 ufficialmente bandiera nazionale di uno Stato italiano sovrano, sganciandosi dal significato militare e civico locale: con questa adozione la bandiera italiana assunse pertanto un'importante valenza politica. Nella seduta del 21 gennaio, tenutasi questa volta a Modena, dove nel frattempo erano stati spostati i lavori congressuali, la decisione fu resa esecutiva:\nIl vessillo che fu poi utilizzato dalla Repubblica Cispadana si presentava interzato in fascia con il rosso in alto, al centro l'emblema della repubblica e ai lati le lettere \"R\" e \"C\", ovvero le iniziali delle due parole che formano il nome dell'organismo statale.\nLa bandiera italiana fu esposta per la prima volta al pubblico nella citt\u00e0 di Modena il 12 febbraio 1797; per celebrarne l'avvenimento, fu organizzato un corteo attraversante le vie della citt\u00e0, che pass\u00f2 alla storia con il nome di \"passeggiata patriottica\", con esponenti della Guardia civica e dell'esercito che le tributavano, solennemente, onore. Da questa data il tricolore italiano si diffuse anche al di fuori dei confini emiliani, soprattutto in Lombardia, e inizi\u00f2 a essere esibito sempre pi\u00f9 sovente, come vessillo militare, dai soldati napoleonici che combattevano in Italia.\nA Bergamo fu decretato l'obbligo da parte dei civili di portare una coccarda tricolore appuntata sui vestiti, coercizione che fu sancita, il 13 maggio 1797, anche a Modena e Reggio Emilia. Anche senza bisogno di obblighi da parte delle autorit\u00e0, la coccarda si diffuse sempre di pi\u00f9 tra la popolazione, che la portava con fierezza, gettando le basi, insieme ad altri fattori, al Risorgimento.\nLa bandiera nazionale della Repubblica Cisalpina.\nPochi mesi dopo, il 29 giugno 1797, con l'unione tra le repubbliche Cispadana e Traspadana, si costitu\u00ec la Repubblica Cisalpina, un organismo statale filo napoleonico di vaste dimensioni avente come capitale Milano.\nAlla celebrazione formale della nascita nella neonata repubblica, che avvenne il 9 luglio nel capoluogo meneghino, parteciparono persone (considerando altre fonti, molte meno: persone), tra comuni cittadini, militari francesi e i rappresentanti dei maggiori comuni della repubblica. La manifestazione, che ebbe luogo al Lazzaretto di Milano, fu caratterizzata da un tripudio di bandiere e coccarde tricolori. Nell'occasione Napoleone diede solennemente ai reparti militari della neonata repubblica, dopo averli passati in rassegna, i loro vessilli tricolori.\nOriginariamente i colori della bandiera della Repubblica Cisalpina erano disposti orizzontalmente, con il verde collocato in alto, ma l'11 maggio 1798, il Gran Consiglio del neonato Stato scelse, come vessillo nazionale, un tricolore italiano con i colori disposti verticalmente:\nIn questo periodo nacque l'attaccamento della popolazione nei confronti della bandiera italiana, che inizi\u00f2 a entrare nell'immaginario collettivo come simbolo del Paese.\nCi\u00f2 valeva soprattutto nell'esercito, dove il vessillo militare tricolore era difeso a tutti i costi dalla cattura del nemico. Significativo fu un episodio che accadde il 16 gennaio 1801, durante la seconda Repubblica Cisalpina: l'ufficiale napoleonico Teodoro Lechi, in uno scontro con gli austriaci a Trento durante il quale era conteso un ponte sul fiume Adige, ebbe la peggio, ma prima di arrendersi decise di bruciare le bandiere tricolori del reparto militare per evitare che finissero nelle mani del nemico.\nLa bandiera nazionale della Repubblica Italiana e quella del Regno d'Italia.\nCon la trasformazione della Repubblica Cisalpina in Repubblica Italiana (1802-1805), ente statale che non comprendeva tutta la penisola italiana e che era anch'esso direttamente dipendente dalla Francia napoleonica, la disposizione dei colori sulla bandiera mut\u00f2 in una composizione formata da un quadrato verde inserito in un rombo bianco a sua volta incluso in un riquadro rosso: da questa bandiera ha tratto ispirazione lo stendardo presidenziale italiano in uso dal 14 ottobre 2000. Il decreto di adozione della storica bandiera napoleonica, che \u00e8 datato 20 agosto 1802, recita:\nIl vicepresidente della Repubblica Francesco Melzi d'Eril avrebbe voluto eliminare il verde dal vessillo ma, a causa dell'opposizione di Napoleone e delle \u00abpressioni di forze morali massoniche democratiche\u00bb, tale colore fu mantenuto.\nCon la trasformazione della Repubblica Italiana in Regno d'Italia (1805-1814), anch'esso non comprendente l'intera penisola italiana, la bandiera non sub\u00ec modifiche sostanziali. La spinta rivoluzionaria napoleonica sub\u00ec nel frattempo un'evoluzione, assumendo tinte pi\u00f9 reazionarie: fu abolito, ad esempio, il calendario rivoluzionario francese, che fu sostituito dal ripristino dell'antico calendario gregoriano, e molti miti della rivoluzione francese, come la presa della Bastiglia, furono messi in secondo piano.\nQuesto vento di cambiamento si ripercosse anche sull'uso delle bandiere e delle coccarde: il tricolore italiano fu sempre pi\u00f9 sostituito da quello francese, con il blu della bandiera d'oltralpe che prese il posto del verde del vessillo italiano. Questo cambiamento fu anche formale: le fasce dei sindaci ora erano costituite dal tricolore francese e non pi\u00f9 da quello italiano.\nNonostante queste limitazioni il tricolore verde, bianco e rosso penetr\u00f2 preponderantemente nell'immaginario collettivo degli italiani assurgendo, a tutti gli effetti, a simbolo inequivocabile di italianit\u00e0. In poco meno di vent'anni, la bandiera italiana, da semplice vessillo derivato da quello francese, aveva acquisito una sua peculiarit\u00e0, divenendo assai celebre e conosciuta.\nIl Risorgimento e l'Unit\u00e0 d'Italia.\nDai moti del 1821 alle rivolte del 1848.\nCon la caduta di Napoleone e la Restaurazione dei regimi monarchici assolutistici, il tricolore italiano entr\u00f2 in clandestinit\u00e0, diventando simbolo dei fermenti patriottici che iniziarono a serpeggiare in Italia, la cui stagione \u00e8 conosciuta come Risorgimento. Nel Regno Lombardo-Veneto, Stato dipendente dall'Impero austriaco nato dopo la caduta di Napoleone, per chi esponeva il tricolore italiano era prevista la pena di morte. L'obiettivo degli austriaci era infatti, citando le testuali parole dell'imperatore Francesco Giuseppe I d'Austria, di \"fare dimenticare di essere italiani\".\nL'11 marzo 1821, durante i moti piemontesi, il tricolore italiano sventol\u00f2 per la prima volta nella storia risorgimentale alla cittadella di Alessandria dopo l'oblio causato dalla Restaurazione. \nRievocando l'episodio, Giosu\u00e8 Carducci vi dedic\u00f2 questi versi:\nNon tutte le fonti sono per\u00f2 concordi; alcune di esse documentano il fatto che la bandiera che garriva ad Alessandria fosse in realt\u00e0 costituita da altri colori: il vessillo del Regno di Sardegna oppure il tricolore nero, rosso e blu della carboneria.\nLa bandiera verde, bianca e rossa riapparve nel corso dei moti del 1830-1831, soprattutto grazie a Ciro Menotti, il patriota che diede inizio alla ribellione in Italia. Nel 1831 Giuseppe Mazzini lo scelse come emblema della Giovine Italia; a partire dal 1833-1834, proprio grazie all'opera di Mazzini, il simbolismo del tricolore si diffuse sempre di pi\u00f9 lungo la penisola a iniziare dall'Italia settentrionale e centrale. \nNel 1834 fu adottato dai rivoltosi che tentarono di invadere la Savoia, mentre un vessillo tricolore della Giovane Italia fu portato nel 1835 in America meridionale da Giuseppe Garibaldi durante il proprio esilio. La bandiera italiana si diffuse anche tra gli esiliati politici, divenendone il simbolo della lotta per l'indipendenza e della pretesa di avere costituzioni pi\u00f9 liberali.\nIl tricolore italiano fu sventolato anche durante le insurrezioni del 1837 in Sicilia, del 1841 in Abruzzo e del 1843 in Romagna. Nel 1844 un tricolore della Giovine Italia accompagn\u00f2 i fratelli Bandiera nel loro fallito tentativo di sollevare le popolazioni del Regno delle Due Sicilie.\nTricolori italiani sventolarono, sfidando le autorit\u00e0, che ne avevano decretato il divieto, anche in occasione della commemorazione della rivolta del quartiere genovese di Portoria contro gli occupanti asburgici durante la guerra di successione austriaca. Nel corso di tale manifestazione, che avvenne il 10 dicembre 1847 a Genova sul piazzale del santuario della Nostra Signora di Loreto del quartiere di Oregina, debutt\u00f2, eseguito dalla Filarmonica Sestrese, \"Il Canto degli Italiani\" di Goffredo Mameli e Michele Novaro, inno nazionale italiano dal 1946. \"Il Canto degli Italiani\", in una strofa, cita la bandiera italiana:\nQuesto passaggio, che si legge nella seconda strofa, richiama alla speranza (\"la speme\") che l'Italia, ancora divisa negli stati preunitari, si fonda finalmente in un'unica nazione raccogliendosi sotto una sola bandiera: il tricolore.\nI moti del 1848 e la prima guerra d'indipendenza.\nLa bandiera italiana fu poi protagonista della primavera dei popoli, ovvero dell'ondata di moti rivoluzionari che sconvolsero l'Europa dal 1848 al 1849.\nNel marzo del 1848 le cinque giornate di Milano furono caratterizzate da una profusione di bandiere e coccarde tricolori. L'abbandono della citt\u00e0 da parte delle truppe austriache del feldmaresciallo Josef Radetzky, il 22 marzo, determin\u00f2 l'immediata costituzione del Governo provvisorio di Milano presieduto dal podest\u00e0 Gabrio Casati, che emise un proclama recitante:\nIl giorno successivo il re di Sardegna Carlo Alberto di Savoia assicur\u00f2 al Governo provvisorio della citt\u00e0 lombarda che le sue truppe, pronte a venirgli in aiuto, avrebbero utilizzato come bandiera militare un tricolore con lo stemma sabaudo sovrapposto sul bianco. In particolare, il proclama del re del 23 marzo 1848 ai lombardi e ai veneti, avente decisi connotati politici, recitava:\nIl processo di trasformazione della bandiera d'Italia in uno dei simboli patri italiani fu completato, consolidandosi definitivamente, durante i moti milanesi. Un tricolore di fortuna formato da camicie rosse, mostre verdi e un lenzuolo bianco, fu issato sul pennone della nave che riportava Giuseppe Garibaldi in Italia dall'America meridionale poco dopo l'inizio della prima guerra d'indipendenza.\nL'11 aprile 1848 il tricolore italiano divenne ufficialmente, tramite regio decreto, unica bandiera utilizzata sulle navi da guerra sabaude e sulla flotta mercantile del Regno di Sardegna, mentre il 28 aprile 1848, con analogo provvedimento, il vessillo verde, bianco e rosso divent\u00f2 insegna ufficiale delle milizie comunali dello Stato sardo. L'8 maggio 1848 il vessillo tricolore complet\u00f2 l'iter istituzionale, diventando bandiera nazionale ufficiale del Regno di Sardegna, quando fu innalzato per la prima volta su Palazzo Madama a Torino, sede del Senato Subalpino. In un discorso pronunciato davanti al Parlamento del Regno di Sardegna il 9 giugno 1848, re Carlo Alberto dichiar\u00f2:\nLeopoldo II d'Asburgo-Lorena, granduca di Toscana, nell'atto di concessione della costituzione (17 febbraio 1848) non cambi\u00f2 il vessillo nazionale (\"[...] Lo Stato conserva la sua bandiera e i suoi colori [...]\") ma accord\u00f2 in seguito alle milizie toscane, tramite decreto, l'utilizzo di una sciarpa tricolore accanto ai simboli del Granducato (25 marzo 1848). Il granduca, in seguito alle pressioni dei patrioti toscani, adott\u00f2 poi la bandiera tricolore anche come vessillo di Stato e come stendardo militare per le truppe mandate in aiuto a Carlo Alberto di Savoia. Analoghi provvedimenti furono adottati dal Ducato di Parma e Piacenza e dal Ducato di Modena e Reggio.\nQuesta svolta dur\u00f2 fino alla fine della prima guerra d'indipendenza (1849), che termin\u00f2 con la sconfitta dell'esercito piemontese di Carlo Alberto di Savoia: dopo di essa furono ripristinate le antiche bandiere. Solo il Regno di Sardegna conferm\u00f2 il tricolore italiano come bandiera nazionale di Stato anche a primo conflitto risorgimentale terminato. \nLa prima fase del pontificato di papa Pio IX fu caratterizzata da una progressiva apertura alle richieste liberali della popolazione: all'inizio del 1848, in questo contesto, il sommo pontefice concesse l'utilizzo di cravatte tricolori annodate sui vessilli militari dell'esercito dello Stato della Chiesa. Successivamente, a causa delle proteste dei cattolici di lingua tedesca, papa Pio IX cambi\u00f2 atteggiamento, mettendosi contro i fermenti patriottici che pervadevano la penisola italiana. La Repubblica Romana, costituitasi il 9 febbraio 1849 in seguito alla rivolta contro lo Stato Pontificio che detronizz\u00f2 il papa, che nel frattempo aveva cambiato atteggiamento nei confronti dei patrioti, il 12 febbraio adott\u00f2 come vessillo nazionale una bandiera verde, bianca e rossa con un'aquila romana repubblicana sulla punta dell'asta.\nFerdinando II di Borbone, re delle Due Sicilie, poco dopo lo scoppio delle rivolte, concesse prima la costituzione (10 febbraio 1848) e poi accord\u00f2 (23 febbraio) l'utilizzo di sciarpe tricolore come ornamento della bandiera nazionale. Il tricolore, nel Regno delle Due Sicilie, inizi\u00f2 a sventolare il 12 gennaio nel corso della rivolta di Palermo contro il governo borbonico, che diede poi origine all'auto-proclamatosi Regno di Sicilia, durante la cui effimera esistenza i patrioti solevano cantare, in lingua siciliana, il brano popolare \"Lu dudici jnnaru 1848\" (it. \"Il dodici gennaio 1848\").\nLe rivolte per\u00f2 non si placarono e il Regno di Sicilia, nel frattempo, decret\u00f2 come bandiera nazionale un vessillo verde, bianco e rosso con una trinacria al centro. In seguito ai tumulti scoppiati fuori dal neo insediato Parlamento napoletano (15 maggio), Ferdinando II decise di spedire le truppe borboniche a sedare le rivolte in tutto il Regno delle Due Sicilie, ritrattando nel contempo tutte le concessioni fatte poco tempo prima, costituzione e istituzione del parlamento compresi.\nIl tricolore della Repubblica di San Marco, proclamatasi indipendente il 22 marzo 1848 dall'Impero austriaco, era invece caratterizzato da un Leone Alato collocato in alto a sinistra. Il tricolore sventol\u00f2 anche sulle barricate delle dieci giornate di Brescia e in molti altri centri come Varese, Gallarate, Como, Melegnano, Cremona, Monza, Udine, Trento, Verona, Rovigo, Vicenza, Belluno e Padova.\nQuesta diffusione lungo tutta la penisola italiana fu la dimostrazione che la bandiera tricolore aveva ormai assunto un simbolismo consolidato e valido su tutto il territorio nazionale. In precedenza erano comuni, tra i patrioti, anche i colori della carboneria, ovvero il rosso, l'azzurro e il nero, ma dal 1848 il ruolo di simbolo identificativo della lotta per l'indipendenza fu assunto univocamente dal tricolore verde, bianco e rosso. L'iconografia della bandiera italiana inizi\u00f2 poi a diffondersi, oltre che in ambito vessillologico e militare, anche in alcuni oggetti quotidiani come sciarpe e tessuti per abiti.\nDalla guerra di Crimea all'Unit\u00e0 d'Italia.\nIl 14 aprile 1855, prima della partenza per la guerra di Crimea, le bandiere tricolori italiane furono affidate solennemente ai soldati da re Vittorio Emanuele II di Savoia, succeduto nel 1849 al padre Carlo Alberto, con la seguente frase di commiato \"[...] Difendetele e riportatele coronate di nuova gloria [...]\". Nel 1857 una bandiera italiana con l'asta sormontata da un berretto frigio e con archipendolo, simbolo di equilibrio sociale, fu protagonista della spedizione di Sapri, fallito tentativo di innescare una rivolta nel Regno delle Due Sicilie perpetrato da Carlo Pisacane; questi, per non farsi catturare, si suicid\u00f2 \u2013 secondo la leggenda \u2013 fasciato con una bandiera tricolore.\nDurante la seconda guerra d'indipendenza le citt\u00e0 che man mano venivano conquistate dal \"re eletto\" Vittorio Emanuele II di Savoia e da Napoleone III di Francia salutavano i due sovrani come liberatori in un tripudio di bandiere e coccarde tricolori; anche i centri in procinto di chiedere l'annessione al Regno di Sardegna tramite plebisciti sottolineavano la loro volont\u00e0 di far parte di un'Italia unita con lo sventolio del tricolore. La bandiera italiana rifulgeva infatti in Toscana, in Emilia, nelle Marche e in Umbria, ma anche in citt\u00e0 che avrebbero dovuto aspettare qualche tempo prima di essere annesse, come Roma e Napoli.\n\u00c8 proprio di questi anni il grande entusiasmo della popolazione nei confronti del tricolore: oltre che dall'esercito del Regno di Sardegna e dalle truppe di volontari che parteciparono alla seconda guerra d'indipendenza, la bandiera verde, bianca e rossa si diffuse capillarmente nelle regioni appena conquistate o annesse tramite plebiscito, comparendo sulle finestre delle case, nelle vetrine dei negozi e all'interno di locali pubblici come alberghi, taverne, osterie, ecc.\nIl tricolore accompagn\u00f2, sebbene non ufficialmente, anche i volontari della spedizione dei Mille guidata da Giuseppe Garibaldi; l'Eroe dei due Mondi, in particolare, aveva una deferenza e un ossequio assoluto nei confronti della bandiera italiana. Dopo un'iniziale prudenza, man mano che Garibaldi conquistava le citt\u00e0 dell'Italia meridionale durante la sua risalita lungo la penisola, l'entusiasmo patriottico cresceva sempre di pi\u00f9, con le file dell'Esercito meridionale che si ingrossavano costantemente e con le bandiere tricolori che sventolavano ovunque.\nA Palermo i cantastorie cantavano in lingua siciliana \"Li tri colura spinci pr'ogni via\", ovvero \"alza il tricolore in ogni via\". Poco dopo la perdita della Sicilia, il 25 giugno 1860, re Francesco II di Borbone, tentando di limitare i danni vista la crescente partecipazione della popolazione all'impresa di Garibaldi, decret\u00f2 che la bandiera verde, bianca e rossa fosse anche il vessillo ufficiale del suo Regno, con lo stemma delle Due Sicilie sovrapposto sul bianco. Per ironia della sorte, nella fase finale della spedizione dei Mille, il tricolore del Regno delle Due Sicilie garr\u00ec in antagonismo alla bandiera tricolore del Regno di Sardegna.\nIl 17 marzo 1861 fu proclamato il Regno d'Italia:\nIl tricolore continu\u00f2 a essere la bandiera nazionale anche del nuovo Stato, sebbene non ufficialmente riconosciuto da una legge specifica, ma regolamentato, per quanto riguarda la foggia dei vessilli militari, da un regio decreto del 25 marzo 1860 che rimase in vigore fino alla nascita della Repubblica Italiana (1946).\nNel periodo del brigantaggio postunitario, Fulco Salvatore Ruffo di Calabria, IX principe di Scilla, uno dei membri della corte in esilio di Francesco II di Borbone, in una lettera raccomand\u00f2 al generale spagnolo Jos\u00e9 Borjes, inviato nell'Italia meridionale per guadagnare alla causa legittimista i briganti, l'uso della bandiera tricolore.\nIl tricolore, in questo contesto, aveva un significato universale, trasversale, condiviso sia da monarchici sia da repubblicani, dai progressisti e dai conservatori e dai guelfi come dai ghibellini: fu scelto come bandiera dell'Italia unita anche per tale motivo.\nDalla terza guerra d'indipendenza alla presa di Roma.\nDurante la battaglia di Custoza (24 giugno 1866), durante la terza guerra d'indipendenza italiana, i militari del 44\u00ba reggimento della brigata \"Forl\u00ec\" salvarono una bandiera tricolore dalla cattura delle truppe austriache. Per non consegnare al nemico il loro stendardo militare, stracciarono il drappo della bandiera tricolore in tredici pezzi, suddivisi tra i presenti, e nascosero quei brandelli di stoffa sotto la giubba. Terminata la guerra fu possibile recuperare undici delle tredici porzioni del drappo e ricostruire cos\u00ec la bandiera originaria, che pass\u00f2 alla storia con il nome di \"Tricolore di Oliosi\".\nA seguito della terza guerra d'indipendenza il Veneto fu annesso al Regno d'Italia; l'ingresso delle truppe italiane a Venezia, avvenuto il 19 ottobre 1866, fu salutato da un'invasione di bandiere tricolori. Dal momento della promulgazione di una delibera del suo consiglio comunale, datata 5 novembre 1866, Vicenza \u00e8 l'unica citt\u00e0 d'Italia ad aver adottato come proprio vessillo cittadino, in luogo del gonfalone civico, la bandiera tricolore, caricata dello stemma del comune. La citt\u00e0 veneta decise di cambiare patriotticamente la natura della propria insegna poco prima della visita di re Vittorio Emanuele II, giunto in citt\u00e0 per il conferimento della medaglia d'oro al valor militare guadagnata dalla municipalit\u00e0 veneta con la battaglia di Monte Berico, combattuta il 10 giugno 1848 nei dintorni della citt\u00e0: in occasione della visita del sovrano, Vicenza non present\u00f2 a Vittorio Emanuele II il proprio gonfalone ma, decisione dalla quale sar\u00e0 originata la sua successiva delibera, il tricolore italiano.\nBandiere tricolori salutarono poi il Regio Esercito durante la marcia verso Roma, che si concluse con la breccia di Porta Pia del 20 settembre 1870 e l'annessione del Lazio al Regno d'Italia. Roma divenne ufficialmente capitale d'Italia il 1\u00ba gennaio 1871, mentre l'insediamento della corte reale e del governo sabaudo ebbe luogo il 6 luglio dello stesso anno: da questa data il tricolore italiano sventola dal pennone pi\u00f9 alto del Palazzo del Quirinale.\nDall'Unit\u00e0 d'Italia alla prima guerra mondiale.\nDopo l'Unit\u00e0 d'Italia l'uso del tricolore si diffuse sempre di pi\u00f9 tra la popolazione: la bandiera, e i suoi colori, cominciarono a essere riportati sulle etichette dei prodotti commerciali, sui quaderni scolastici, sulle prime automobili, sulle confezioni di sigari, ecc. Anche tra gli aristocratici ebbe successo: le famiglie pi\u00f9 importanti facevano sovente installare sulla facciata principale dei loro palazzi signorili un portabandiera dove collocavano il tricolore italiano. Inizi\u00f2 poi a comparire fuori dagli edifici pubblici, dalle scuole, dagli uffici giudiziari e dagli uffici postali. \u00c8 di questo periodo l'introduzione dell'uso della fascia tricolore per i sindaci e per i giurati delle corti di assise.\nL'unica citt\u00e0 dove l'attaccamento alla bandiera non era sentito da tutta la popolazione era Roma: nella capitale era infatti presente un buon numero di cittadini ancora fedele al papato. A Roma il clero era ostile al neonato stato italiano in modo molto marcato, tanto da rifiutarsi di benedire il tricolore e da impedire alle bandiere italiane di entrare nelle chiese anche in occasione di funerali o di cerimonie pubbliche.\n\u00c8 di questi anni la fondazione della prima colonia italiana, la baia di Assab, che divent\u00f2 il primigenio avamposto della futura Eritrea italiana: nel 1882, per la prima volta, il tricolore sventol\u00f2 in un possedimento italiano in Africa. Non tutti erano favorevoli all'avventura coloniale: il deputato socialista Andrea Costa dichiar\u00f2 che il tricolore non doveva garrire in una terra lontana, ma solo in Italia:\nI detrattori dell'impresa coloniale obiettavano che non andasse fatta confusione tra patriottismo e colonialismo. Nel 1885 fu introdotta la maglia tricolore per il ciclista che si laurea campione d'Italia. Concettualmente, questo riconoscimento \u00e8 simile al collocamento di uno scudetto tricolore sulle maglie della squadra campione d'Italia nel calcio, nel rugby, nella pallavolo, nella pallacanestro, ecc.; l'idea di apporre uno scudetto sulle maglie delle squadre sportive vincitrici dei rispettivi campionati nazionali fu di Gabriele D'Annunzio. Nel calcio, primo sport a farne uso, fu introdotto nel 1924.\nNel 1889, in ambito culinario, fu inventata la pizza Margherita, chiamata cos\u00ec in onore della regina Margherita di Savoia, i cui ingredienti principali richiamano la bandiera tricolore: verde per il basilico, bianco per la mozzarella e rosso per la salsa di pomodoro.\nNel 1897 la bandiera italiana comp\u00ec cent'anni. La celebrazione fu molto sentita dalla popolazione, tant'\u00e8 che l'Italia fu invasa da tricolori; la manifestazione pi\u00f9 importante avvenne a Reggio Emilia, dove il 7 gennaio di cento anni prima era nato il tricolore italiano. Nel giorno della celebrazione nella citt\u00e0 emiliana Giosu\u00e8 Carducci defin\u00ec la bandiera \"benedetta\" e la baci\u00f2 alla fine del discorso.\nDi questi anni \u00e8 l'inizio dell'emigrazione italiana, soprattutto verso il continente americano: il tricolore, spesso portato nelle valigie dei migranti, inizi\u00f2 a sventolare al di fuori dei confini nazionali, soprattutto nelle \"Little Italy\" che stavano formandosi nel mondo. Molte altre volte il sentimento di italianit\u00e0 e il legame con i suoi simboli \u2013 tricolore compreso \u2013 nacque o si rinforz\u00f2 solo dopo che i migranti ebbero lasciato l'Italia. Questo legame con la terra d'origine non si sbiadiva con il passare delle generazioni: molto spesso era ancora vivo alla terza o quarta generazione. Qualche anno prima, nel 1861, il presidente degli Stati Uniti d'America Abraham Lincoln pass\u00f2 in rassegna alcuni reparti militari che stavano partecipando alla guerra di secessione americana: tra essi c'era una \"Garibaldi Guard\", formata da immigrati italiani, che aveva come vessillo militare la bandiera tricolore della Giovine Italia.\nCon le prime lotte sindacali di fine XIX secolo, la bandiera italiana inizi\u00f2 a sventolare tra le mani dei manifestanti durante gli scioperi. Anche durante le lotte perpetrate dai fasci siciliani tra il 1892 e il 1894 vi fu una profusione di bandiere italiane: a esse erano contrapposti i tricolori delle forze dell'ordine mandate dal governo a sedare le rivolte sindacali.\nIl 25 aprile 1900 il tricolore italiano sventol\u00f2 nella Terra di Francesco Giuseppe, un arcipelago situato a nord dell'Impero russo tra il mar Glaciale Artico e il mare di Kara, portatovi durante una spedizione organizzata nelle zone artiche capitanata dall'esploratore Umberto Cagni.\nA cavallo tra il XIX e il XX secolo il patriottismo inizi\u00f2 gradualmente a trasformarsi in nazionalismo; dal fervore patriottico ottocentesco che propugnava il voto popolare e la libert\u00e0, si pass\u00f2 a un acceso nazionalismo che avrebbe poi condotto, qualche decennio dopo, alla nascita di movimenti politici come il fascismo di Benito Mussolini; quest'ultimo, tuttavia, all'inizio della sua carriera politica nelle file del socialismo rivoluzionario, aveva una forte avversione nei confronti del tricolore, tanto che lo defin\u00ec, in occasione della guerra italo-turca del 1911, \"uno straccio da piantare su un mucchio di letame\". Questo indirizzamento verso il nazionalismo si ripercosse anche sui simboli dell'Italia: per quanto riguarda la bandiera, significative sono alcune cartoline illustrate che iniziarono a diffondersi all'epoca e che riportano alcuni versi di Francesco Dall'Ongaro:\nLe due guerre mondiali e il periodo interbellico.\nNel 1915 l'Italia entr\u00f2 nella prima guerra mondiale: per gli storiografi questo conflitto corrisponde alla quarta guerra d'indipendenza italiana, dato che lo scopo fu quello di completare l'unit\u00e0 nazionale con l'annessione delle ultime terre irredente. A questo obiettivo mancavano infatti il Trentino-Alto Adige e la Venezia Giulia, tant'\u00e8 che lo slogan pi\u00f9 diffuso all'epoca era \"W Trento e Trieste italiane!\".\nProtagonista assoluta, sia nelle trincee sia in ambito civile, fu la bandiera tricolore. I colori verde, bianco e rosso furono utilizzati diffusamente come stimolo alla mobilitazione generale e al sostentamento morale della popolazione civile, che si stava inerpicando in un percorso che l'avrebbe portata in una situazione assai difficile, caratterizzata da moltissime privazioni. In altre parole, nelle trincee il tricolore era un simbolo fondamentale per spronare i soldati, mentre nel fronte interno era importantissimo per compattare e corroborare la societ\u00e0 civile. A questo scopo, re Vittorio Emanuele III comparve su una copertina de \"La Domenica del Corriere\" affacciato dal balcone del Palazzo del Quirinale mentre sventolava il tricolore gridando \"Viva l'Italia\". Il re fece poi un proclama ufficiale, poco prima di partire per il fronte di guerra, che recitava, nella sua parte finale:\nUno degli episodi pi\u00f9 famosi che coinvolsero la bandiera italiana nella prima guerra mondiale fu il volo su Vienna, un volantinaggio aereo che Gabriele D'Annunzio fece sui cieli della capitale asburgica: il 9 agosto 1918 il Vate lanci\u00f2 su Vienna migliaia di volantini tricolori con cui esortava il nemico ad arrendersi e a porre fine alla guerra. Le truppe italiane entrarono poi a Trieste nel novembre del 1918, in seguito alla vittoria nella battaglia di Vittorio Veneto, che concluse il conflitto con la ritirata e la sconfitta definitiva degli austriaci: il tricolore che fu issato sul campanile della cattedrale di San Giusto proveniva dal cacciatorpediniere \"Audace\", ancorato nel porto di Trieste. La bandiera italiana fu anche protagonista dell'impresa di Fiume, capitanata da D'Annunzio, al grido: \"alzate la bandiera: sventolate il tricolore!\".\nCon la marcia su Roma e l'instaurarsi della dittatura fascista la bandiera italiana perse la sua unicit\u00e0 simbolica venendo in parte oscurata dall'iconografia di regime. Quando veniva utilizzata, come all'interno del simbolo del Partito Nazionale Fascista, ne era snaturata la storia, dato che il tricolore nacque come simbolo di libert\u00e0 e di diritti civili, mentre nelle cerimonie ufficiali inizi\u00f2 a essere accostata ai vessilli neri fascisti, perdendo il ruolo di protagonista assoluta. Nonostante questo ruolo da comprimario, con regio decreto n\u00ba 2072 del 24 settembre 1923 e successivamente con la legge n\u00ba2264 del 24 dicembre 1925, il tricolore divent\u00f2 ufficialmente bandiera nazionale del Regno d'Italia:\nDurante questo periodo la bandiera italiana fu anche protagonista di alcuni eventi molto importanti, come le prime due vittorie della nazionale di calcio dell'Italia ai campionati mondiali del 1934 e del 1938, celebrate da un tripudio di vessilli tricolori. Fu salutato dallo sventolio di bandiere tricolori anche l'arrivo a New York, nell'agosto del 1933, del transatlantico italiano \"Rex\", che aveva appena vinto il Nastro Azzurro stabilendo il record di traversata oceanica atlantica in minor tempo (quattro giorni).\nDagli anni venti il tricolore inizi\u00f2 a comparire sui primi aeroplani civili. Nel 1926 una bandiera italiana fu gettata per la prima volta sul polo nord dal dirigibile \"Norge\" durante la spedizione guidata da Umberto Nobile e Roald Amundsen; tricolori salutarono poi Italo Balbo nella sua traversata oceanica con idrovolanti. Treni rivestiti di bandiere tricolori portarono i coloni nelle nuove citt\u00e0 fondate dopo la bonifica dell'Agro Pontino, mentre il 5 maggio 1936 ebbe luogo il solenne alzabandiera ad Addis Abeba, in Etiopia, che salut\u00f2 la fondazione dell'Impero italiano.\nLa bandiera ad Addis Abeba verr\u00e0 poi ammainata nel novembre del 1941 alla fine della campagna dell'Africa Orientale Italiana, combattuta durante la seconda guerra mondiale. L'Italia entr\u00f2 nel secondo conflitto mondiale il 10 giugno 1940 con il celebre discorso di Benito Mussolini proferito dal balcone principale di Palazzo Venezia a Roma; il clima era per\u00f2 molto differente da quello che caratterizz\u00f2 l'entrata dell'Italia nella prima guerra mondiale: il re non si present\u00f2 sul balcone del Palazzo del Quirinale sventolando la bandiera cos\u00ec come avvenne nel 1915; l'Italia non era poi attraversata da quel garrire di bandiere tricolori che aveva salutato l'entrata del Paese nella prima guerra mondiale \u2013 ancorch\u00e9 opera di una minoranza.\nIl tricolore torn\u00f2 prepotentemente sugli scudi dopo l'armistizio di Cassibile dell'8 settembre 1943, dove fu preso come simbolo dalle due parti che si affrontarono nella guerra civile italiana nel tentativo di richiamare il Risorgimento e il suo bagaglio culturale. In particolare, era utilizzato dai partigiani in quanto simbolo di lotta contro i tiranni ed emblema del sogno di un'Italia libera: anche le brigate partigiane comuniste, che avevano come vessillo ufficiale la bandiera rossa, sventolavano sovente il tricolore italiano.\nBandiere tricolori erano anche i vessilli ufficiali delle Repubbliche partigiane e del Comitato di Liberazione Nazionale, cos\u00ec come dei loro antagonisti, i repubblichini. Il tricolore fu infatti scelto come bandiera nazionale anche dalla Repubblica Sociale Italiana: il vessillo civile della repubblica di Benito Mussolini era identico al tricolore della moderna Repubblica Italiana, mentre sulla bandiera di guerra era collocata centralmente l'aquila imperiale romana reggente un fascio littorio con l'aggiunta, in base alla forza armata che la esibiva, di una granata o di un'\u00e0ncora.\nLa Repubblica Italiana.\nCon la nascita della Repubblica Italiana, grazie al decreto del presidente del Consiglio dei ministri n\u00ba1 del 19 giugno 1946, la bandiera italiana fu modificata; rispetto al vessillo monarchico, fu eliminato lo stemma sabaudo. Questa decisione fu in seguito confermata nella seduta del 24 marzo del 1947 dall'Assemblea Costituente, che decret\u00f2 l'inserimento dell'articolo 12 della Costituzione della Repubblica Italiana, successivamente ratificato dal Parlamento italiano, che recita:\nL'articolo fu approvato dall'Assemblea Costituente senza discussioni o polemiche di sorta. Il tricolore repubblicano fu poi consegnato ufficialmente e solennemente alle corpi militari italiani il 4 novembre 1947 in occasione della Giornata dell'Unit\u00e0 Nazionale e delle Forze Armate.\nPoco prima dell'ufficializzazione della bandiera nella costituzione, il 7 gennaio 1947, il tricolore comp\u00ec 150 anni: il ruolo da cerimoniere che cinquant'anni prima fu di Giosu\u00e8 Carducci fu adempiuto da Luigi Salvatorelli, il cui discorso, proferito durante i festeggiamenti ufficiali di Reggio Emilia alla presenza di Enrico De Nicola, Capo provvisorio dello Stato, alluse alla fase delicata che stava attraversando l'Italia postbellica con particolare riferimento alle umiliazioni subite dal Paese nella seconda guerra mondiale:\nDalla bandiera italiana \u00e8 poi derivato lo stendardo presidenziale italiano, la cui ultima versione richiama, come gi\u00e0 accennato, il vessillo della Repubblica Italiana del 1802-1805, con l'aggiunta di una bordatura di colore blu Savoia.\nNell'Italia repubblicana il tricolore salut\u00f2 avvenimenti importanti della storia italiana. Fu issato in vetta al K2 durante la spedizione italiana del 1954, fu protagonista dei Giochi della XVII Olimpiade del 1960 a Roma, salut\u00f2 le altre due vittorie ai campionati mondiali di calcio del 1982 e del 2006, che furono festeggiate in tutta Italia con un tripudio di bandiere tricolori, e fu portato nel 2011 sulla Stazione Spaziale Internazionale dall'astronauta Roberto Vittori in occasione del 150\u00ba anniversario dell'Unit\u00e0 d'Italia. La bandiera tricolore fu il vessillo ufficiale dell'Amministrazione fiduciaria italiana della Somalia, che fu concessa su mandato dell'ONU dal 1950 al 1960, la prima delle missioni di pace dell'Esercito Italiano; il tricolore continua poi a rappresentare l'Italia in tutte le missioni di pacificazione a cui partecipano le forze armate italiane.\nIl 31 dicembre 1996, con la medesima legge che istituiva la Festa del Tricolore, celebrazione che si tiene il 7 gennaio di ogni anno in ricordo dell'adozione della bandiera rossa, bianca e verde da parte della Repubblica Cispadana (7 gennaio 1797), fu costituito un comitato nazionale di venti membri che avrebbe avuto l'obiettivo di organizzare la prima commemorazione solenne della nascita della bandiera italiana, che l'anno successivo avrebbe compiuto duecento anni. Il comitato era composto da personalit\u00e0 istituzionali, tra cui i presidenti delle camere e membri provenienti dalla societ\u00e0 civile, particolarmente dall'ambito storico e culturale. All'epoca fu anche proposto di non festeggiare la data, se non addirittura di modificare la bandiera stessa, ipotesi scarsamente accolte dai membri del parlamento.\nTra gli eventi di celebrazione del bicentenario della bandiera italiana, ci fu la realizzazione del tricolore pi\u00f9 lungo della storia, che \u00e8 anche entrato nel \"Guinness dei primati\". Opera dell'Associazione nazionale reduci dalla prigionia, dall'internamento e dalla guerra di liberazione, era lungo 1.570 m, largo 4,8\u00a0m e aveva una superficie di 7.536 m\u00b2: ha sfilato a Roma, dal Colosseo al Campidoglio.\nFu l'ex Presidente della Repubblica Italiana Carlo Azeglio Ciampi, all'inizio del XXI secolo, a iniziare un'opera di valorizzazione e di rilancio dei simboli patri italiani, tricolore compreso. Durante i festeggiamenti per i 140 anni di unit\u00e0 nazionale, il 4 novembre 2001, a San Martino della Battaglia, in riferimento al tricolore, Ciampi pronunci\u00f2 queste parole.\nL'iniziativa di Ciampi \u00e8 stata ripresa e continuata anche dal suo successore, Giorgio Napolitano, con particolare risalto durante le celebrazioni del 150\u00ba anniversario dell'Unit\u00e0 d'Italia. La legge n. 222 del 23 novembre 2012, avente per oggetto \"Norme sull'acquisizione di conoscenze e competenze in materia di \u00abCittadinanza e Costituzione\u00bb e sull'insegnamento dell'inno di Mameli nelle scuole\", prescrive lo studio nelle scuole della bandiera italiana e degli altri simboli patri italiani.\nDescrizione.\nI colori.\nCome gi\u00e0 accennato, i colori della bandiera tricolore sono indicati nell'articolo 12 della Costituzione della Repubblica Italiana, pubblicata sulla \"Gazzetta Ufficiale della Repubblica Italiana\" n\u00ba 298, edizione straordinaria, del 27 dicembre 1947 ed entrata in vigore il 1\u00ba gennaio 1948:\nSe la bandiera \u00e8 esposta orizzontalmente la parte di colore verde va disposta vicino all'asta, con quella bianca in posizione centrale e quella rossa all'esterno, mentre se il vessillo \u00e8 esposto verticalmente la sezione verde va collocata superiormente.\nLa definizione cromatica.\nL'esigenza di definire con precisione le tonalit\u00e0 dei colori nacque da un evento che accadde presso il Palazzo Justus Lipsius, sede del Consiglio dell'Unione europea, del Consiglio europeo e del loro Segretariato, quando un europarlamentare italiano, nel 2002, not\u00f2 che i colori della bandiera italiana fossero irriconoscibili con il rosso, ad esempio, che aveva una tonalit\u00e0 che virava verso l'arancione: per tale motivo il governo, in seguito alla segnalazione di questo eurodeputato, decise di definire specificatamente i colori della bandiera nazionale italiana.\nLe tonalit\u00e0 del verde, del bianco e del rosso sono state specificate per la prima volta da questi documenti ufficiali:\nNuovi documenti hanno poi sostituito i precedenti:\nI toni cromatici dei tre colori succitati, su tessuto stamina (fiocco) di poliestere, sono sanciti nel comma n\u00ba 1, dell'articolo n\u00ba 31 \"Definizione cromatica dei colori della bandiera della Repubblica\", della Sezione V \"Bandiera della Repubblica, Inno nazionale, Feste nazionali e Esequie di Stato\", del Capo II \"Delle disposizioni generali in materia di cerimoniale\", dell'allegato \"Presidenza del Consiglio dei Ministri \u2013 Dipartimento del Cerimoniale di Stato\", al decreto del presidente del Consiglio dei ministri del 14 aprile 2006 \"Disposizioni generali in materia di cerimoniale e di precedenza tra le cariche pubbliche\", pubblicato sulla Gazzetta Ufficiale della Repubblica Italiana n\u00ba 174 del 28 luglio 2006.\nSignificato dei colori.\nCome la somiglianza lascia intendere, il tricolore italiano deriva da quello transalpino, che nacque durante la rivoluzione francese dall'unione del bianco \u2013 il colore della monarchia \u2013 con il rosso e il blu \u2013 i colori di Parigi e che divenne simbolo del rinnovamento sociale e politico perpetrato dal giacobinismo delle origini.\nCome gi\u00e0 accennato, il verde, nelle prime coccarde tricolori italiane, simboleggiava i diritti naturali, ovvero l'uguaglianza e la libert\u00e0. Dopo vari avvenimenti si giunse al 7 gennaio 1797, data dell'adozione della bandiera tricolore da parte della Repubblica Cispadana, primo Stato italiano sovrano a farne uso. Durante il periodo napoleonico, i tre colori hanno acquisito per la popolazione un significato pi\u00f9 idealistico: il verde la speranza, il bianco la fede e il rosso l'amore.\nAltre congetture meno probabili che spiegano l'adozione del verde ipotizzano un tributo che Napoleone avrebbe voluto dare alla Corsica, dove nacque, oppure a un possibile richiamo al verdeggiante paesaggio italiano. Per l'adozione del verde esiste anche la cosiddetta \u00abipotesi massonica\u00bb: anche per la Massoneria il verde era il colore della natura, emblema quindi tanto dei diritti dell'uomo, che sono infatti naturalmente insiti nell'essere umano, quanto del florido paesaggio italiano; tale interpretazione, tuttavia, \u00e8 osteggiata da chi sostiene che la massoneria, in quanto societ\u00e0 segreta, non avesse all'epoca un'influenza tale da ispirare i colori nazionali italiani.\nAltra ipotesi che tenta di spiegare il significato dei tre colori nazionali italiani vorrebbe, senza basi storiche, che il verde sia legato al colore dei prati e della macchia mediterranea, il bianco a quello delle nevi delle montagne italiane e il rosso al sangue versato dai soldati italiani nelle molte guerre a cui hanno preso parte.\nAl tricolore si ispira inoltre la pizza Margherita, che risale al 1889, chiamata cos\u00ec in onore della regina Margherita di Savoia, i cui ingredienti principali dovrebbero richiamare i tre colori nazionali italiani, ovvero il verde per il basilico, il bianco per la mozzarella e il rosso per la salsa di pomodoro.\nL'alzabandiera.\nL'alzabandiera del tricolore avviene alle prime luci dell'alba, con il vessillo che viene fatto scorrere velocemente e con risolutezza fino al termine del pennone. In ambito militare \u00e8 preannunciato da squilli di tromba ed \u00e8 effettuato sulle note de \"Il Canto degli Italiani\" di Goffredo Mameli e Michele Novaro, inno nazionale italiano dal 1946.\nL'ammainabandiera, che avviene alla sera, \u00e8 invece pi\u00f9 lento e solenne in modo tale da non farlo sembrare un rapido abbassamento. Il tricolore pu\u00f2 essere esposto anche durante la notte solo se il luogo dove sventola \u00e8 convenientemente illuminato.\nIn presenza di altre bandiere, oltre che ricevere la posizione di pi\u00f9 alto onore, va issato per primo e ammainato per ultimo.\nNormativa.\nObbligo di esposizione.\nAi fini dell'applicazione dell'articolo 6 del decreto presidenziale n\u00ba 121 del 7 aprile 2000 (\u00abRegolamento recante disciplina dell'uso delle bandiere della Repubblica italiana e dell'Unione europea da parte delle amministrazioni dello Stato e degli enti pubblici\u00bb), che riprende la legge n\u00ba 22 del 5 febbraio 1998 (\u00abDisposizioni generali sull'uso della bandiera della Repubblica italiana e di quella dell'Unione europea\u00bb), negli edifici pubblici la bandiera della Repubblica Italiana, la bandiera dell'Unione europea e il ritratto del Presidente della Repubblica Italiana devono essere esposte negli uffici delle seguenti cariche istituzionali:\nLa bandiera d'Italia va esposta anche all'esterno di tutte le scuole di ogni ordine e grado, fuori dal plessi universitari, all'esterno degli edifici che ospitano le operazioni di voto, fuori dalle prefetture, dalle questure e dai palazzi di giustizia e all'esterno degli uffici postali centrali.\nInoltre, la bandiera deve essere obbligatoriamente esposta su tutti gli uffici pubblici nel giorno della Festa del Tricolore (7 gennaio), dell'anniversario dei Patti Lateranensi (11 febbraio), dell'Anniversario della liberazione (25 aprile), della Festa del lavoro (1\u00ba maggio), della giornata d'Europa (9 maggio), della Festa della Repubblica Italiana (2 giugno), della commemorazione delle quattro giornate di Napoli (28 settembre), della festa del patrono d'Italia (Francesco d'Assisi, 4 ottobre), della giornata delle Nazioni Unite (24 ottobre; qui il tricolore deve sventolare insieme alla bandiera delle Nazioni Unite) e della Giornata dell'Unit\u00e0 Nazionale e delle Forze Armate (4 novembre).\nModalit\u00e0 di esposizione.\nIl tricolore \u00e8 spesso accompagnato dalla bandiera dell'Unione europea e dai vessilli degli enti locali. Nel caso di due bandiere esposte, il vessillo nazionale va posto a destra (sinistra per chi guarda, ossia la posizione d'onore), mentre se le bandiere sono in numero dispari, il tricolore deve essere issato al centro.\nQuest'ultima disposizione viene meno nel caso in cui venga esposta la bandiera di un altro Paese appartenente all'Unione europea: in questa circostanza la bandiera italiana cede il posto centrale alla bandiera dell'UE.\nDi norma, su ciascun pennone non pu\u00f2 essere applicato pi\u00f9 di un vessillo, fa eccezione lo stendardo presidenziale che viene issato sul Torrino del Quirinale, sotto al tricolore, quando la terza asta risulta occupata dal vessillo di un Paese ospite. Se i pennoni disponibili sono tre ma le bandiere da esporre sono solo due, deve essere lasciato libero il pennone centrale e rispettato l'ordine di importanza dei vessilli.\nAd esempio, le bandiere esposte sugli edifici pubblici devono apparire, dall'esterno, nei seguenti ordini:\nLa legge ne regolamenta anche le dimensioni: fermo restando le proporzioni di 2:3, che devono essere sempre rispettate, le bandiere tricolori esposte internamente agli edifici devono essere grandi 100x150 cm, con l'asta lunga 250\u00a0cm, mentre quelle che sventolano all'esterno devono essere di 2x3\u00a0m oppure di 3x4,5\u00a0m, con l'asta alta 4 o 8\u00a0m a seconda se sia installata, rispettivamente, su un balcone oppure a terra. In caso di presenza di bandiere di altri Stati, come in occasione di visite ufficiali di personalit\u00e0 straniere, gli stendardi esteri non devono essere pi\u00f9 grandi del tricolore.\nI vessilli tricolori esposti devono essere sempre in ottimo stato, interamente distesi e non devono mai toccare acqua o terra. In nessun caso, sul drappo, si possono scrivere o stampare figure e scritte. Inoltre, la bandiera italiana non pu\u00f2 essere mai utilizzata come semplice drappeggio o come tessuto di uso comune (es. per ricoprire tavoli o come tendaggio).\nIn caso di lutto pubblico il vessillo pu\u00f2 essere alzato a mezz'asta e sul drappo si possono apporre due strisce di velluto nero; queste ultime sono invece obbligatorie quando il tricolore partecipa a cerimonie funebri. Nelle cerimonie pubbliche il tricolore deve sfilare sempre per primo.\nModalit\u00e0 per ripiegare la bandiera.\nEsiste una precisa modalit\u00e0 per il ripiegare il tricolore in modo corretto, con la messa in conto delle tre bande verticali cui il vessillo \u00e8 composto.\nLa bandiera deve essere piegata secondo i confini delle bande di colore: prima la banda rossa e poi la banda verde devono essere piegate su quella bianca in modo da lasciare visibili solamente gli ultimi due colori citati; solo successivamente va piegata ulteriormente in modo da coprire totalmente il rosso e il bianco con il verde, unico colore a dover essere visibile al momento della fine della chiusura del drappo.\nTutela giuridica.\nL'articolo 292 del codice penale italiano (\"Vilipendio o danneggiamento alla bandiera o ad altro emblema dello Stato\") tutela la bandiera italiana prevedendo il reato di vilipendio della stessa, o di altri vessilli riportanti i colori nazionali, cos\u00ec disponendo:\nIn riferimento al vilipendio della bandiera italiana, dest\u00f2 scalpore la condanna a un anno e quattro mesi di reclusione inflitta al politico Umberto Bossi poi convertita, grazie alla modifica di alcune norme sul reato d'opinione e del gi\u00e0 citato articolo 292 del codice penale, in una sanzione di euro (in seguito condonata per indulto) per aver affermato, nel 1997, durante alcuni comizi, \"Quando vedo il tricolore mi incazzo. Il tricolore lo uso per pulirmi il culo\", \"Il tricolore lo metta al cesso, signora\" e \"Ho ordinato un camion di carta igienica tricolore personalmente, visto che \u00e8 un magistrato che dice che non posso avere la carta igienica tricolore\". In seguito Bossi dichiar\u00f2 \"Oggi non mi riconosco pi\u00f9 in quell'affermazione\".\nAltre bandiere ufficiali italiane.\nStendardi delle alte cariche istituzionali.\nLo stendardo presidenziale italiano, come gi\u00e0 accennato, richiama il vessillo della storica Repubblica Italiana del 1802-1805; la forma quadrata con bordatura blu Savoia simboleggiano le quattro forze armate italiane, ovvero l'Aeronautica Militare, l'Arma dei Carabinieri, l'Esercito Italiano e la Marina Militare, di cui il Presidente \u00e8 il comandante.\nInsegne navali.\nLe bandiere navali portano simboli al centro della banda bianca per distinguersi dalla bandiera del Messico: \nLa Giornata nazionale della bandiera.\nPer ricordare la nascita della bandiera italiana il 31 dicembre 1996 \u00e8 stata istituita la Giornata nazionale della bandiera, che \u00e8 meglio conosciuta come Festa del Tricolore. Si festeggia ogni anno il 7 gennaio, con le celebrazioni ufficiali che sono organizzate a Reggio Emilia, citt\u00e0 dove fu decretata la prima adozione ufficiale del tricolore come bandiera nazionale da parte di uno Stato italiano, la Repubblica Cispadana, che avvenne il 7 gennaio 1797.\nA Reggio Emilia la Festa del Tricolore \u00e8 celebrata in piazza Prampolini, di fronte al municipio della citt\u00e0, alla presenza di una delle pi\u00f9 alte cariche della Repubblica Italiana (il Presidente della Repubblica o il presidente di una delle camere), che assiste all'alzabandiera sulle note de \"Il Canto degli Italiani\" e che rende gli onori militari a una riproduzione della bandiera della Repubblica Cispadana.\nA Roma, presso il Palazzo del Quirinale, il cerimoniale prevede invece il cambio della Guardia d'onore in forma solenne con lo schieramento e la sfilata del Reggimento Corazzieri in uniforme di gala e della Fanfara del IV Reggimento Carabinieri a cavallo. Questo rito solenne viene svolto solamente in tre altre occasioni, durante le celebrazioni dell'Unit\u00e0 d'Italia (17 marzo), della Festa della Repubblica Italiana (2 giugno) e della Giornata dell'Unit\u00e0 Nazionale e delle Forze Armate (4 novembre).\nIl tricolore nei musei.\nLo spazio espositivo pi\u00f9 importante che ospita bandiere tricolori italiane si trova nel complesso architettonico dell'Altare della Patria a Roma. All'interno del Museo centrale del Risorgimento al Vittoriano, questo il suo nome, si possono trovare circa settecento bandiere storiche appartenenti ai reparti dell'Esercito Italiano, della Marina e dell'Aeronautica Militare, nonch\u00e9 il vessillo tricolore con cui fu avvolta nel 1921 la bara del Milite Ignoto durante il suo viaggio verso l'Altare della Patria. Il tricolore pi\u00f9 antico conservato all'interno del Museo centrale del Risorgimento risale al 1860: \u00e8 uno dei tricolori originali che sventolava sul piroscafo \"Lombardo\" che partecip\u00f2, insieme al \"Piemonte\", alla spedizione dei Mille. Il Vittoriano ospita anche il Sacrario delle Bandiere, il museo che raccoglie e custodisce le bandiere di guerra italiane dismesse.\nNella capitale d'Italia sono di notevole interesse anche il Museo storico dell'Arma dei carabinieri, il Museo storico dei bersaglieri, il Museo storico della fanteria, Museo storico dei granatieri di Sardegna, il Museo storico dell'Arma del genio, il Museo storico della Guardia di Finanza e il Museo storico della motorizzazione militare; tutti questi spazi espositivi ospitano anche bandiere tricolori storiche. \nDi particolare rilevanza \u00e8 il Museo del tricolore di Reggio Emilia, citt\u00e0 che vide la nascita della bandiera italiana nel 1797. Fondato nel 2004, \u00e8 situato all'interno del municipio della citt\u00e0 emiliana, adiacente alla Sala del Tricolore: sono conservati documenti e cimeli la cui datazione \u00e8 ascrivibile a un periodo compreso tra l'arrivo di Napoleone Bonaparte a Reggio (1796) e il 1897, anno del primo centenario della bandiera italiana.\nIn Emilia-Romagna sono da segnalare anche il Museo del Risorgimento e della Resistenza di Ferrara, il Museo Civico del Risorgimento di Modena, il Museo della Resistenza di Montefiorino, il Museo civico del Risorgimento di Bologna, il Museo del Risorgimento di Imola e il Museo del Risorgimento di Piacenza.\nAl Museo nazionale del Risorgimento italiano di Torino, l'unico che abbia ufficialmente il titolo di \"nazionale\", \u00e8 possibile trovare un ricco corredo di tricolori, tra cui alcuni risalenti ai moti del 1848. Tra i cimeli dell'Armeria Reale di Torino \u00e8 conservata una bandiera del 1855, cimelio nella guerra di Crimea. In Piemonte sono presenti anche altri musei di notevole interesse che ospitano bandiere italiane all'interno delle loro collezioni: il Museo storico nazionale dell'artiglieria di Torino, il Museo storico dell'Arma di cavalleria di Pinerolo e il Museo storico badogliano a Grazzano Badoglio. \nIn Liguria \u00e8 situato il Museo del Risorgimento e istituto mazziniano di Genova che conserva, tra l'altro, una bandiera originale della Giovine Italia, mentre a La Spezia \u00e8 presente il Museo tecnico navale della Marina Militare, fondato nel XV secolo da Amedeo VIII di Savoia.\nIl Museo del Risorgimento di Milano ospita un buon numero di tricolori di epoca napoleonica, tra cui una bandiera della Legione Lombarda risalente al 1797 e consegnata alla coorte dei cacciatori a cavallo solo successivamente alla gi\u00e0 citata cerimonia avvenuta in piazza del Duomo il 6 novembre 1796. All'interno del museo meneghino \u00e8 anche conservata la bandiera tricolore risalente alle cinque giornate che sventol\u00f2 dal Duomo di Milano il 20 marzo 1848.\nVicino a Mantova, a Solferino, \u00e8 situato il Museo del Risorgimento di Solferino e San Martino, che celebra l'omonimo scontro militare del 1859 e che ospita molti cimeli dell'avvenimento, tra cui diversi vessilli tricolori. \nSempre in Lombardia sono presenti il Museo internazionale della Croce Rossa di Castiglione delle Stiviere, il Museo del Risorgimento di Bergamo, il Museo del Risorgimento di Brescia, il Museo del Risorgimento di Como, il Vittoriale degli italiani di Gardone Riviera, il Museo del Risorgimento di Mantova, il Museo del Risorgimento di Pavia e il Museo del Risorgimento di Voghera.\nA Venezia, il Museo del Risorgimento e dell'Ottocento veneziano conserva la bandiera tricolore del 1848 che salut\u00f2 la cacciata degli austriaci dalla citt\u00e0 lagunare; Venezia ospita anche il Museo storico navale, che ha un'importanza paragonabile all'omonimo spazio espositivo di La Spezia. Completano il quadro dei musei del Triveneto il Museo storico italiano della guerra di Rovereto, dedicato alla prima guerra mondiale, che ospita molti cimeli, tra cui diverse bandiere tricolori; il Museo storico di Trento, che conserva reperti dedicati agli Alpini, il Museo del Risorgimento e dell'et\u00e0 contemporanea di Padova, il Museo del Risorgimento e della Resistenza di Vicenza. A Trieste \u00e8 invece situato il Museo del Risorgimento e sacrario di Oberdan.\nAltri spazi espositivi di questo genere che ospitano vessilli tricolori storici, la cui tipologia \u00e8 diffusa principalmente in Italia settentrionale, si trovano anche in altre regioni. Da segnalare sono la Domus Mazziniana di Pisa, il museo marchigiano del Risorgimento e della Resistenza di Macerata, il Museo del Risorgimento di Palermo, che conserva anch'esso una delle bandiere tricolori originali appartenenti al piroscafo \"Lombardo\" che partecip\u00f2 alla spedizione dei Mille, il Museo dei Brettii e degli Enotri di Cosenza, dove \u00e8 custodito un tricolore della rivolta scoppiata nella citt\u00e0 calabrese nel 1844, e il museo dell'archivio di Stato di Napoli che custodisce, tra l'altro, dodici delle ventuno bandiere tricolori requisite dal generale borbonico Carlo Filangieri ai patrioti siciliani di Caltagirone, Catania, Leonforte e Siracusa durante la rivoluzione siciliana del 1848.\nIn Sardegna, oltre al Museo del Risorgimento dell'archivio di Stato di Cagliari, \u00e8 presente il Museo risorgimentale Duca d'Aosta di Sanluri, allestito presso il castello di Elenonora d'Arborea, che conserva, tra i numerosi cimeli patriottici e le bandiere storiche, il tricolore che il 3 novembre 1918 garr\u00ec per primo nella Trieste appena riconquistata dall'Italia dopo la vittoria nella prima guerra mondiale.\nLa bandiera d'Italia nelle arti.\nNelle arti visive.\nCelebri dipinti risorgimentali il cui soggetto ruota intorno al tricolore sono \"Pasquale Sottocorno all'assalto del Palazzo del Genio durante le Cinque Giornate di Milano\" (1860) di Pietro Bouvier, \"Carlo Alberto di Savoia al balcone di palazzo Greppi\" (1848) di Carlo Bossoli, \"Piccoli patrioti\" (1862), di Gioacchino Toma, \"Garibaldi sbarca a Marsala\" (fine XIX secolo), \"La partenza dei volontari\" (1877-1878), \"La partenza del Garibaldino\" (1860), \"La partenza dei coscritti nel 1866\" (1878) \"Il ritorno del soldato ferito\" (1854), tutti di Gerolamo Induno, \"La prima bandiera italiana portata in Firenze\" (1859) di Francesco Saverio Altamura, \"Il soldato ferito\" (1865-1870) di Angelo Trezzini, \"Episodio delle Cinque Giornate in Piazza Sant'Alessandro\" di Carlo Stragliati (fine XIX secolo), \"Combattimento a Palazzo Litta\" (met\u00e0 XIX secolo) di Baldassare Verazzi, \"I fratelli sono al campo! Ricordo di Venezia\" (1869) di Mos\u00e8 Bianchi, \"La breccia di Porta Pia\" (1880) di Carlo Ademollo, \"Il 26 aprile 1859\" (1861) di Odoardo Borrani, e \"Sepoltura garibaldina\" (1862-64) di Filippo Liardo.\nIl tricolore ricorre spesso nei quadri dei pittori italiani aderenti al futurismo. In particolare Giacomo Balla ha sovente utilizzato il simbolo della bandiera italiana in alcune opere di carattere patriottico quali \"Sventolio di bandiere\", \"Dimostrazione interventista\" e \"Dimostrazione XX settembre\".\nNella musica.\nI primi brani musicali sul tricolore iniziarono a essere composti poco dopo la sua adozione ufficiale del 7 gennaio 1797. Il pi\u00f9 famoso componimento musicale popolare scritto in questo periodo e dedicato alla bandiera italiana \u00e8 \"Al tricolore\", che recita:\nLa maggior parte dei brani musicali dedicati al tricolore italiano sono stati per\u00f2 scritti durante il Risorgimento. Il pi\u00f9 famoso \u00e8 \"La bandiera dei tre colori\", cantata in tutte le scuole primarie italiane per decenni:\nDurante il giornata dell'Aspromonte (29 agosto 1862) risuonavano la note de \"\", di autore ignoto; la bandiera \u00e8 anche citata nell\"Inno di Garibaldi\", brano musicale del 1859 di Luigi Mercantini, che accompagn\u00f2 la spedizione dei Mille. Altri brani risorgimentali celebranti il tricolore sono \"Liberazione di Milano\" di Giuseppe Bertoldi, \"O giovani ardenti\" di autore anonimo e \"Inno di guerra del 1848-49\" di Luigi Mercantini.\nIl vessillo italiano \u00e8 poi citato nel componimento musicale \"La campana di San Giusto\" e nel brano \"Faccetta nera\", scritto da Renato Micheli e musicato da Mario Ruccione nell'aprile 1935 in occasione della guerra d'Etiopia (1935-1936).\nAl tricolore fu anche dedicata la canzone del 1961 \"La bandiera\" di Domenico Modugno. Nel 1965 il cantante Ivan Della Mea richiam\u00f2 il tricolore come simbolo dell'unit\u00e0 nazionale nella canzone \"Nove Maggio\": il brano si riferisce alla manifestazione organizzata il 9 maggio 1965 a ricordo del ventesimo anniversario della liberazione d'Italia (1943-1945).\nNel marzo 2007 il cantautore reggiano Graziano Romani ha pubblicato l'album \"Tre colori\", ispirato alla bandiera italiana e alla circostanza in cui il tricolore fu adottato nella sua citt\u00e0.\nNella letteratura.\nMolti poeti del romanticismo trattarono la bandiera tricolore nelle loro opere letterarie, traendone accostamenti e simbolismi:\nNella letteratura non tutti i richiami alla bandiera italiana sono celebranti il tricolore. Quello proferito da don Fabrizio Corbera, principe di Salina, ne \"Il Gattopardo\" di Giuseppe Tomasi di Lampedusa recita:\nBandiere nazionali simili a quella italiana.\nIl vessillo nazionale italiano appartiene alla famiglia delle bandiere derivata dal tricolore francese, con tutti i significati annessi, come accennato, agli ideali della rivoluzione francese.\nPer via della disposizione comune dei colori, a prima vista, sembra che l'unica differenza tra la bandiera italiana e quella messicana sia soltanto lo stemma azteco presente nella seconda; in realt\u00e0 il tricolore italiano utilizza tonalit\u00e0 pi\u00f9 chiare di verde e rosso, e ha proporzioni diverse rispetto alla bandiera messicana: quelle del vessillo italiano sono pari a 2:3, mentre le proporzioni della bandiera messicana sono 4:7. La somiglianza fra le due bandiere pose un serio problema nei trasporti marittimi, dato che in origine la bandiera mercantile messicana era priva di stemmi e quindi era conseguentemente identica al tricolore repubblicano italiano del 1946; per ovviare all'inconveniente, su richiesta delle autorit\u00e0 marittime internazionali, sia l'Italia sia il Messico adottarono bandiere navali con stemmi differenti.\nSempre per via della disposizione tricolore, la bandiera italiana risulta piuttosto simile anche alla bandiera dell'Irlanda, a eccezione dell'arancione al posto del rosso (sebbene le tonalit\u00e0 impiegate per i due colori si rassomiglino molto) e delle proporzioni (2:3 contro 1:2).\nLa bandiera dell'Ungheria ha gli stessi colori di quella italiana, ma ci\u00f2 non crea confusione tra i vessilli: sulla bandiera magiara il tricolore rosso, bianco e verde \u00e8 disposto orizzontalmente. Altre bandiere che presentano il verde, il bianco e il rosso a fasce orizzontali sono quelle di Bulgaria, Iran, Oman e Tagikistan.\nPresentano infine altre combinazioni dei tre colori i vessilli di Madagascar, Suriname, e Burundi."}
{"id": "10027", "revid": "125982262", "url": "https://it.wikipedia.org/wiki?curid=10027", "title": "Bandiera della Francia", "text": "La bandiera francese (in francese \"drapeau fran\u00e7ais\" o \"drapeau tricolore\", \"bandiera tricolore\") \u00e8 composta da tre bande verticali di pari dimensioni e partendo dall'asta i colori sono: blu, bianco e rosso.\nEmblema nazionale della Quinta Repubblica, la bandiera \u00e8 nata, sotto la Rivoluzione francese, dall'unione dei colori della citt\u00e0 di Parigi (blu e rosso) e del colore della casata dei Borbone (bianco); negli anni a venire, con la caduta definitiva del sistema monarchico in Francia, il colore bianco venne attribuito a Giovanna d'Arco. Il blu era anche contenuto in epoca medievale e nella prima et\u00e0 moderna all'interno dello stemma reale. Oggi la bandiera \u00e8 esposta su tutti gli edifici pubblici.\nStoria.\nNei primi anni della Rivoluzione francese, i tre colori sono stati usati per la prima volta nella forma di una bandiera.\nNel luglio 1789, poco prima della presa della Bastiglia, che avvenne il giorno 14 dello stesso mese, una grande agitazione regna a Parigi. Una milizia \u00e8 stata costituita, essa porta un segno distintivo, una coccarda a due colori composta dagli antichi colori di Parigi: il blu e il rosso. Il 17 luglio 1789 Luigi XVI si rec\u00f2 a Parigi per incontrare la nuova Guardia nazionale: essa indossava una coccarda blu e rossa, alla quale sembra che il marchese di La Fayette, comandante della Guardia, avesse fatto aggiungere il \"reale\" bianco. Nacque cos\u00ec la coccarda francese tricolore.\nDurante la Prima Repubblica francese, la legge del 15 febbraio 1794 rende la bandiera tricolore il vessillo nazionale, con l'indicazione, sulla base delle raccomandazioni del pittore Jacques Louis David, del fatto che il blu deve essere collegato all\"hampe\" (la configurazione originale prevedeva il rosso sul lato dell'asta).\nIl XIX secolo ha visto l'avvicendarsi del bianco \"reale\" ai tre colori ereditati dalla Rivoluzione francese. La \"bandiera bianca\" \u00e8 stata usata durante la Restaurazione francese: il \"Tricolore\" venne rimpiazzato dallo stendardo reale, bianco con i gigli, in uso prima della rivoluzione; ma Luigi Filippo di Francia, il \"re-cittadino\", ripristina la bandiera tricolore e impone il superamento del gallo gallico.\nDurante la \"Rivoluzione\" del 1848, se la bandiera \u00e8 stata adottata dal governo provvisorio, la bandiera rossa fu sventolata dal popolo sulle barricate come un segno di rivolta.\nSotto la Terza Repubblica, progressivamente ci fu consenso intorno ai tre colori. A partire dal 1880, le bandiere di rinuncia agli eserciti durante la celebrazione del 14 luglio \u00e8 un grande momento di esaltazione del sentimento patriottico.\nSe il conte di Chambord, pretendente al trono di Francia, non ha mai accettato la \"bandiera tricolore\", i monarchici hanno finito per ricongiungersi durante la prima guerra mondiale.\nBandiere del Regno di Francia.\nPrima della rivoluzione francese, la bandiera di fatto del Regno di Francia era il dizionario bianco della marina da guerra (XVII secolo - 1790); il drappo bianco era utilizzato anche sulle navi in presenza del re, mentre in presenza di membri della famiglia reale si utilizzava un drappo bianco disseminato di gigli d'oro, con lo stemma reale, gigli in campo blu. Prima ancora si utilizzavano, in epoca medievale e fino al XVI secolo, bandiere blu con i gigli d'oro.\nLa bandiera nazionale oggi.\nLe costituzioni del 1946 e 1958 (articolo 2) hanno reso il \"tricolore\" la bandiera nazionale della Repubblica francese. Oggi, la bandiera francese pu\u00f2 essere vista su tutti gli edifici pubblici. \u00c8 utilizzata in occasione delle commemorazioni nazionali e gli onori le sono resi secondo un cerimoniale molto preciso. Quando il presidente francese parla in pubblico, la bandiera francese \u00e8 spesso dietro di lui. A seconda delle circostanze, vi \u00e8 anche la bandiera dell'Unione europea o la bandiera di un altro paese\".\"\nFoggia.\nProporzioni.\nUna legge del 27 piovoso anno II \u2013 \u2013 disponeva che la bandiera aveva \u00abtre bande uguali disposte verticalmente\u00bb; questa disposizione \u00e8 poi ripresa nell'articolo 2 della Costituzione francese del 1946 che riporta che la \u00abbandiera nazionale ha tre bande verticali di uguali dimensioni\u00bb; la Costituzione francese del 1958 non precisa le dimensioni delle bande; le disposizioni precedenti sono quindi considerate sempre valide e non modificate.\nNella marina, le proporzioni delle bande sono diverse, la legge del 27 pluvi\u00f4se an II, disponeva che le bandiere di bompresso e le bandiere ordinarie di poppa dovevano osservare l'\u00abuso stabilito\u00bb e che la \"fiamma\" doveva avere la proporzioni: 1/5 blu, 1/5 bianco e 3/5 rosso; nel XIX secolo le proporzioni sono state fissate: per la bandiera navale: blu 30%, bianco 33%, rosso 37%; e per la fiamma: blu 20%, bianco 20% e rosso 60%.\nSpesso, in caso di riprese televisive o discorsi del presidente della Repubblica o altre occasioni nelle quali la bandiera \u00e8 inquadrata, si usa una particolare bandiera nella quale la banda bianca \u00e8 pi\u00f9 stretta delle altre due, per evitare che nelle immagini si veda solo la parte bianca della bandiera.\nColori.\nNonostante tutte le leggi definiscano i colori della bandiera francese (blu, bianco e rosso), esse non ne precisano le sfumature; tuttavia delle consuetudini sono state prese e istituite per le bandiere ufficiali. I colori della bandiera navale sono pi\u00f9 scuri della bandiera \"a terra\".\n\u00abIl Presidente della Repubblica francese Val\u00e9ry Giscard d'Estaing ha modificato la sfumatura del blu nel giugno 1976 al fine di renderla pi\u00f9 \"lisibile\" o pi\u00f9 \"telegenica\" (approssimativamente Pantone 286C), contemporaneamente il rosso diventava pi\u00f9 vivo (approssimativamente Pantone 185C)\u00bb. Il 13 luglio 2020, il presidente Emmanuel Macron, incoraggiato da Arnaud Jolens, direttore operativo dell'Eliseo, ha deciso di riportare il blu ed il rosso alle tonalit\u00e0 originali del 1794. Tuttavia finora il presidente non ha effettuato una disposizione ufficiale del cambio nel pantone pur utilizzando \"de facto\" il tricolore precedente al 1976 (con il blu marino al posto del blu cobalto) nelle cerimonie dell'Eliseo.\nL'\u00abAlbum des pavillons nationaux et marques distinctives\u00bb, edito dallo SHOM, indica che i colori ufficiali della bandiera francese sono il \"bleu sombre\" e il \"rouge vif\"; pi\u00f9 precisamente \"Blu: Pantone 282c e CMYK 100.70.0.50\" e \"Rosso: Pantone 186c e CMYK 0.80.90.5\".\nIl sito \"France Diplomatie\" riporta(va) i seguenti colori: PANTONE Reflex Blue e PANTONE Red 032, rispettivamente RGB(0,85,164) e RGB(239,65,53), rispettivamente CMYK(100,80,0,0) e CMYK(0,100,100,0).\nLe tabelle seguenti riportano le diverse combinazioni dei colori; da notare che le conversioni indicate da SHOM e France Diplomatie sono approssimate, in grassetto sono quindi indicati i codici colore sopracitati e le loro pi\u00f9 precise conversioni.\nBandiere della Francia d'oltremare.\nLe dipendenze d'oltremare della Francia hanno come unica bandiera ufficiale la bandiera francese, essendo delle regioni d'oltremare; tuttavia, come per le regioni \"metropolitane\" anche quelle d'oltremare hanno una propria bandiera \"locale\" o \"regionale\" (a volte \"ufficiale\" a volte \"non ufficiale\"), che spesso, a torto, viene indicata come \"bandiera nazionale\", cosa che rappresenta un nonsenso visto che si tratta di \"regioni\" e \"collettivit\u00e0\" e non di \"nazioni\".\nSecondo la \"Soci\u00e9t\u00e9 fran\u00e7aise de vexillologie\", le bandiere d'oltremare sono:"}
{"id": "10028", "revid": "125607079", "url": "https://it.wikipedia.org/wiki?curid=10028", "title": "Bandiera degli Stati Uniti d'America", "text": "La bandiera degli Stati Uniti d'America (in lingua inglese: Flag of the United States) \u00e8 formata da 13 strisce orizzontali, 7 rosse e 6 bianche, alternate (la prima dall'alto \u00e8 rossa). Nel quadrante superiore (sul lato dell'asta) \u00e8 presente un rettangolo blu con 50 piccole stelle bianche a cinque punte, disposte su nove file da sei o cinque stelle che si alternano (la prima \u00e8 da sei). Le stelle rappresentano i 50 Stati federati degli Stati Uniti e le 13 strisce rappresentano le tredici colonie originarie.\nViene comunemente chiamata Stars and Stripes o meno comunemente Old Glory. Questo termine per\u00f2 tecnicamente si riferisce alla versione con 48 stelle usata dal 1912 al 1959. La bandiera ha sub\u00ecto molti cambiamenti da quando le 13 colonie britanniche dell'America settentrionale l'adottarono per la prima volta.\nPer i cittadini statunitensi la bandiera racchiude una ricca simbologia, infatti rappresenta la libert\u00e0 e i diritti garantiti dalla Costituzione e dalla Carta dei diritti ed \u00e8 simbolo di libert\u00e0 personale e individuale.\nLa bandiera ha sventolato in battaglia per la prima volta a Cooch's Bridge, nel Maryland, il 3 settembre 1777, durante la guerra d'indipendenza americana. Inoltre, \u00e8 tuttora l'unica a essere presente su un corpo celeste diverso dalla Terra, la Luna.\nLa bandiera originale aveva 13 stelle e man mano che altri Stati si aggiungevano all'Unione, sono state aggiunte altre stelle, ma le strisce sono rimaste sempre 13. Un'eccezione fu la bandiera a 15 stelle, che aveva anche 15 strisce. Fu questa bandiera che ispir\u00f2 Francis Scott Key a scrivere \"The Star-Spangled Banner\" (la bandiera adorna di stelle), l'inno nazionale degli Stati Uniti.\nQuando la bandiera viene modificata con l'aggiunta di una o pi\u00f9 stelle, il cambiamento avviene sempre il 4 luglio a Filadelfia, Pennsylvania, come conseguenza del \"Flag Act\" del 4 aprile 1818. Il 4 luglio, essendo il giorno dell'indipendenza degli Stati Uniti, si commemora la sua fondazione. Il cambiamento pi\u00f9 recente da 49 a 50 stelle, avvenne nel 1960, dopo che le Hawaii diventarono uno Stato federato. Prima di questo, l'ammissione dell'Alaska nel 1959 fece esordire una bandiera a 49 stelle che ebbe vita breve. Se venisse creato un 51\u00ba Stato, la bandiera dovrebbe essere modificata con l'aggiunta di una nuova stella il 4 luglio seguente.\nIl metodo approvato per distruggere una bandiera vecchia o consunta consiste nel bruciarla in una semplice cerimonia. Bruciare la bandiera \u00e8 stato anche usato come gesto di protesta contro le azioni del governo statunitense. La Corte Suprema in due sentenze (\"Texas v. Johnson\" del 1989 e \"United States v. Eichman\" del 1990) ha stabilito che l'atto di bruciare la bandiera rientra nella fattispecie del \"gesto simbolico utilizzato per trasmettere un messaggio\" (\"symbolic speech\"): rappresenta quindi una libera espressione del pensiero ed \u00e8 tutelato dal primo emendamento della Costituzione degli Stati Uniti.\nLo storico britannico Sir Charles Fawcett ha suggerito che il disegno della bandiera sia derivato da quello della bandiera della Compagnia britannica delle Indie orientali.\nIl disegnatore dell'attuale bandiera a 50 stelle \u00e8 stato Robert G. Heft.\nInfluenza sulle altre bandiere.\nIl disegno e i colori della \"Stars and Stripes\" (stelle e strisce) sono stati la base per alcune altre bandiere del passato e del presente, alcune delle quali appaiono qui di seguito:\nSi noti anche l'eco nei colori e nel disegno di molte delle bandiere degli Stati Confederati d'America.\nStoria della bandiera.\nNella tabella seguente contenente le 28 bandiere degli Stati Uniti, il modello delle stelle per ciascuna bandiera \u00e8 il modello \"usuale\", spesso associato alla marina statunitense, con l'eccezione delle bandiere con 48, 49 e 50 stelle, dal momento che non c'era una disposizione ufficiale delle stelle fino alla proclamazione ufficiale del presidente William Howard Taft, il 29 ottobre 1912. I colori standard della bandiera vennero definiti solo nel 1934.\nSimmetrie.\nLa maggior parte degli schemi per le stelle sono caratterizzati da forme di simmetria:\nBandiere dei territori statunitensi.\nIsole esterne.\nLa bandiera statunitense \u00e8 ufficiale anche nelle isole, negli atolli e sugli scogli, comprese le isole minori esterne degli Stati Uniti. Tuttavia in due di queste isole sono usate bandiere non ufficiali."}
{"id": "10029", "revid": "120495717", "url": "https://it.wikipedia.org/wiki?curid=10029", "title": "Lingua numidica", "text": "Il numidico o libico antico (codice ISO 639-3 nxm) \u00e8 ritenuto il progenitore del berbero.\nSistema di scrittura.\nIl sistema di scrittura numidico \u00e8 consonantico e trae le sue incerte origini nel II secolo a.C., quando alcuni popoli berberi del Nordafrica, ovvero i Numidi, costruirono un impero poderoso che successe a quello di Cartagine.\nLa relazione tra l'alfabeto numidico e quello punico non \u00e8 mai stata chiarita del tutto.\nDel numidico rimangono tracce su innumerevoli pietre tombali. Di particolare importanza \u00e8 l'iscrizione di Massinissa, che presenta la duplice scrittura punica e numidica (la stele si trova attualmente al British Museum di Londra)."}
{"id": "10030", "revid": "348618", "url": "https://it.wikipedia.org/wiki?curid=10030", "title": "Denominazione di origine protetta", "text": "La denominazione di origine protetta, meglio nota con l'acronimo \"DOP\", \u00e8 un marchio di tutela giuridica della denominazione che viene attribuito dall'Unione europea agli alimenti le cui peculiari caratteristiche qualitative dipendono essenzialmente o esclusivamente dal territorio in cui sono stati prodotti.\nL'ambiente geografico comprende sia fattori naturali (clima, caratteristiche ambientali), sia fattori umani che comprendono tecniche agricole sviluppate nel tempo che, combinati insieme, consentono di ottenere un prodotto inimitabile al di fuori di una determinata zona produttiva.\nAffinch\u00e9 un prodotto sia DOP, le fasi di produzione, trasformazione ed elaborazione devono avvenire in un'area geografica delimitata. Chi fa prodotti DOP deve attenersi alle rigide regole produttive stabilite nel disciplinare di produzione. Il rispetto di tali regole \u00e8 garantito da un organismo di controllo indipendente.\nPer distinguere, anche visivamente, i prodotti DOP da quelli IGP, i colori del relativo marchio sono stati cambiati da giallo-blu a giallo-rosso.\nProcedura per il riconoscimento della DOP.\nAi sensi dell'art. 4, par. 1, del regolamento (CE) n. 510/2006, \"\u00abper beneficiare di una denominazione d'origine protetta, un prodotto agricolo o alimentare deve essere conforme ad un disciplinare\u00bb\".\nAi sensi dell'art. 5, \"\u00abla domanda di registrazione pu\u00f2 essere presentata esclusivamente da un'associazione\u00bb\".\nIl secondo periodo dell'art. 5 fornisce la definizione di \"\u00abassociazione\u00bb\", stabilendo che \"\u00abAi fini del presente regolamento si intende per \u00abassociazione\u00bb qualsiasi organizzazione, a prescindere dalla sua forma giuridica o dalla sua composizione, di produttori o di trasformatori che trattano il medesimo prodotto agricolo o il medesimo prodotto alimentare. Altre parti interessate possono far parte dell'associazione. Una persona fisica o giuridica pu\u00f2 essere equiparata ad una associazione conformemente alle norme particolareggiate di cui all'articolo 16, lettera c) [del regolamento (CE) n. 510/2006]\u00bb\".\nL'associazione pu\u00f2 presentare la domanda di registrazione solo per i prodotti agricoli o alimentari che essa stessa produce od elabora. La domanda di registrazione della DOP \u00e8 inviata allo Stato membro sul cui territorio \u00e8 situata la zona geografica.\nLa domanda di registrazione comprende il nome e l'indirizzo dell'associazione richiedente, il disciplinare previsto dall'art. 4, il \"\u00abdocumento unico\u00bb\" recante gli elementi principali del disciplinare e la descrizione del legame del prodotto con l'ambiente geografico o con l'origine geografica.\nLo Stato membro esamina la domanda di registrazione per stabilire se sia giustificata e soddisfi le condizioni previste dal regolamento. Qualora si ritenga che i requisiti del regolamento siano soddisfatti, lo Stato adotta una decisione favorevole e trasmette alla Commissione europea la documentazione per la decisione definitiva.\nDalla data di presentazione della domanda alla Commissione europea, lo Stato membro pu\u00f2 accordare alla denominazione, in via transitoria, una protezione. Tale protezione cesser\u00e0 successivamente a decorrere dalla data di adozione della decisione sulla registrazione.\nRegistrazione di una zona geografica situata in un Paese terzo.\nLa riforma della normativa delle DOP e IGP, attuata col regolamento (CE) n. 510/2006, che ha abrogato il regime precedente normato dal regolamento (CEE) n. 2081/1992, prevede il riconoscimento di DOP e IGP di Paesi terzi (cio\u00e8 nazioni extra UE).\nTale riconoscimento \u00e8 stato introdotto per eliminare le incompatibilit\u00e0 della disciplina europea col sistema OMC e, specificamente, con gli Accordi TRIPs e GATT.\nAi sensi del par. 9 del regolamento (CE) n. 510/2006, la domanda di registrazione che riguarda una zona geografica situata in un Paese terzo \u00e8 composta dagli elementi previsti per la registrazioni di una zona geografica situata in UE (i quali sono disciplinati al par. 3, dell'art. 5), nonch\u00e9 dagli elementi che comprovano che la denominazione \u00e8 protetta nel suo paese di origine. Tale domanda di registrazione \u00e8 trasmessa alla Commissione europea direttamente oppure per il tramite delle autorit\u00e0 del Paese terzo interessato.\nControlli ufficiali e verifica del rispetto del disciplinare.\nAi sensi dell'art. 10 del regolamento (CE) n. 510/2006, \"\u00abgli Stati membri designano l'autorit\u00e0 o le autorit\u00e0 competenti incaricate dei controlli in relazione agli obblighi stabiliti dal presente regolamento a norma del regolamento (CE) n. 882/2004 [regolamento relativo ai controlli ufficiali intesi a verificare la conformit\u00e0 alla normativa in materia di mangimi e di alimenti e alle norme sulla salute e sul benessere degli animali]\"\u00bb.\nIn Italia la disciplina \u00e8 prevista dal decreto delegato n. 297/2004, il quale reca le \"\u00abdisposizioni sanzionatorie in applicazione del regolamento (CEE) n. 2081/92\" [ma il decreto deve ritenersi applicabile anche al regolamento (CE) n. 510/2006]\", relativo alla protezione delle indicazioni geografiche e delle denominazioni di origine dei prodotti agricoli e alimentari\u00bb\".\nIl decreto, richiamando l'art. 53 della legge n. 128/1998, individua nel \"\u00abMinistero delle politiche agricole, alimentari e forestali l'autorit\u00e0 nazionale preposta al coordinamento dell'attivit\u00e0 di controllo\u00bb\" ed esso \u00e8 responsabile della vigilanza della stessa. Il richiamato art. 53 prosegue statuendo che \"\u00abl'attivit\u00e0 di controllo [...] \u00e8 svolta da autorit\u00e0 di controllo pubbliche designate e da organismi privati autorizzati con decreto del Ministero delle politiche agricole, alimentari e forestali, sentite le Regioni\u00bb\".\nSono previste delle sanzioni nei casi di mancato rispetto del disciplinare di produzione, di mancato adempimento degli obblighi delle strutture di controllo, di richiami alle DOP e alle IGP nella denominazione di tali strutture di controllo e di inadempienze agli obblighi posti in capo ai consorzi di tutela.\nLe autorit\u00e0 di cui all'art. 11, paragrafi 1 e 2 del regolamento n. 510/2006, che abbiano deciso di verificare il rispetto del disciplinare devono offrire adeguate garanzie di obiettivit\u00e0 ed imparzialit\u00e0 e disporre di personale qualificato e delle risorse necessarie allo svolgimento delle loro funzioni.\nFattispecie equiparate alle DOP e le denominazioni d'origine dei vini.\nAi sensi dell'art. 2, par. 2, del regolamento (CE) n. 510/2006, \"\u00absono altres\u00ec considerate come denominazioni d'origine [...] le denominazioni tradizionali, geografiche o meno, che designano un prodotto agricolo o alimentare [che soddisfi i requisiti di qualit\u00e0 previsti per le DOP al par. 1, lettera a)]\u00bb\".\nIl par. 3, stesso articolo, statuisce: \"\u00abIn deroga al paragrafo 1, lettera a), sono equiparate a denominazioni d'origine talune designazioni geografiche qualora le materie prime dei prodotti da esse designati provengano da una zona geografica pi\u00f9 ampia della zona di trasformazione, o diversa da essa, purch\u00e9 [...] la zona di produzione delle materie prime sia delimitata e sussistano condizioni particolari per la produzione delle materie prime\u00bb\".\nLe denominazioni d'origine protetta dei vini hanno trovato cittadinanza nella normativa europea a partire dal regolamento (CE) n. 1234/2007 sull'Organizzazione Comune di Mercato (cosiddetta \"O.C.M.\") unica dei vini, modificato dal regolamento (CE) n. 491/2009.\nIl regolamento (CE) n. 491/2009 definisce le DOP del vino come \"\u00abil nome di una regione, di un luogo determinato o, in casi eccezionali, di un paese, che serve a designare un prodotto [viticolo] la [cui] qualit\u00e0 e le [cui] caratteristiche [siano] dovute essenzialmente o esclusivamente ad un particolare ambiente geografico ed ai suoi fattori naturali e umani, le [cui] uve [...] [provengano] esclusivamente da tale zona geografica e la [cui] produzione [avvenga] in detta zona geografica e [sia] ottenuto da variet\u00e0 di viti appartenenti alla specie Vitis vinifera\u00bb\".\nTale disciplina sui vini ha sostituito quella precedente (che prevedeva una protezione nazionale dei vini e, a seguire, un riconoscimento comunitario come VQPRD o VSQPRD). Oggi \u00e8 previsto il riconoscimento come DOP o IGP e le menzioni DOC, DOCG e IGT sono ancora applicabili ai sensi del decreto delegato n. 61/2010, ma solo come \"menzioni specifiche tradizionali\".\nSettori.\nI prodotti DOP e IGP vengono suddivisi nei seguenti settori:"}
{"id": "10031", "revid": "123336709", "url": "https://it.wikipedia.org/wiki?curid=10031", "title": "Lingua berbera", "text": "Il berbero (\u2d5c\u2d30\u2d4e\u2d30\u2d63\u2d49\u2d56\u2d5c, \"Tamazi\u0263t\" o \"Tamazight\", pronuncia: ) \u00e8 la lingua dei Berberi; si tratta di una lingua camitica appartenente alla famiglia linguistica afro-asiatica, e quindi imparentata, tra l'altro, con l'egizio, ma anche con l'arabo e l'ebraico. Le fasi pi\u00f9 antiche del berbero sono rappresentate dall'antico libico.\nIn italiano, \"berbero\" deriva dal francese \"berb\u00e8re\", che a sua volta riprende la pronuncia magrebina dell'arabo \"barbar\". Il termine arabo probabilmente non fa che continuare il latino \"barbarus\", con cui venivano chiamate, nell'Impero romano, le popolazioni di lingua non latina. Un'etimologia popolare, riportata gi\u00e0 da Ibn Khald\u016bn, afferma che gli Arabi, non capendo chi parlava il berbero, dicevano che \"emetteva suoni inintelligibili\" (\"emettere suoni inintelligibili\" in arabo si dice \"barbar\") analogo alla parola .\nOggi i berberi non amano pi\u00f9 sentirsi chiamare con questo nome (in arabo \"barbar\" vuole dire anche \"barbaro\"), e per definirsi preferiscono usare il termine berbero \"amazi\u0263\" (al plurale \"imazi\u0263en\", \"uomini liberi\"), e per la lingua berbera il corrispettivo femminile tamazi\u0263t.\nEstensione del berbero e sue suddivisioni.\nIl berbero nel Nordafrica.\nLa lingua berbera \u00e8 parlata nell'Africa mediterranea, dall'Egitto (oasi di Siwa) all'Atlantico, oltre che nel Sahara e in vaste regioni sub-sahariane, Mali, Niger, Ciad e Burkina Faso (dai Tuareg).\nUn piccolo gruppo che parla un dialetto berbero (\"zenaga\") si trova anche in Mauritania. Anche i Guanci (o \"guanche\"), i primi abitanti delle isole Canarie, parlavano variet\u00e0 berbere.\nLe popolazioni di lingua berbera sono circa il 40% in Marocco, il 30% in Algeria, il 10% in Libia e l'1% in Tunisia.\nCiononostante, per motivi ideologici, in questi paesi per anni adottavano una politica di arabizzazione, e solo negli ultimi anni, e a prezzo di dure lotte (in particolare in Algeria, con la primavera berbera del 1980 e con la primavera nera del 2001), i Berberi del Marocco e dell'Algeria cominciano a vedere qualche riconoscimento della loro lingua e un suo timido inserimento nella scuola pubblica. A seguito della primavera araba e delle promesse fatte dalle politiche, la lingua berbera \u00e8 diventata lingua ufficiale in Marocco dal 2011 e in Algeria dal 2016.\nData la vasta estensione di questa lingua (in sostanza tutto il Nordafrica a ovest dell'Egitto), ne esistono numerose variet\u00e0 dialettali. Vi \u00e8 perfino chi ha parlato di 5000 dialetti berberi; in realt\u00e0, la maggior parte dei parlanti si esprime in una delle variet\u00e0 maggiori, ormai dotate tutte anche di una letteratura scritta:\nA queste varianti si aggiunge una moltitudine di dialetti zanata, parlati un tempo da trib\u00f9 nomadi ed oggi diffusi in tante regioni, anche distanti tra loro.\nClassificazione Ethnologue.\nSecondo \"Ethnologue\", la classificazione delle lingue berbere \u00e8 la seguente:\nParlato e scritto.\nLe popolazioni berberofone hanno, con l'eccezione di alcuni gruppi quali i Tuareg e i Mozabiti, spesso adottato lingue diverse dal berbero quali idiomi di prestigio: il punico e il latino nell'antichit\u00e0 (Terenzio, Apuleio, Agostino, ecc.), in tempi pi\u00f9 recenti l'arabo (Edrisi, Ibn Khaldun, etc.) e il francese (Mouloud Feraoun, Jean Amrouche, Mouloud Mammeri, etc.). Per questo la letteratura berbera \u00e8 in gran parte orale (anche se si conservano manoscritti di letteratura berbera, in caratteri arabi, risalenti anche all'XI secolo). \nSolo i tuareg, soprattutto grazie alle donne, hanno tramandato la tradizione della antica scrittura berbera \"tifinagh\", con un alfabeto formato da una cinquantina di segni geometrici.\nUltimamente, sia pur con molta riluttanza, anche i governi algerino e marocchino cominciano a prendere atto dell'esistenza del berbero e della necessit\u00e0 di insegnarlo nelle scuole. Da qui il problema della scelta del metodo di trascrizione da utilizzare. Per l'Algeria, dove il berbero nelle scuole \u00e8 una realt\u00e0 dal 1995, sembra affermata una trascrizione a base latina, elaborata nel tempo da diversi autori (in particolare Mouloud Mammeri) e messa a punto in diversi congressi scientifici internazionali. In Marocco invece, nonostante l'opposizione di molte associazioni culturali berbere, favorevoli ad un'adozione dello stesso sistema a base latina in uso in Algeria, l'Istituto Reale di Cultura Amazigh ha optato per i caratteri neo-tifinagh. In entrambi i paesi, comunque, \u00e8 molto forte la richiesta, da parte soprattutto di associazioni religiose islamiche e/o per la difesa della lingua araba, di utilizzare invece una grafia a base araba. Una grafia che ha una lunga tradizione in Nordafrica (si pensi ai poemi di Muhammad Awzal), ma che i Berberi tendono a rifiutare per sottolineare il proprio distacco dalla cultura araba, sentita oggi come ostile e pericolosa per il mantenimento della lingua berbera.\nFonetica e fonologia.\nData la grande estensione dei territori in cui \u00e8 parlata questa lingua, non \u00e8 possibile sintetizzare in breve tutte le caratteristiche fonetiche di tutti i parlari. Si far\u00e0 qui cenno ad alcune caratteristiche pi\u00f9 generali, mentre si rimanda alla descrizione delle singole lingue per maggiori dettagli.\nVocali.\nGran parte dei dialetti berberi conoscono un sistema vocalico estremamente ridotto, con la presenza di tre sole vocali fonologiche, /i/, /a/, /u/. I dialetti dei tuareg, invece, conoscono un sistema vocalico molto pi\u00f9 ricco e articolato, che comprende anche /e/ e /o/, e inoltre due vocali \"brevi\"\n/\u0259/ e /\u0103/. \u00c8 possibile che questa situazione derivi da una situazione originaria in cui tre vocali brevi /*i/, /*a/, /*u/ si affiancavano a tre vocali lunghe /*i:/, /*a:/, /*u:/, come traspare dalle grafie pi\u00f9 antiche di testi berberi in caratteri arabi, oltre che da svariati altri particolari evidenziati dalla linguistica storica (mantenimento di alcune \"vocali brevi\" in zenaga, origine dei suoni \"labiovelari\" in prossimit\u00e0 di antica \"u\" breve, ecc.).\nComunque sia, oggi il tratto di \"lunghezza vocalica\" \u00e8 distintivo solo in tuareg, dove addirittura qualcuno crede di vedere una serie di vocali \"iperlunghe\" (\"surlongues\") in certi contesti come il cosiddetto \"perfetto risultativo\" o in certi \"imperfetti\" (\"aoristi intensivi\").\nConsonanti.\nIl consonantismo berbero presenta diverse caratteristiche interessanti:\nGrammatica.\nDa un punto di vista tipologico, il berbero \u00e8 una lingua flessiva (per la precisione \"introflessiva\"), con ordine basico VSO, alternante spesso con SVO.\nLa morfologia introflessiva, tipica di gran parte delle lingue afroasiatiche, prevede mutamenti vocalici all'interno della parola con valore morfologico. Per esempio: \nOltre all'alternanza vocalica, la morfologia fa uso anche sia di prefissi che di suffissi. Inoltre, un tratto piuttosto caratteristico della sua morfologia \u00e8 quello della presenza di numerosi \"morfemi discontinui\" (circonfissi), vale a dire affissi che \"circondano\" la base che essi modificano, con la presenza contemporanea di un prefisso e di un suffisso. Per esempio:\nNome.\nI nomi in berbero esprimono di norma:\nQuest'ultima categoria \u00e8 tipica delle parole di origine berbera, mentre non \u00e8 dato trovarla nei nomi provenienti da altre lingue, in particolar modo nei numerosi prestiti dall'arabo. Essa ha infatti origine da modificazioni fonetiche successive all'incorporazione nei nomi di un antico \"articolo\", assente invece nella maggior parte dei prestiti.\nAlcuni esempi:\nVerbo.\nIl verbo berbero presenta tre \"tempi\" principali:\nInoltre, esistono forme di perfetto negativo e di imperfetto negativo che vengono usate (quasi) soltanto in contesti negativi.\nOgni \"tempo\" \u00e8 caratterizzato da un proprio tema, che di solito \u00e8 formato semplicemente mediante apofonia (mutamento vocalico) per quanto riguarda perfetto e aoristo, mentre l'imperfetto si forma a partire dall'aoristo con vari mezzi morfologici come raddoppiamenti consonantici o l'uso di prefissi. Le varie persone si formano con prefissi, suffissi e circonfissi che sono uguali in ogni \"tempo\".\nUn esempio col verbo \"af\" \"trovare\"\nL'imperativo si forma col semplice tema dell'aoristo, senza desinenze per il singolare, con i suffissi \"-t\" (masch.) e \"-emt\" (femm.) per il plurale. La forma dell'imperativo, essendo quella che fornisce la forma pi\u00f9 breve del verbo, viene utilizzata come \"forma di citazione\" dei verbi nei dizionari, invece dell'infinito o di altre persone e tempi.\nLa variet\u00e0 di mutamenti vocalici nei diversi tempi \u00e8 grande e d\u00e0 luogo a numerose coniugazioni (nella sua grammatica di tuareg, Ch. de Foucauld ne ha contate pi\u00f9 di cento).\nStudi berberi.\nTra gli studiosi della lingua berbera si ricordano:\nIn Italia gli studi berberi hanno visto un loro pioniere in Francesco Beguinot (1879-1953), che istitu\u00ec la cattedra di berbero all'Istituto Orientale di Napoli (la sola in Italia, ancora oggi esistente). In precedenza si ricordano gli studi pionieristici di Carlo Ottavio Castiglione (\"M\u00e9moire g\u00e9ographique et numismatique sur la partie orientale de la Barbarie appel\u00e9e Afrikia par les Arabes, suivi de recherches sur les Berb\u00e8res atlantiques\", Milano, 1826), Pietro Bronzi (\"Frammento di fonologia berbera\", Bologna 1919) e Alfredo Trombetti (in particolare nei suoi studi su \"Le origini della lingua basca\", 1923).\nBibliografia.\nStudi d'insieme:\nLe sole grammatiche di berbero attualmente esistenti in italiano sono:\nSull'interessante questione dei relitti latini che ancora si trovano in berbero e nei dialetti arabi del Nordafrica esistono diversi studi:"}
{"id": "10032", "revid": "348618", "url": "https://it.wikipedia.org/wiki?curid=10032", "title": "Indicazione geografica protetta (Unione europea)", "text": "Il termine indicazione geografica protetta, meglio noto con l'acronimo IGP, indica un marchio d'origine attribuito dall'Unione europea ai prodotti agricoli e alimentari con una determinata qualit\u00e0, reputazione o ulteriore caratteristica dipendente dall'origine geografica. Almeno una tra le fasi di produzione, trasformazione e/o elaborazione deve avvenire all'interno di un'area geografica determinata.\nDescrizione.\nPer ottenere la IGP quindi, almeno una fase del processo produttivo deve avvenire in una particolare area. Chi produce IGP deve attenersi alle rigide regole produttive stabilite nel disciplinare di produzione, e il rispetto di tali regole \u00e8 garantito da uno organismo di controllo indipendente.\nSi differenzia dalla pi\u00f9 prestigiosa denominazione di origine protetta (DOP), quindi, per il suo essere generalmente un'etichetta maggiormente permissiva sulla sola provenienza delle materie prime (che se previsto dai singoli disciplinari possono essere sia di origine nazionale che di origine comunitaria o talvolta anche extra-comunitaria), in quanto tutela le ricette e alcuni processi produttivi caratterizzanti tipici del luogo ma non per forza l'origine del prodotto nel suo intero complesso, se non quello della produzione finale. Ci\u00f2 viene a volte concesso principalmente perch\u00e9 una produzione di materie prime a livello locale o nazionale destinata a tale scopo potrebbe non essere sufficiente per soddisfare la richiesta del prodotto a livello globale, o perch\u00e9 alcuni ingredienti di origine estera vengono considerati pi\u00f9 idonei per loro specifiche caratteristiche organolettiche che hanno un ruolo determinante nella riuscita finale del prodotto.\nSettori.\nI prodotti DOP e IGP vengono suddivisi nei seguenti settori:"}
{"id": "10037", "revid": "63756", "url": "https://it.wikipedia.org/wiki?curid=10037", "title": "Organismo di controllo", "text": "Un organismo di controllo \u00e8 un organo abilitato a controllare che determinate attivit\u00e0 economiche e non si svolgano nel rispetto delle leggi.\nA volte un organo di controllo \u00e8 presente all'interno di una qualsivoglia organizzazione. Un esempio di organo di controllo pu\u00f2 essere il \"collegio sindacale\" o il \"consiglio di sorveglianza\" oppure un Organismo di certificazione.\nNella maggior parte dei casi gli organi di controllo sono soggetti privati (imprese, liberi professionisti) sebbene tipicamente autorizzati da enti pubblici o comunque previsti dalla legge.\nIn Italia.\nL'organismo di controllo, nel settore dell'agricoltura, \u00e8 un Organismo di certificazione accreditato e autorizzato e abilitato dal Ministero delle politiche agricole alimentari e forestali, cui compito \u00e8 garantire che i prodotti agricoli e alimentari, recanti il marchio protetto, rispondano ai requisiti del disciplinare, mediante controllo sistematico dei produttori."}
{"id": "10041", "revid": "1534511", "url": "https://it.wikipedia.org/wiki?curid=10041", "title": "Sambuca Pistoiese", "text": "Sambuca Pistoiese \u00e8 un comune italiano sparso di abitanti della Montagna Pistoiese in provincia di Pistoia, Toscana. La sede municipale si trova nella frazione di Taviano, mentre la frazione pi\u00f9 popolosa \u00e8 Pavana. \nGeografia fisica.\nTerritorio.\nSambuca Pistoiese \u00e8 situato nella valle del Limentra, affluente del Reno, sul versante adriatico della Montagna Pistoiese. La fascia montana del territorio, superiore ai 900 metri di altitudine, \u00e8 caratterizzata dalla presenza di boschi di faggio, specie percentualmente preponderante rispetto alle altre presenti, quali l'acero di monte, l'abete bianco, e il maggiociondolo. Fra le specie erbacee \u00e8 presente nel sottobosco l'asperula, la felce maschio e felce femmina, l'acetosella e l'orchidea nido d'uccello, specie saprofita. Tali faggete sono storicamente oggetto di sfruttamento con la pratica della ceduazione e si presentano prevalentemente degradate, con strato arboreo di altezza modesta, mentre gli strati arbustivo ed erbaceo hanno una diffusione molto maggiore di quella tipica di boschi pi\u00f9 naturali. Non mancano tuttavia alcune zone in cui \u00e8 stata attuata la \u00abconversione ad alto fusto\u00bb, che consiste in un diradamento del bosco, lasciando i fusti pi\u00f9 sviluppati e robusti: dopo alcuni anni il bosco presenta alberi colonnari, situazione questa pi\u00f9 prossima a quella naturale.\nDal punto di vista faunistico, sono documentati il cinghiale, il cervo, il daino, il capriolo, il muflone, e il lupo.\nStoria.\nIl castello di Sambuca, costruito verso la met\u00e0 dell'XI secolo, fu originariamente feudo del vescovo di Pistoia.\nNel 1211 Bologna mosse guerra a Pistoia con l'intenzione di annettere le vallate delle Limentre. Pistoia occup\u00f2 con le sue truppe il castello di Sambuca, di notevole importanza strategica, col consenso dello stesso vescovo, il quale non aveva mezzi per difendere il suo feudo. Lo stato di guerra forn\u00ec a Pistoia un pretesto per annettere Sambuca alla sua zona di influenza: in questo periodo si rinforzarono le fortificazioni, si stanziarono truppe all'interno delle mura e si pretese persino un giuramento nei confronti del podest\u00e0 di Pistoia dopo che alcuni Sambucani tentarono di passare allo schieramento bolognese. La successiva pace di Viterbo riconobbe i diritti del vescovo di Pistoia su Sambuca, ma la guarnigione pistoiese fu mantenuta in quanto il vescovo non aveva mezzi per difendere la rocca, mentre il Comune di Pistoia avrebbe trovato nella difesa dei diritti feudali vescovili un pretesto per mantenere milizie all'interno della rocca.\nNella met\u00e0 del XIII secolo si form\u00f2 il primo nucleo di un ordinamento comunale a Sambuca con la creazione di un consiglio e di cariche consolari. La presenza di tale ordinamento e di un podest\u00e0 inviato da Pistoia, indica che la signoria del vescovo era di fatto esautorata, anche se formalmente riconosciuta. Non a caso nel 1291 Sambuca si permette di redigere un proprio statuto (riformato nel 1340, l'edizione a oggi pervenuta), mentre al podest\u00e0 spettava non solo la supervisione difensiva del castello ma anche funzioni di giurisdizione civile e criminale (che teoricamente spettavano al vescovo, signore del feudo, il quale gliele aveva tacitamente o espressamente delegate).\nNel 1306 i guelfi neri assediano e conquistano Pistoia. Filippo Vergiolesi, capo dei bianchi pistoiesi, scappa dalla citt\u00e0 e occupa militarmente il castello di Sambuca; cinque anni pi\u00f9 tardi cede il castello al Comune di Pistoia in cambio di undicimila lire. Nonostante il fatto che il Vergiolesi ottenne il castello con la forza, la transazione fece divenire Pistoia ufficialmente proprietaria della rocca e delle mura, rafforzando la figura del capo della guarnigione militare pistoiese ivi stanziata. Le successive vicende militari con Castruccio Castracani e il vescovo Giovanni Visconti signore di Bologna (che conquistarono il castello di Sambuca rispettivamente nel 1325 e nel 1351) consolidarono il controllo di Sambuca da parte delle milizie pistoiesi allo stesso modo di come accadde durante la guerra con Bologna del secolo precedente. Il controllo di Pistoia sul castello fu rinforzato anche per volere della Repubblica fiorentina (anch'essa minacciata dall'armata del Visconti), che obblig\u00f2 Pistoia a presidiarlo militarmente \"ad honorem popoli et comunis Florentie\".\nL'atto che segn\u00f2 la fine dei diritti feduali del vescovo su Sambuca risale al 24 febbraio 1368. In questa data l'abate del monastero di San Bartolomeo cede il feudo al Comune di Pistoia in cambio di affitti fondiari col beneplacito del vescovo. Non sono pervenuti documenti in merito al passaggio di propriet\u00e0 dal vescovo all'abate, ma Natale Rauty riporta l'ipotesi che il vescovo non abbia voluto cedere direttamente il feudo al Comune \"per evitare che la conclusione del secolare contrasto apparisse, anche sul piano formale, come una sconfitta del vescovo nei confronti del Comune cittadino\".\nSimboli.\nLo statuto del comune di Sambuca Pistoiese cos\u00ec definisce lo stemma: \"D'azzurro, alla torre d'argento, fondata sulla campagna, sinistratra e sostenuta di un leopardo illeonito d'argento\". Tuttavia il comune di Sambuca Pistoiese (anche nel proprio sito web) usa anche una versione alternativa dove il leopardo illeonito assume un colore tra il marrone e l'arancio.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 146 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nIl comune sparso di Sambuca Pistoiese \u00e8 costituito dalle frazioni di Bellavalle, Campeda, Castello di Sambuca, Frassignoni, L'Acqua, Lagacci, Lentula, Monachino, Pavana, Posola, San Pellegrino in Cassero, Taviano, Torri, Treppio.\nAltre localit\u00e0 del territorio.\nSecondo l'ISTAT, il territorio comunale comprende anche i centri e nuclei abitati di Biagioni, Molino del Pallone, Ca' dal Chicco, Carpineta, Casa Morotti, Case Bezzi, Casoni, Corniolo, Docciola, Fondamento, Il Giardino, Pian di Campo e Stabiazzoni.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "10043", "revid": "775372", "url": "https://it.wikipedia.org/wiki?curid=10043", "title": "Bandiere degli Stati federati degli Stati Uniti d'America", "text": ""}
{"id": "10053", "revid": "190427", "url": "https://it.wikipedia.org/wiki?curid=10053", "title": "Ammasso della Vergine", "text": "L'Ammasso della Vergine \u00e8 il pi\u00f9 ricco ammasso di galassie tra quelli pi\u00f9 vicini al nostro Gruppo Locale. Con una distanza di soli 60 milioni di anni luce, molte delle sue galassie sono visibili con piccoli telescopi.\nCaratteristiche.\nSi tratta di un tipico ricco ammasso di galassie, con circa 1500 membri. La sua grande massa \u00e8 causa delle grandi velocit\u00e0 peculiari di molte delle sue galassie, a volte fino a 1.600 km/s (rispetto al centro dell'ammasso). Per confronto, lo spostamento verso il rosso dell'ammasso corrisponde ad una velocit\u00e0 di soli 1.100\u00a0km/s.\nL'Ammasso della Vergine \u00e8 il membro pi\u00f9 massiccio del Superammasso della Vergine, e i suoi effetti gravitazionali si fanno sentire rallentando e attirando le galassie vicine. Per esempio, il nostro Gruppo Locale di galassie si sta avvicinando all'Ammasso della Vergine ad una velocit\u00e0 di 200\u00a0km/s.\nLa galassia gigante M87 \u00e8 il membro dominante di questo gruppo.\nIl 1\u00ba marzo 2007, l'astronomo giapponese K\u014dichi Itagaki ha individuato la supernova SN 2007af. La supernova \u00e8 stata individuata nella galassia NGC 5584 e la luminosit\u00e0 \u00e8 progressivamente aumentata fino a diventare visibile anche a molti telescopi amatoriali.\nMezzo intergalattico.\nCome in altri ammassi ricchi di galassie, il mezzo intergalattico dell'ammasso della Vergine \u00e8 pieno di un plasma a temperature molto elevate (milioni di kelvin), rilevabili attraverso l'emissione di raggi X, ed un numero relativamente elevato di stelle intergalattiche (circa il 10% della massa totale in stelle dell'ammasso), tra cui un certo numero di nebulose planetarie, che si pensa siano state espulse dalle loro galassie a causa delle interazioni gravitazionali con altre galassie. Sono presenti anche regioni di formazione stellare, e, anche se le prove furono inizialmente controverse, ammassi globulari, forse strappati per lo pi\u00f9 da galassie nane."}
{"id": "10055", "revid": "599013", "url": "https://it.wikipedia.org/wiki?curid=10055", "title": "Km", "text": ""}
{"id": "10068", "revid": "599013", "url": "https://it.wikipedia.org/wiki?curid=10068", "title": "Superammasso della Vergine", "text": "Il Superammasso della Vergine, \u00e8 il superammasso di galassie che contiene il nostro Gruppo Locale, e all'interno di questo la nostra galassia, la Via Lattea (a cui appartiene il sistema solare). Ha la forma di un disco appiattito, con un diametro di circa 100 milioni di anni luce. Contiene circa 100 tra gruppi e ammassi di galassie, e prende il nome dall'Ammasso della Vergine, che si trova vicino al suo centro. Il Gruppo Locale si trova al bordo del superammasso, e si muove lentamente verso il suo centro. Oggi, il nome Superammasso Locale, precedentemente usato come sinonimo del nome Superammasso della Vergine, \u00e8 in realt\u00e0 attribuito al Superammasso Laniakea, che comprende anche il Superammasso della Vergine. La nuova definizione \u00e8 frutto di studi effettuati nel settembre 2014 sulla velocit\u00e0 relativa delle galassie.\nStoria.\nA partire dalla prima grande raccolta di nebulose pubblicata da William e John Herschel nel 1863, \u00e8 noto che c'\u00e8 un marcato eccesso di campi di nebulose in direzione della costellazione della Vergine, in vicinanza del polo nord galattico. Negli anni cinquanta del secolo scorso l'astronomo franco-americano G.H. de Vaucouleurs fu il primo a ipotizzare che questo eccesso rappresentasse una struttura di tipo galattico su grande scala, coniando nel 1953 il termine \"Supergalassia Locale\" che poi cambi\u00f2 in Superammasso Locale nel 1958 e in Superammasso della Vergine nel 2014.\nDurante gli anni sessanta e settanta si dibatt\u00e9 la questione se il Superammasso della Vergine fosse effettivamente una struttura o dovesse essere considerato un casuale allineamento di galassie. La questione fu risolta con le grandi analisi sul redshift condotte tra la fine degli anni settanta e l'inizio degli anni ottanta, che dimostrarono in modo convincente una concentrazione appiattita di galassie lungo il piano supergalattico.\nDescrizione.\nOsservando gli effetti gravitazionali sui movimenti delle galassie, \u00e8 possibile stimare la massa totale del Superammasso della Vergine a circa 1015 volte quella del Sole. La sua luminosit\u00e0 \u00e8 per\u00f2 troppo poca per rendere conto di questa cifra, e si pensa quindi che gran parte della sua massa sia composta di materia oscura.\nUn'anomalia gravitazionale conosciuta come il Grande Attrattore si trova da qualche parte nel superammasso. Le osservazioni sono ostacolate dal fatto che la sua posizione lo fa apparire nel nostro cielo proprio nel piano della galassia, dove gas e polveri oscurano la vista.\nIl Superammasso della Vergine e, di conseguenza anche il Gruppo Locale con la nostra Via Lattea, risulta essere parte del pi\u00f9 grande Superammasso Laniakea, detto anche Superammasso Locale.\nStruttura.\nIn un complesso lavoro del 1982, Brent Tully illustr\u00f2 la struttura di base dei Superammassi Locali. Essa consiste di due componenti: un disco apprezzabilmente appiattito (contenente 2/3 delle galassie luminose del superammasso), e un alone approssimativamente sferico (che contiene il rimanente 1/3 delle galassie luminose).\nIl disco stesso \u00e8 un ellissoide sottile (ca. 1 Mpc) con un rapporto asse maggiore/asse minore di almeno 6:1 e che pu\u00f2 arrivare anche fino a 9:1.\nI dati del giugno 2003 provenienti dalla quinquennale analisi Two-degree-Field Galaxy redshift Survey (2dF) hanno permesso agli astronomi di confrontare il Superammasso della Vergine con altri superammassi. Il Superammasso della Vergine risulta essere un superammasso modesto e privo di un nucleo ad alta densit\u00e0. Possiede un ammasso ricco di galassie al centro, circondato da filamenti di galassie e gruppi modesti.\nIl Gruppo Locale \u00e8 situato sul bordo del superammasso in un piccolo filamento che si estende dall'ammasso della Fornace a quello della Vergine.\nDistribuzione delle galassie.\nLa densit\u00e0 numerica delle galassie nel Superammasso della Vergine diminuisce con il quadrato della distanza dal suo centro, situato nei pressi dell'ammasso della Vergine, suggerendo che le componenti di questo ammasso non siano disposte in modo casuale. In complesso, la grande maggioranza delle galassie luminose (di grandezza assoluta maggiore di -13) \u00e8 concentrata in un piccolo numero di nubi (gruppi di ammassi galattici). Il 98% si trova nelle seguenti undici nubi, elencate in ordine decrescente di galassie luminose: Cani da caccia, ammasso della Vergine, Vergine II (ramo sud), Leone II, Vergine III, Cratere (NGC 3672), Leone I, Leone Minore (NGC 2841), Dragone (NGC 5907), Macchina Pneumatica (NGC 2997) e NGC 5643. Delle galassie luminose localizzate nel disco, un terzo si trova nell'ammasso della Vergine mentre le rimanenti si trovano nella nube dei Cani da caccia e nella nube della Vergine II, con l'aggiunta del piuttosto insignificante gruppo di NGC 5643.\nLa distribuzione indica che \"la maggior parte dello spazio al di fuori del piano supergalattico \u00e8 un grande vuoto\". Un'utile analogia che corrisponde alla distribuzione osservata \u00e8 quella delle bolle di sapone. Ammassi piuttosto piatti e superammassi si trovano all'intersezione delle bolle, che sono grandi, approssimativamente sferiche (con diametri dell'ordine di 20-60 Mpc) e vuote al loro interno. Le strutture filamentose lunghe sembrano essere predominanti. Un esempio \u00e8 il superammasso Idra-Centauro, il superammasso pi\u00f9 vicino al nostro, che inizia ad una distanza di circa 30 Mpc e si estende fino a 60 Mpc.\nDinamiche su grande scala.\nDalla fine degli anni ottanta \u00e8 risultato chiaro che non solo il Gruppo Locale, ma tutta la materia fino alla distanza di almeno 50 Mpc \u00e8 soggetta ad uno spostamento in blocco a velocit\u00e0 dell'ordine di 600 km/s nella direzione dell'Ammasso del Regolo (Abell 3627). Lynden-Bell ed altri autori (1988) hanno dato a questa causa il nome di Grande Attrattore. Se da un lato gli astronomi si sentono abbastanza sicuri per quanto riguarda la velocit\u00e0 del Superammasso della Vergine, che \u00e8 stata misurata in confronto alla Radiazione cosmica di fondo, la natura di ci\u00f2 che lo sta provocando non \u00e8 ancora ben compresa."}
{"id": "10103", "revid": "15756", "url": "https://it.wikipedia.org/wiki?curid=10103", "title": "Roger Penrose", "text": "\u00c8 noto per il suo lavoro nel campo della fisica matematica, in particolare per i suoi contributi alla cosmologia; si occupa inoltre di giochi matematici. Laureato all'Universit\u00e0 di Cambridge, \u00e8 professore emerito all'Istituto di matematica dell'Universit\u00e0 di Oxford e nel 1988 ha ricevuto, assieme a Stephen Hawking, il Premio Wolf per la fisica. Nel 2017 gli viene assegnata la Commandino Medal dall'Universit\u00e0 degli Studi di Urbino Carlo Bo per i suoi contributi alla storia della scienza. Nel 2020 gli viene assegnato il Premio Nobel per la fisica \"per avere scoperto che la formazione dei buchi neri \u00e8 una robusta previsione della teoria generale della relativit\u00e0\u201d.\nBiografia e lavori.\nRoger Penrose viene da una famiglia di scienziati e artisti; \u00e8 figlio dello psichiatra e genetista Lionel Penrose, celebre per i suoi studi sul ritardo mentale, e suoi fratelli sono Jonathan, grande maestro di scacchi, e Oliver, anche lui matematico e fisico. Ha anche una sorella minore, Shirley Penrose Hodgson, che ha seguito le orme del padre, essendo genetista. Suo zio era invece il pittore surrealista Roland Penrose (marito di Valentine Penrose e poi di Lee Miller), e suo nonno il ritrattista irlandese James Doyle Penrose.\nPenrose fu allievo di Dennis William Sciama e, prima dei suoi studi sul Big Bang e la singolarit\u00e0 gravitazionale, sostenitore della teoria dello stato stazionario di Fred Hoyle. Si \u00e8 sposato due volte, con Joan Isabel Wedge e Vanessa Thomas.\nStudi di matematica e gravit\u00e0 quantistica.\nIl suo contributo pi\u00f9 importante probabilmente \u00e8 l'invenzione (avvenuta nel 1971) della rete di spin, pi\u00f9 avanti confluita in molte promettenti geometrie dello spaziotempo per la gravit\u00e0 quantistica. Ha dato inoltre importanti contributi alla fisica matematica con la sua teoria dei twistor. Egli \u00e8 inoltre autore del libro \"La strada che porta alla realt\u00e0\", che racchiude in 1200 pagine lo stato della fisica teorica moderna.\nStudi sui cristalli e i buchi neri.\nPenrose divenne famoso per l'invenzione avvenuta nel 1974 della tassellatura di Penrose, che \u00e8 formata da due tasselli che possono ricoprire un piano solo aperiodicamente. Nel 1984, si sono ritrovati schemi simili nella disposizione degli atomi nei quasicristalli. Ha lavorato a lungo con il collega di Cambridge Stephen Hawking alle teorie sui buchi neri e la singolarit\u00e0 gravitazionale, sviluppando con lui l'ipotesi di censura cosmica.\nModello cosmologico ciclico.\nPenrose e Vahe Gurzhadyan hanno elaborato una teoria denominata cosmologia ciclica conforme (CCC). Secondo Penrose, in una teoria esposta nel libro \"Dal Big Bang all'eternit\u00e0\", la materia e l'energia si dissolveranno anch'esse, i buchi neri assorbiranno il restante, evaporando poi tramite la radiazione di Hawking; solo i fotoni continueranno ad esistere, senza gravit\u00e0. Alcuni scienziati, che accettano il modello, sostengono che il tempo si fermer\u00e0 e si annulleranno le dimensioni e le distanze. Nel libro \"Dal Big Bang all'eternit\u00e0\", afferma che l'infinitamente piccolo allora equivarr\u00e0 all'infinitamente grande, e l'universo apparentemente freddo e morto (o un universo disfatto) potrebbe cos\u00ec dare origine, per effetto dell'annullamento delle leggi fisiche precedenti, ad un nuovo Big Bang (l'entropia sarebbe la stessa della nascita del primo universo), anche se diverso da quello della teoria del Big Bounce. L'attuale universo sarebbe uno degli infiniti \"eoni\" (ognuno della durata di 10100) che costituiscono un eterno universo.\nPenrose afferma che la prova sarebbe contenuta nella radiazione cosmica di fondo, nei segni circolari solitamente attribuiti a fluttuazioni quantistiche da molti fisici, che sarebbero residui di esplosioni di buchi neri supermassicci pre-Big Bang. Prima di questo Penrose credeva che il Big Bang fosse necessariamente unico, e che non bisognasse domandarsi cosa ci fosse prima di esso, ma poi la sua idea si \u00e8 evoluta nell'attuale, a partire dai primi anni duemila.\nQuesto universo infinito e con infinite possibilit\u00e0 implica molte nuove ipotesi e speculazioni sul principio antropico forte e su teorie come la civilt\u00e0 eterna di Dyson o la teoria del punto Omega di Frank Tipler.\nNel 2015, Penrose ha proposto una soluzione al paradosso di Fermi (un famoso paradosso sulle civilt\u00e0 extraterrestri), basata sulla propria cosmologia.\nRoger Penrose ha criticato l'attitudine di molti cosmologi verso la meccanica quantistica (pur ritenendola fondamentale), vissuta secondo lui come una \"fede\": in particolare, \u00e8 un forte critico della diffusa teoria dell'inflazione cosmica (ricavata dai concetti di meccanica quantistica di energia del vuoto, energia di punto zero, transizione di fase quantistica e fluttuazione quantistica, secondo lui utilizzati a sproposito), definita da Penrose una \"fantasia\" e della teoria delle stringhe, descritta come un \"fenomeno di moda\".\n\"Fashion, faith and fantasy in the new physics of the universe\" \u00e8 appunto il titolo di un saggio del 2016 fortemente critico contro la teoria delle stringhe, l'inflazione e l'applicazione della meccanica quantistica al macrocosmo.\nIntelligenza umana e intelligenza artificiale.\nPenrose ha scritto vari libri divulgativi. In \"La mente nuova dell'imperatore\" e \"Ombre della mente\", dopo aver descritto lo \"status\" attuale della fisica, egli affronta i limiti teorici dell'intelligenza artificiale e sostiene che esistono delle differenze intrinseche e ineliminabili fra l'intelligenza artificiale e l'intelligenza dell'uomo. In questi libri, egli cerca di dimostrare questa affermazione, osservando che l'uomo pu\u00f2 compiere operazioni che non sono riconducibili alla logica formale, come sapere la verit\u00e0 di asserzioni non dimostrabili o risolvere il problema della terminazione. Queste affermazioni furono fatte in origine dal filosofo John Lucas del Merton College dell'Universit\u00e0 di Oxford. Egli sostiene una forma di anti-riduzionismo in questo campo.\nCoscienza quantistica e concezione religiosa.\nPenrose, prendendo come spunto alcune scoperte di Stuart Hameroff, ha elaborato una teoria della consapevolezza umana secondo la quale la coscienza potrebbe essere il risultato di fenomeni quantistici ancora ignoti, che avrebbero luogo nei microtubuli dei neuroni e che rientrerebbero in una nuova teoria capace forse di unificare la teoria della relativit\u00e0 di Einstein con la meccanica quantistica (teoria della coscienza quantistica o \"riduzione obiettiva orchestrata\", abbreviata in Orch-Or, da \"orchestred objective reduction\"). La teoria \u00e8 stata ripresa da altri scienziati, ma \u00e8 stata attaccata da un altro fisico, Max Tegmark, che in uno scritto pubblicato sulla rivista \"Physical Review E\" ha calcolato che la scala di tempo di attivazione ed eccitazione di un neurone nei microtubuli \u00e8 pi\u00f9 lento del tempo di decoerenza per un fattore di almeno 10.000.000.000. Il concetto \u00e8 attualmente considerato pseudoscientifico, anche se nel gennaio 2014 Penrose e Hameroff hanno annunciato la scoperta, ad opera di Anirban Bandyopadhyay del National Institute for Materials Science del Giappone, della presenza di reazioni quantistiche nei microtubuli. Uno studio, con revisione paritaria, dell'ipotesi \u00e8 stato pubblicato nel marzo 2014 da Penrose e Hameroff.\nRoger Penrose \u00e8 ateo e non ha mai nutrito sentimenti religiosi. Ci\u00f2 non gli impedisce di ipotizzare, con Hameroff, che la coscienza quantica di ogni essere vivente sia indipendente dal corpo stesso, e potrebbe sopravvivere alla morte fisica del cervello, per rimanere sotto varie forme nel multiverso, non in un aldil\u00e0, ma nell'esistenza infinita, in quanto l'informazione quantistica non pu\u00f2 essere distrutta (in quanto soggiacente alla legge di conservazione dell'energia) e tale sarebbe la coscienza nella teoria Orch-OR (se effettivamente tale coscienza, paragonabile all'anima di molte religioni, esistesse davvero). Alcune sue concezioni fisiche richiamano alcuni celebri modelli della filosofia naturale del passato, nonch\u00e9 a varie reminiscenze artistiche come i dipinti dell'amico di famiglia Maurits Cornelis Escher. Penrose e Hameroff si propongono, con questa teoria di coscienza quantica, di spiegare anche le cosiddette esperienze ai confini della morte, senza negare o sminuire tali fatti, e contemporaneamente non abbandonare la razionalit\u00e0 scientifica. Per quanto riguarda la concezione della matematica, alcuni, tra cui l'amico Stephen Hawking, hanno definito Penrose come \"un platonico\".\nContributi scientifici.\nIn relativit\u00e0 generale, \u00e8 noto per i suoi lavori sui buchi neri e le singolarit\u00e0 e problemi con la meccanica quantistica (con Stephen Hawking), ad esempio i cosiddetti teoremi di Penrose-Hawking. Ha inoltre introdotto il diagramma di Penrose e proposto il modello della cosmologia ciclica conforme con Vahe Gurzadyan. Per risolvere il problema della gravit\u00e0 quantistica, ha sviluppato la teoria dei twistor. Ha inoltre contribuito alla teoria del reticolo di spin.\nIn matematica, ha introdotto i concetti del triangolo di Penrose e della scala di Penrose (con il padre Lionel), ha scoperto la tassellatura di Penrose e ha risolto per la prima volta il problema dell'illuminazione.\nNelle neuroscienze ha ideato il concetto di \"coscienza quantica\" e con Stuart Hameroff ha sviluppato il modello Orch-Or."}
{"id": "10104", "revid": "399", "url": "https://it.wikipedia.org/wiki?curid=10104", "title": "Bandiera della Finlandia", "text": "La bandiera della Finlandia (nome ufficiale siniristilippu, lett. \"bandiera dalla croce blu\") \u00e8 stata adottata ufficialmente il 29 maggio 1918, ed \u00e8 modellata sulla bandiera della Danimarca, la Dannebrog.\nI colori simbolo della Finlandia sono il blu e il bianco. Il blu rappresenta i numerosi laghi presenti nel territorio finlandese e il cielo, e il bianco rappresenta la neve. La bandiera nazionale finlandese ha forma rettangolare. Presenta una croce blu su sfondo bianco. L'elemento verticale della croce \u00e8 spostato verso il lato dell'asta. La bandiera di stato ha uno stemma sovrapposto al centro della croce.\nBandiera nazionale.\nIn base alle leggi finlandesi, le proporzioni della bandiera nazionale sono le seguenti:\nLe proporzioni verticali sono dunque 4:3:4 e quelle orizzontali 5:3:10.\nSecondo un'interpretazione poetica l'azzurro fa riferimento al cielo e al mare della Finlandia, mentre il bianco rappresenta la neve dei lunghi inverni scandinavi.\nColori della bandiera finlandese.\nI colori della bandiera finlandese sono i seguenti:\nSistema di colori PMS:\nBlu 294C, Rosso 186C, Giallo 123C\nToni CMYK:\nIl rosso e il giallo sono usati nella bandiera di stato, che porta uno stemma al centro della croce. I colori PMS sono specificati nella decisione del governo 827/93."}
{"id": "10105", "revid": "1371684", "url": "https://it.wikipedia.org/wiki?curid=10105", "title": "Dannebrog", "text": ""}
{"id": "10107", "revid": "125860751", "url": "https://it.wikipedia.org/wiki?curid=10107", "title": "XV secolo", "text": "Avvenimenti.\nSecolo che sancisce il passaggio dal Medioevo al Rinascimento attraverso l'Umanesimo.\nLa caduta dell'impero bizantino \u00e8 anticipata dalle crescenti difficolt\u00e0 commerciali nel passaggio tra Occidente e Oriente. Gi\u00e0 da due secoli le imprese genovesi cercavano una via alternativa a quella delle spezie per arrivare alle Indie. Il blocco dell'impero ottomano non dava pi\u00f9 libero accesso alla storica via.\nLa scoperta delle Americhe diede un nuovo slancio al commercio europeo verso il nuovo continente. La Chiesa romana perse interesse nel riconquistare la Terra Santa e si limit\u00f2 a presidiarla. Un nuovo mondo stava per essere scoperto, colonizzato dalle potenze europee ed evangelizzato dal cristianesimo."}
{"id": "10110", "revid": "125944320", "url": "https://it.wikipedia.org/wiki?curid=10110", "title": "XVI secolo", "text": "Avvenimenti.\n\u00c8 il secolo del Rinascimento in Italia, della riforma protestante in Europa, della successiva Controriforma, delle guerre di religione e del tentativo di conciliazioni tra le varie confessioni religiose con il Concilio di Trento."}
{"id": "10111", "revid": "125947231", "url": "https://it.wikipedia.org/wiki?curid=10111", "title": "XVII secolo", "text": "Avvenimenti.\n\u00c8 usualmente ricordato in Europa come il secolo dell'assolutismo monarchico in politica, della rivoluzione scientifica nelle scienze e del barocco nell'arte e nella letteratura."}
{"id": "10112", "revid": "123574873", "url": "https://it.wikipedia.org/wiki?curid=10112", "title": "Galileo (disambigua)", "text": ""}
{"id": "10113", "revid": "125858900", "url": "https://it.wikipedia.org/wiki?curid=10113", "title": "XVIII secolo", "text": "Avvenimenti.\nNella prima met\u00e0 del secolo avviene un mutamento dell'assetto politico dell'Europa con le guerre di successione, conclusesi con la pace di Aquisgrana del 1748.\nNel 1780 ci fu la prima rivoluzione industriale, James Watt inventa la macchina a vapore che rivoluziona appunto l'industria: i prezzi dei prodotti calarono migliorando le condizioni dei ceti poveri, mentre gli artigiani persero cos\u00ec il lavoro perch\u00e9 i loro prodotti erano pi\u00f9 costosi anche se unici. Nel Settecento in Francia ha luogo la Rivoluzione Francese, che d\u00e0 il colpo finale all'assolutismo monarchico e d\u00e1 inizio dell'ascesa di Napoleone Bonaparte, mentre in America ha luogo la guerra di indipendenza americana. \u00c8 anche detto \"secolo dei lumi\" per la nascita e diffusione della cultura illuministica, di stampo razionalista.\nEuropa.\nElenco degli stati esistenti verso il 1750:\nAfrica.\n1725 \u2013 Guinea: Regno di Fouta Djallon, stato pre-coloniale (1725-1896), sull'altopiano di Fouta Djallon\nPedagogia.\nIl pensiero pedagogico nel XVIII secolo trova un importante esponente in Jean-Jacques Rousseau, autore dell' Emilio o dell'educazione (1762), che avr\u00e0 rilevanza pedagogica anche nei secoli successivi"}
{"id": "10115", "revid": "669954", "url": "https://it.wikipedia.org/wiki?curid=10115", "title": "Nickname", "text": ""}
{"id": "10117", "revid": "125879067", "url": "https://it.wikipedia.org/wiki?curid=10117", "title": "XIX secolo", "text": "Avvenimenti.\n\u00c8 il primo secolo dell'et\u00e0 contemporanea, un secolo di grandi trasformazioni sociali, politiche, culturali ed economiche a partire dall'ascesa e dalla caduta di Napoleone Bonaparte e la successiva Restaurazione, i moti rivoluzionari, la costituzione di molti stati moderni tra cui il regno d'Italia e l'impero germanico, la guerra di secessione americana, la seconda rivoluzione industriale fra positivismo, evoluzionismo e decadentismo, l'imperialismo e sul finire la grande depressione e la Belle \u00c9poque.\nPersonaggi significativi.\nPersonaggi di rilievo in quello che lo storico Eric Hobsbawm ha definito il \"Lungo Ottocento\":\nStoria militare.\nNel XIX secolo l'Europa fu perennemente sull'orlo della guerra: fra le battaglie pi\u00f9 importanti si ricordano:"}
{"id": "10118", "revid": "126257", "url": "https://it.wikipedia.org/wiki?curid=10118", "title": "XX secolo", "text": "Avvenimenti.\n\u00c8 il secondo secolo dell'et\u00e0 contemporanea, un secolo caratterizzato dalla rivoluzione russa, dalle due guerre mondiali e dai regimi totalitari, intervallate dalla grande depressione del 29 nella prima met\u00e0 del secolo e dalla terza rivoluzione industriale fino all'era della globalizzazione nella seconda met\u00e0."}
{"id": "10119", "revid": "1610933", "url": "https://it.wikipedia.org/wiki?curid=10119", "title": "Tinamo nano", "text": ""}
{"id": "10120", "revid": "1610933", "url": "https://it.wikipedia.org/wiki?curid=10120", "title": "Tinamo grigio", "text": ""}
{"id": "10121", "revid": "260676", "url": "https://it.wikipedia.org/wiki?curid=10121", "title": "XXI secolo", "text": ""}
{"id": "10122", "revid": "1610933", "url": "https://it.wikipedia.org/wiki?curid=10122", "title": "Tinamo solitario", "text": ""}
{"id": "10123", "revid": "1610933", "url": "https://it.wikipedia.org/wiki?curid=10123", "title": "Tinamo della Patagonia", "text": ""}
{"id": "10124", "revid": "1610933", "url": "https://it.wikipedia.org/wiki?curid=10124", "title": "Tinamo nero", "text": ""}
{"id": "10125", "revid": "1610933", "url": "https://it.wikipedia.org/wiki?curid=10125", "title": "Tinamo gigante", "text": ""}
{"id": "10126", "revid": "1610933", "url": "https://it.wikipedia.org/wiki?curid=10126", "title": "Tinamo golabianca", "text": ""}
{"id": "10127", "revid": "30610", "url": "https://it.wikipedia.org/wiki?curid=10127", "title": "II millennio", "text": "\u00c8 stato definito \"il millennio dell'Europa occidentale\", per il grande ruolo esercitato da quest'area geografica."}
{"id": "10128", "revid": "2184720", "url": "https://it.wikipedia.org/wiki?curid=10128", "title": "III millennio", "text": "Poich\u00e9 questo \u00e8 il millennio in corso, i primi due decenni, gli anni 2000 e 2010 passati, sono oggetto di attenzione storica. La restante parte del XXI secolo e le tendenze di lungo termine sono oggi studiate in futurologia."}
{"id": "10129", "revid": "287204", "url": "https://it.wikipedia.org/wiki?curid=10129", "title": "I millennio", "text": "Nella prima met\u00e0 di questo millennio, si \u00e8 visto in Europa e nelle zone del Mediterraneo un periodo di transizione e mutamento storico importantissimo: nella giudea romana si sono sedimentate le origini del cristianesimo, mentre il II secolo ha segnato l'apice dello splendore dell'Impero romano, e il suo successivo e graduale declino durante il periodo della tarda antichit\u00e0, fattore determinante, in questo evento, le invasioni barbariche, culminate nelle invasioni barbariche del V secolo.\nLa seconda met\u00e0 del millennio \u00e8 stata caratterizzata da quel periodo in Europa noto come \"Alto Medioevo\": vi \u00e8 stata l'ascesa del Regno franco, che poi sarebbe diventato l'Impero carolingio; nella penisola balcanica e nell'Anatolia, in seguito alla divisione dell'Impero romano, \u00e8 nato l'Impero bizantino, destinato a durare pi\u00f9 di 1000 anni. Nell'VIII secolo \u00e8 iniziata l'epoca vichinga e la conquista normanna dell'Inghilterra.\nNel Medio Oriente \u00e8 nato l'Islam, precisamente nella penisola araba, che si \u00e8 diffuso ed esteso con la conquista islamica della Persia, la conquista omayyade del Nord Africa e la conquista islamica della penisola iberica, decretando cos\u00ec l'epoca d'oro islamica. Ancora pi\u00f9 a est, nell'Asia orientale, il Buddhismo ha conosciuto un periodo di veloce diffusione. In Cina si sono susseguite le dinastie Han, Sui e Tang, fino al X secolo che ha visto l'avvento della fase nota come \"Cinque dinastie e dieci regni\". In Giappone, si \u00e8 conclusa l'era preistorica con il periodo Hakuh\u014d, ed \u00e8 iniziata l'et\u00e0 antica con il periodo Nara; inoltre un forte aumento della popolazione \u00e8 stato possibile grazie all'uso di strumenti fatti di ferro da parte degli agricoltori che ha aumentato la loro produttivit\u00e0 e la quantit\u00e0 dei raccolti. Nell'Asia meridionale, il subcontinente indiano \u00e8 stato diviso tra numerosi regni durante il I millennio, fino alla formazione dell'Impero Gupta.\nIn Mesoamerica, il I millennio \u00e8 stato un periodo di grande crescita, noto come \"Periodo Classico\" (200\u2013900). \"Teotihuacan\" \u00e8 diventata una metropoli e la sua influenza culturale ha dominato tutta la Mesoamerica. In America del Nord si \u00e8 sviluppata la Cultura del Mississippi, vicina ai fiumi Mississippi e Ohio; da questa civilt\u00e0 precolombiana \u00e8 stata creata \"Cahokia\" (900\u2013950), una delle pi\u00f9 antiche e gloriose citt\u00e0 dei nativi americani. I resti di queste due importanti citt\u00e0 sono classificati oggi come Patrimonio dell'umanit\u00e0. Nell'America del Sud pre-Impero inca, \u00e8 fiorita la cultura costiera dei Moche, che ha prodotto opere in metallo impressionanti e alcune delle migliori ceramiche viste nel mondo antico.\nNell'Africa subsahariana, l'espansione della lingua bantu si \u00e8 estesa fino all'Africa meridionale, al volgere del V secolo. Nel IX secolo la tratta araba degli schiavi attraversa il deserto del Sahara e ha ormai raggiunto l'Africa orientale.\nLa popolazione mondiale \u00e8 aumentata pi\u00f9 lentamente rispetto al millennio precedente, passando da circa 200 milioni di esseri umani nell'anno 1 a circa 300 milioni nell'anno 1000."}
{"id": "10130", "revid": "1833487", "url": "https://it.wikipedia.org/wiki?curid=10130", "title": "I millennio a.C.", "text": ""}
{"id": "10131", "revid": "536103", "url": "https://it.wikipedia.org/wiki?curid=10131", "title": "XIV secolo", "text": "Avvenimenti.\nIl XIV secolo \u00e8 compreso nel periodo storico chiamato basso medioevo. Ha inizio la \"piccola era glaciale\".\nIn Europa il secolo fu caratterizzato dalla cosiddetta crisi del 14 secolo, che fu un fenomeno di ampia portata nella storia europea e che dur\u00f2 per vari decenni."}
{"id": "10132", "revid": "536103", "url": "https://it.wikipedia.org/wiki?curid=10132", "title": "XIII secolo", "text": ""}
{"id": "10133", "revid": "125689584", "url": "https://it.wikipedia.org/wiki?curid=10133", "title": "XII secolo", "text": ""}
{"id": "10134", "revid": "125596941", "url": "https://it.wikipedia.org/wiki?curid=10134", "title": "XI secolo", "text": ""}
{"id": "10135", "revid": "121037514", "url": "https://it.wikipedia.org/wiki?curid=10135", "title": "X secolo", "text": ""}
{"id": "10136", "revid": "118523401", "url": "https://it.wikipedia.org/wiki?curid=10136", "title": "IX secolo", "text": ""}
{"id": "10137", "revid": "1833487", "url": "https://it.wikipedia.org/wiki?curid=10137", "title": "VIII secolo", "text": ""}
{"id": "10138", "revid": "124549137", "url": "https://it.wikipedia.org/wiki?curid=10138", "title": "VII secolo", "text": ""}
{"id": "10139", "revid": "47767", "url": "https://it.wikipedia.org/wiki?curid=10139", "title": "VI secolo", "text": ""}
{"id": "10140", "revid": "125259153", "url": "https://it.wikipedia.org/wiki?curid=10140", "title": "V secolo", "text": ""}
{"id": "10141", "revid": "1652635", "url": "https://it.wikipedia.org/wiki?curid=10141", "title": "IV secolo", "text": ""}
{"id": "10142", "revid": "100969273", "url": "https://it.wikipedia.org/wiki?curid=10142", "title": "III secolo", "text": ""}
{"id": "10143", "revid": "404338", "url": "https://it.wikipedia.org/wiki?curid=10143", "title": "II secolo", "text": ""}
{"id": "10144", "revid": "2039709", "url": "https://it.wikipedia.org/wiki?curid=10144", "title": "I secolo", "text": "Invenzioni, scoperte, innovazioni.\nNel I secolo d.C. comparvero sulle tavole anche le tovaglie, sotto forma di drappi multicolori oppure di fogli di cuoio o di pergamena. La tovaglia bianca si impose invece con il cristianesimo, a copertura sia del tavolo sia dell'altare."}
{"id": "10145", "revid": "125977714", "url": "https://it.wikipedia.org/wiki?curid=10145", "title": "Manhattan", "text": "Manhattan (: ; in inglese americano ) \u00e8 una delle cinque divisioni amministrative (\"boroughs\") della citt\u00e0 di New York, e la pi\u00f9 densamente popolata. Secondo le stime pubblicate dallo United States Census Bureau nel 2014, ha una popolazione di abitanti.\nEsteso su un'area di , il distretto corrisponde alla contea di New York, fondata il 1\u00ba novembre 1683, ed \u00e8 quasi completamente costituito dall'isola di Manhattan (circondata dai fiumi Hudson, East e Harlem), ma include anche diverse piccole isole ad essa adiacenti. La contea di New York \u00e8 la pi\u00f9 densamente popolata degli interi Stati Uniti con abitanti/km\u00b2 ed \u00e8 anche una delle meno estese, dopo Arlington (Virginia) e Broomfield (Colorado). L'ufficio responsabile di perseguire le violazioni delle leggi \u00e8 il Procuratore distrettuale.\nManhattan \u00e8 spesso identificata come il centro economico degli Stati Uniti perch\u00e9 vi si trovano Wall Street, sede della Borsa di New York, la pi\u00f9 grande borsa valori del mondo per volume di scambi, e il quartier generale delle Nazioni Unite. Il distretto ospita anche molti ponti, grattacieli e parchi di fama mondiale, oltre alla celeberrima Times Square, soprannominata \"The Crossroads of the World\" e \"The Center of the Universe\", e al famoso teatro di Broadway.\nGeografia fisica.\nTerritorio.\nManhattan \u00e8 comunemente divisa in Lower, Midtown e Upper Manhattan, mentre la Quinta Strada (in inglese \"Fifth Avenue\") divide i lati est e ovest dell'isola. L'isola \u00e8 circondata, a ovest, dal fiume Hudson e, a est, dallo stretto marittimo denominato East River, che la separa da Long Island; a nord, un altro stretto, l'Harlem River, la divide dal Bronx e quindi dal resto del continente statunitense.\nInoltre, il distretto si costituisce di altre piccole isole, incluse Randalls and Wards Islands e Roosevelt Island nell'East River, e Liberty Island (famosa per essere l'ubicazione della Statua della Libert\u00e0) nel porto di New York a sud.\nSecondo i dati dello United States Census Bureau, il distretto ha una superficie di , di cui sono costituiti da terra e , circa il 32%, da acque interne. L'isola di Manhattan \u00e8 lunga , mentre, nel suo punto pi\u00f9 largo (vicino alla \"14th Street\"), \u00e8 larga .\nLo strato roccioso sottostante gran parte di Manhattan \u00e8 un micascisto noto come \"Manhattan schist\". Creatasi quando si form\u00f2 la Pangea, si tratta di una roccia metamorfica forte, adatta alle fondamenta di edifici alti. A Central Park ne sono presenti numerosi affioramenti, di cui la \"Rat Rock\" \u00e8 tra i pi\u00f9 grandi. Geologicamente, una caratteristica predominante del substrato del distretto \u00e8 la sua tensione ad un notevole innalzamento verso la superficie nei pressi di Midtown, per poi discendere tra la \"29th Street\" e Canal Street, e infine risalire a Lower Manhattan: tale fenomeno ha favorito la costruzione di molti grattacieli nelle zone in cui il substrato \u00e8 pi\u00f9 vicino alla superficie. Tuttavia, nuove ricerche dimostrano che i fattori economici hanno influenzato maggiormente la posizione di questi grattacieli.\nDopo aver effettuato una nuova analisi del pericolo sismico nel luglio 2014, lo United States Geological Survey ha affermato che vi \u00e8 un rischio leggermente inferiore per gli edifici alti rispetto a quanto dichiarato in precedenza. Maggiori danni potrebbero essere recati agli edifici da un terremoto sviluppatosi nelle vicinanze della citt\u00e0 che nella citt\u00e0 stessa.\nClima.\nSecondo la classificazione dei climi di K\u00f6ppen, New York, Manhattan compresa, ha un clima subtropicale umido (\"Cfa\"), e, trovandosi all'incirca alla latitudine 40\u00b0 N, \u00e8 la citt\u00e0 pi\u00f9 a nord dell'intero continente nordamericano con questa categorizzazione. Gli inverni sono freddi e umidi, e gli effetti moderatori dell'Oceano Atlantico sono minimizzati dai venti che soffiano in mare aperto; ciononostante, la vicinanza dell'Atlantico rende l'inverno pi\u00f9 mite, rispetto all'entroterra a simili latitudini, e modera la quantit\u00e0 di neve caduta ogni anno (). Primavera e autunno sono miti, mentre l'estate \u00e8 molto calda e umida, con temperature oltre i registrate dai 18 ai 25 giorni di media durante la stagione.\nA Central Park viene fatta la rilevazione dei dati climatici del distretto. La registrazione della temperatura pi\u00f9 alta \u00e8 avvenuta il 9 luglio 1936, con , mentre quella pi\u00f9 bassa il 9 febbraio 1934, con .\nStoria.\nL'esploratore fiorentino Giovanni da Verrazzano scopre l'isola nel 1524, alla foce del fiume Hudson, e se ne impossessa, in nome del re di Francia Francesco I, che gli ha commissionato il viaggio.\nMa il re non trova utile questo territorio, asserendo che fosse una foresta abitata da selvaggi sulla quale non erano presenti tesori. Gli abitanti sono una trib\u00f9 del popolo Algonchino (che oggi sopravvive nella riserva di Shinnecook, a Long Island); essi hanno gi\u00e0 tracciato il percorso dell'odierna Broadway e abitano un villaggio, \"Sapohanikan\", dove attualmente sorge il Greenwich Village.\nIl 4 settembre 1609 l'esploratore britannico Henry Hudson, ridiscendendo in navigazione le coste del futuro Maine, approda sull'isola di Manhattan. Sar\u00e0 il primo occidentale a descrivere in maniera dettagliata questo luogo.\nNel 1624 Peter Minuit, olandese e direttore generale dei \"Nieuw Nederland\", pensa a Manhattan come porto e punto d'imbarco per le spedizioni di merci in Europa e acquista l'isola scambiando paccottiglia che nei Paesi Bassi gli era costata 60 fiorini. Nel 1846, lo storico newyorkese John Romeyn Brodhead calcol\u00f2 che i 60 fiorini del 1624 si sarebbero potuti convertire in 23 dollari statunitensi; nel 2006 i 60 fiorini di Peter Minuit sarebbero stati equivalenti a secondo l\"Institute for Social History of Amsterdam\".\nGli olandesi costruiscono un forte e danno il nome di \"Nieuw Amsterdam\" alla citt\u00e0; viene inoltre costruita una palizzata per difendersi dagli inglesi della Nuova Inghilterra. Questi ultimi alla fine prevalgono e si impossessano di Manhattan e in onore di Giacomo Stuart, Duca di York e Albany e Re d'Inghilterra dal 1685, la chiamano \"New York\".\nLa palizzata eretta dagli olandesi, chiamata dagli inglesi \"wall\", cio\u00e8 muro, d\u00e0 il nome alla strada che la costeggia e che oggi \u00e8 Wall Street.\nPer circa due secoli Manhattan continu\u00f2 ad ingrandirsi. Fra il 1874 e il 1898 fu deciso di allargare la citt\u00e0 assorbendo gli altri quattro distretti.\nL'11 settembre 2001 la Lower Manhattan fu teatro di due gravi attacchi terroristici: due aerei di linea rispettivamente dell\u2019American Airlines e della United Airlines vennero fatti schiantare contro le Torri Gemelle del World Trade Center. I due grattacieli collassarono a distanza di 29 minuti l'uno dall'altro, causando la distruzione degli edifici sottostanti e provocando la morte di persone dentro ed intorno al complesso, di cui 24 risultano tutt'oggi disperse.\nDescrizione.\nAnche se solo 1,6 milioni dei circa 8 milioni di newyorkesi vivono a Manhattan, essa rimane indubbiamente la parte pi\u00f9 famosa di New York, visto che vi si trovano quasi tutti i luoghi pi\u00f9 importanti e famosi della citt\u00e0: il municipio, la borsa valori di Wall Street, il Central Park, il ponte di Brooklyn, Times Square, i teatri di Broadway, il Lincoln Center con la Metropolitan Opera, il Met, il Madison Square Garden, il Moma, l'American Museum of Natural History, la cattedrale di San Patrizio e tutti i quartieri pi\u00f9 famosi (SoHo, Chinatown, Little Italy, Greenwich Village, Midtown, Harlem ecc.). Di grande importanza architettonica sono soprattutto i grattacieli per cui la citt\u00e0 \u00e8 nota, in particolare l'Empire State Building, il Chrysler Building e il palazzo dell'ONU; fino agli attacchi terroristici dell'11 settembre 2001, i grattacieli pi\u00f9 alti di Manhattan erano per\u00f2 le torri gemelle del World Trade Center.\nPopolazione.\nAl censimento del 2010 la popolazione risulta etnicamente cos\u00ec suddivisa: 48,0% bianchi, 12,9% afroamericani, 11,2% asiatici, 0,1% nativi americani, 14,1% altre etnie. Gli ispanici di qualunque etnia rappresentano il 25,4%.\nI maggiori gruppi di discendenza europea sono gli irlandesi (7,8%), tedeschi (7,2%), italiani (6,8%), russi (6,2%), inglesi (5,2%) e polacchi (4,8%). Il 4,1% degli abitanti si definisce statunitense. Il 16,80% della popolazione \u00e8 sotto i 18 anni, il 12,20% sopra i 65 anni.\nResta comunque il fatto che in una societ\u00e0 come quella statunitense contemporanea, definita da molti post-moderna, e specialmente a New York, le caratteristiche somatiche, le discendenze migratorie e le lingue parlate in famiglia diverse dall'inglese hanno perso molto della loro importanza e, anzi, contribuiscono a rafforzare l'identit\u00e0 cosmopolita e internazionale di Manhattan e di New York.\nIl reddito pro capite si attesta sui dollari, il pi\u00f9 alto degli Stati Uniti d'America. Nonostante questo ben il 20% della popolazione vive sotto la soglia di povert\u00e0.\nSuddivisione amministrativa.\nCircoscrizioni amministrative (\"community boards\").\nAmministrativamente \u00e8 suddivisa in 12 circoscrizioni (\"Manhattan Community Boards\"), la cui numerazione procede da sud verso nord:\nQuartieri (\"neighborhoods\").\nSono inoltre presenti diversi quartieri, elencati da nord a sud.\nIn origine si trattava dell'estremit\u00e0 settentrionale dell'isola di Manhattan, mentre lo scavo dell\"Harlem River Ship Canal\" nel 1895 la separ\u00f2 dal resto dell'isola e nel 1914 la colmatura del vecchio corso del fiume Harlem la colleg\u00f2 fisicamente con il Bronx. Tuttavia \u00e8 amministrativamente ancora legata al distretto di Manhattan (circoscrizione 12). Comprende le strade dalla 225\u00aa alla 228\u00aa ad OVEST di Broadway.\nSi tratta di un quartiere soprattutto residenziale all'attuale estremit\u00e0 settentrionale dell'isola di Manhattan (tra circa la 220\u00aa strada e \"Fairview Avenue\", all'altezza all'incirca della 191\u00aa strada). In origine era abitata soprattutto da irlandesi, mentre attualmente la popolazione \u00e8 prevalentemente di origine dominicana. L\"Inwood Hill Park\" \u00e8 ritenuto il luogo in cui avvenne il leggendario acquisto dell'isola di Manhattan dalla trib\u00f9 indiana dei \"Lenape\".\nOccupa gli isolati compresi tra la \"Fairview Avenue\", all'altezza circa della 190\u00aa strada, e la 155\u00aa strada. Prende il nome da \"Fort Washington\" che svolse un ruolo importante nella Guerra d'indipendenza americana (fu preso dagli inglesi il 16 novembre 1776). Gli abitanti attuali sono prevalentemente di origine dominicana, ma esiste anche una comunit\u00e0 ebraica derivante dai primi abitanti del quartiere, di origine tedesca.\nRaggruppa i quartieri tra la 155\u00aa strada a nord e la 96\u00aa strada (verso est) o la 125\u00aa (verso ovest) a sud. L'originario villaggio di \"Nieuw Haarlem\" era stato fondato nel 1658 dal governatore olandese Peter Stuyvesant. Inizi\u00f2 il suo sviluppo come suburbio dopo la creazione dei primi collegamenti ferroviari a partire dal 1831 e il boom edilizio si ebbe tra il 1870 e il 1910. A partire dagli anni 1920 fu abitata prevalentemente da Afroamericani. Comprende i quartieri di \"Central Harlem\" (\"Bradhurst\", \"Mount Morris Park\" e \"Strivers Row\"), di \"West Harlem\" (\"Hamilton Heights\" o \"Sugar Hill\" e\"Manhattanville\") e \"East Harlem\" (detta anche \"Spanish Harlem\" e, a partire dagli anni 1950 abitata prevalentemente da portoricani).\nAd ovest del Central Park, tra la 58\u00aa street e la 125\u00aa street. \u00c8 attraversata da sud a nord da Broadway. Qui sorgeva il villaggio di Harsenville e la zona, con fattorie e residenze di campagna prese il nome di \"Bloomingdale\" (dall'originario olandese \"Bloemendal\"). Alla met\u00e0 del XIX secolo era divenuto un sobborgo popolare. Il boom edilizio si ebbe tra il 1885 e il 1910 e la zona fu popolata soprattutto da Afroamericani. A partire dagli anni 1960 si ebbe una fase di rinnovamento urbano in seguito alla costruzione del \"Lincoln Center\". Comprende \"Morningside Heights\", spesso considerato quartiere separato, e \"Manhattan Valley\" che ha conservato un carattere popolare.\nAd est del Central Park, tra la 96\u00aa e la 59\u00aa strada, ospita numerosi musei e istituzioni culturali, tra cui il Metropolitan Museum of Art. Comprende \"Carnegie Hill\", \"Yorkville\" e \"Lenox Hill\". \u00c8 famosa per essere sede delle pi\u00f9 lussuose e costose abitazioni di New York, molte scene del telefilm \"Sex and the City\" sono state girate appunto in questo quartiere. \u00c8 una delle zone pi\u00f9 costose e lussuose per quanto riguarda i prezzi delle case dell'intero paese e uno dei quartieri in cui il costo della vita \u00e8 pi\u00f9 alto (fino a 200% in pi\u00f9 rispetto ai quartieri periferici). In questo quartiere sono ambientati anche i telefilm \"Gossip Girl\", \"Ugly Betty\" e i film \"Cocktail\" con Tom Cruise e \"Il diario di una tata\" con Scarlett Johansson.\nLunga e stretta isola nell'East River tra Manhattan e Queens (sull'isola di Long Island). L'originario nome indiano era Minnahanock. Nel 1637 fu acquistata dagli olandesi e prese in successione i nomi di \"Varckens\", \"Manning\u2019s\", \"Blackwell\" e \"Welfare\", fino a prendere l'attuale nome nel 1973 in onore del presidente Franklin Delano Roosevelt. Ha ospitato per lungo tempo ospedali e un penitenziario e solo recentemente si \u00e8 sviluppata come quartiere residenziale di alto livello.\nIl centro cittadino, occupato prevalentemente da uffici, torri di appartamenti e grandi alberghi, soprattutto costruiti come grattacieli. Il cuore della zona commerciale si estende tra la 59\u00aa e la 40\u00aa strada e tra la \"Third Avenue\" ad est e la \"Ninth Avenue\" ad ovest, ma la denominazione viene spesso allargata fino fiume Hudson (quartiere di \"Hell's Kitchen\" o \"Clinton\", tra la 59\u00aa e la 34\u00aa strada) e all'East River, dove si estende inoltre verso sud il quartiere di \"Murray Hill\", tra 39\u00aa e 33\u00aa strada. Vi si trovano \"Times Square\", il \"Rockefeller Center\", l\"Empire State Building\", il \"Chrysler Building\", la \"Bush Tower\" la nuova cattedrale di San Patrizio, la \"Carnegie Hall\" e la \"Radio City Music Hall\". Ospita inoltre la sede del quartier generale delle Nazioni Unite. Comprende ancora i quartieri di \"Kips Bay\" e di \"Turtle Bay\", che prendono il nome da insenature dell'East River che furono riempite nel corso del tempo, dell'area di \"Sutton Place\", di \"Tudor City\", del cosiddetto \"Theater District\" (\"distretto dei Teatri\"), del \"Garment District\", e di \"Koreatown\", con negozi soprattutto coreani.\nAd ovest di Broadway, tra la 34\u00aa e la 15\u00aa strada. Il quartiere si origina dalla residenza di questo nome di Clement Clarke Moore, del XIX secolo, poi occupata da case a schiera per la classe alta. Agli inizi del XX secolo era abitato prevalentemente da irlandesi, che lavoravano nelle vicine banchine portuali sul fiume Hudson. Si tratta di un quartiere soprattutto residenziale, con numerose gallerie d'arte, e ospita un'importante comunit\u00e0 gay. Vi ha sede il \"Madison Square Garden\".\nUn tranquillo quartiere residenziale intorno ad un parco privato, tra la 27\u00aa e la 14\u00aa strada, ad est di Broadway, la zona di \"Union Square\" e il \"Flatiron District\" (una volta conosciuto come \"Photo District\"), occupano la zona tra l\"East River\", \"Midtown\", \"Chelsea\" e il \"Greenwich Village\".\nAd ovest di Broadway, tra la 14\u00aa strada a nord e la \"Houston street\" a sud; la parte ad ovest viene considerata un quartiere separato, il \"West Village\". Conosciuto anche come \"The Village\" e, nel XIX secolo come la zona di \"Washington Square\". Si trattava in origine di un'area paludosa, che aveva il nome indiano di \"Sapokanikan\" e fu bonificata intorno al 1630 dagli olandesi, che le diedero il nome di \"Noortwyck\". Divenne ufficialmente un villaggio separato con il nome attuale nel 1713. Al momento della suddivisione ortogonale della citt\u00e0 nel 1811 mantenne in parte la sua originale planimetria. Divenne celebre come quartiere di artisti e centro di cultura alternativa, soprattutto negli anni 1950 e 1960. Nel 1969 vi prese le mosse il movimento di liberazione gay. Il \"Meatpacking District\", un piccolo settore nord-occidentale, antica zona di mattatoi, ospita oggi un gran numero di locali alla moda.\nAd est di Broadway, tra la 14\u00aa strada a nord e la \"Houston street\" a sud, in precedenza considerato parte del \"Lower East Side\", ma pi\u00f9 rapidamente divenuto un quartiere residenziale di alto livello viene ora spesso ritenuto affine al \"Greenwich Village\" ad ovest di Broadway. Era in origine abitato da polacchi ed ucraini, recentemente sostituiti sia da giapponesi e da asiatici di altri paesi. Una parte verso est \u00e8 conosciuta come \"Alphabet City\" (precedentemente \"Little Germany\"), intorno alle \"avenue\" indicate con lettere dell'alfabeto.\nAbbreviazione di \"South of Houston Street\" (\"a sud di Houston Street\"), che riprende il nome del sobborgo di Soho a Londra. Si trova tra \"Greenwich Village\" e \"NoHo\" a nord e il \"Lower East Side\" con \"Little Italy\" e \"NoLIta\" ad est e con \"Chinatown\" a sud. In questa antica area industriale gli edifici sono stati ristrutturati come loft e studi di artisti.\nTradizionalmente il quartiere degli Italo-americani tra l\"East Village\" a nord e \"SoHo\" ad ovest, il \"Lower East Side\" (di cui a volte viene considerato parte) ad est e \"Chinatown\" a sud, a partire dalla met\u00e0 degli anni 1950 \u00e8 stata gradualmente abbandonata dai suoi originari abitanti e solo un piccolo settore resta oggi riconoscibile. Un settore attualmente conosciuto come \"Nolita\" (\"North of Little Italy\", \"Little Italy Nord\") se ne considera oggi distaccato. Vi si trova l'antica cattedrale di San Patrizio, costruita nel XIX secolo, oggi sostituita da quella pi\u00f9 recente nel quartiere di \"Midtown\".\nAbbreviazione di \"Triangle Below Canal Street\" (\"triangolo sotto Canal Street\"). Anche in questo caso si tratta di un antico distretto industriale, a sud di \"SoHo\", in cui gli edifici industriali sono stati riadattati come sedi di uffici o residenze, con strade fiancheggiate da negozi alla moda, gallerie d'arte e locali.\nQuartiere con abitanti prevalentemente originari della Cina, tra \"Little Italy\" a nord, \"TriBeCa\" ad ovest, il \"Financial district\" a sud e il \"Lower East Side\" ad est, di cui a volte viene considerato una parte. Il quartiere fu per gran tempo dominato dalle \"Tongs\" (\u5802), un misto tra legami familiari, associazioni politiche legate al Kuomintang o al Partito Comunista Cinese, e segretamente sindacati del crimine, tra cui scoppiavano periodicamente guerre aperte e che favorivano un'economia in gran parte sotterranea. Nella parte nord dell'attuale \"Chinatown\" si trova il \"Columbus Park\", realizzato sull'antico quartiere popolare, fortemente degradato dei Five Points, dal nome di un incrocio con cinque strade, i cui abitanti erano soprattutto irlandesi qui immigrati in seguito alla carestia in madrepatria tra il 1820 e il 1840 e afroamericani,\nA sud della 14\u00aa strada e ad est di Broadway lungo l'East River, se ne sono progressivamente distaccati i quartieri fortemente caratterizzati in senso etnico di \"Little Italy\" e di \"Chinatown\" verso ovest e l\"East Village\" a nord di Houston Street. Ha conservato a lungo un carattere di quartiere popolare e in origine era abitato prevalentemente da ebrei provenienti dall'Europa orientale. Tradizionalmente sede di movimenti anarchici e radicali.\n\"Distretto finanziario\", sulla punta pi\u00f9 meridionale dell'isola di Manhattan, che comprende la sede della Borsa di New York (\"New York Stock Exchange\") a \"Wall Street\" e delle maggiori istituzioni finanziarie. Il distretto corrisponde al sito del primo villaggio coloniale olandese della \"Nieuw Amsterdam\" (\"Nuova Amsterdam\"), di cui sopravvivono alcuni edifici. Il Federal Hall National Memorial sorge nel sito del primo parlamento federale, dove fu eletto presidente George Washington. A nord si trova la sede del Municipio della citt\u00e0 (\"City Hall\"). Qui sorgevano, fino all'attentato dell 11 settembre 2001, le torri gemelle del World Trade Center. A seguito dell'attentato \u00e8 iniziata la ricostruzione del nuovo World Trade Center, ancora in fase di costruzione. Alcuni edifici sono gi\u00e0 stati completati, tra cui la Freedom Tower e il National September 11 Memorial &amp; Museum. La parte occidentale lungo il fiume Hudson (\"Battery City Park\") si sta sviluppando come quartiere residenziale e come zona di giardini. Come edificio residenziale, \u00e8 degno di nota il Barclay Tower, un grattacielo alto 205 metri i cui appartamenti sono considerati i pi\u00f9 cari di tutto il quartiere."}
{"id": "10146", "revid": "22416", "url": "https://it.wikipedia.org/wiki?curid=10146", "title": "Abbasanta", "text": "Abbasanta (\"Abbasanta\" in sardo; in italiano letteralmente \"acqua santa\") \u00e8 un comune italiano di abitanti della provincia di Oristano in Sardegna.\nGeografia fisica.\nTerritorio.\nIl comune \u00e8 situato sull'altopiano omonimo, a 30\u00a0km nord-est del capoluogo di provincia, nella regione storica del Guilcer.\nIl territorio di Abbasanta ha una superficie di 3.985 ettari nella parte settentrionale della provincia di Oristano. Confina a nord con Norbello, a sud con Paulilatino, a est con Ghilarza e a ovest con Santu Lussurgiu.\nLa morfologia \u00e8 generalmente piatta con alcune colline che raggiungono i 400 metri di altitudine.\nIl territorio \u00e8 ricco di sorgenti anche se alcune non hanno pi\u00f9 acqua a causa del dissesto idrogeologico.\nClima.\nIl clima \u00e8 mite per la mediocre altitudine, i venti dominanti sono quelli settentrionali e occidentali.\nStoria.\nL'attivit\u00e0 umana antichissima \u00e8 testimoniata da dolmen, tombe dei giganti e pozzi sacri rinvenuti nelle campagne dell'altopiano. Il territorio fu abitato sin dall'epoca Nuragica, e venne poi annesso dai cartaginesi con l'invasione dell'Isola. \nNel medioevo appartenne al Giudicato di Arborea e fece parte della curatoria di Guilcier, di cui fu capoluogo dopo Guilciber, villa ormai andata distrutta. Alla caduta del giudicato (1420) pass\u00f2 sotto il dominio aragonese, e fu incorporato nell'Incontrada di Parte Ocier Reale. Fu successivamente insieme a Paulilatino un feudo regio, amministrato cio\u00e8 da funzionari della Corona e non da feudatari, e venne riscattato al demanio nel 1838 per divenire un comune amministrato da un sindaco e da un consiglio comunale.\nUna parte del territorio, la Montagna Reale di Abbasanta, fu invece dal 1778 al 1840 un feudo a parte, concesso inizialmente ai Marras, pass\u00f2 poi ai Mura ai quali venne riscattato.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti nel comune di Abbasanta in totale sono 68, pari al 2,62% della popolazione.\nLe nazionalit\u00e0 maggiormente rappresentate sono:\nLingue e dialetti.\nLa variante del sardo parlata ad Abbasanta \u00e8 il logudorese centrale o comune, anche se presenta una lieve differenziazione dalla parlata tipica logudorese.\nIstituzioni, enti e associazioni.\nAd Abbasanta ha sede il CAIP (Centro addestramento e istruzione professionale) della Polizia di Stato, centro all'avanguardia per l'istruzione dei servizi scorte e sicurezza, per la formazione di polizie straniere e sede, soprattutto in passato, di stages del NOCS e di altre forze speciali di polizia europee ed extraeuropee; all'interno ospita anche il Reparto prevenzione crimine Sardegna e il gruppo cinofili con cani antidroga, antiesplosivo e per ordine pubblico. Abbasanta ospita anche un reparto speciale dell'Arma dei carabinieri: lo Squadrone eliportato carabinieri cacciatori \"Sardegna\".\nEconomia.\nLa costruzione della Strada Statale 131 ha dato grande impulso alle attivit\u00e0 commerciali e alle comunicazioni del paese. , l'economia si basa sul piccolo artigianato (lavorazione di metalli e sughero), i servizi, e l'agro-pastorale, con le aree verdi fortemente dedicate all'allevamento bovino e ovino.\nInfrastrutture e trasporti.\nStrade.\nAbbasanta \u00e8 collegata con due arterie stradali importanti: la SS 131 e la SS 131 DCN.\nFerrovie.\nAbbasanta \u00e8 attraversata dalla linea ferroviaria Cagliari-Golfo Aranci, ed \u00e8 servita dalla stazione di Abbasanta, situata nella parte occidentale dell'abitato. L'impianto \u00e8 inoltre un centro intermodale passeggeri, vi ha infatti sede un terminal per le autolinee interurbane, espletate dall'ARST e da altri vettori locali.\nSport.\nCalcio.\nLa squadra di calcio della citt\u00e0 \u00e8 la GSD Abbasanta che milita nel girone B sardo di 1\u00aa Categoria. I colori sociali sono il rosso ed il nero."}
{"id": "10148", "revid": "125734879", "url": "https://it.wikipedia.org/wiki?curid=10148", "title": "Bandiera del Sudafrica", "text": "La bandiera del Sudafrica \u00e8 stata adottata dopo le elezioni generali in Sudafrica del 27 aprile 1994.\nCaratteristiche.\nLa bandiera si pu\u00f2 descrivere come composta da due bande orizzontali (rossa in alto e blu in basso), separate da una banda orizzontale verde che si divide a formare una Y, con la biforcazione posta sul lato dell'asta; sempre sul lato dell'asta la Y racchiude un triangolo isoscele nero, separato dalla banda verde da una sottile striscia gialla; la separano invece dalle bande orizzontali rossa e blu due strisce bianche che ne formano un contorno.\nBandiera precedente.\nLa bandiera precedente era praticamente composta da quattro bandiere in una. Lo sfondo era composto dalla vecchia bandiera olandese (la Bandiera del Principe d'Orange) a tre bande orizzontali: arancio, bianco e blu (partendo dall'alto). Al centro della fascia centrale bianca erano poste le miniature di tre bandiere. Quella centrale, posta in verticale, era la bandiera del vecchio Stato Libero dell'Orange, alla sua sinistra era posta la Union Jack britannica, mentre a destra si trovava la bandiera della vecchia Repubblica del Transvaal."}
{"id": "10152", "revid": "124986292", "url": "https://it.wikipedia.org/wiki?curid=10152", "title": "Bandiera dei Paesi Bassi", "text": "La bandiera dei Paesi Bassi \u00e8 un tricolore a banda orizzontale di colore (dall'alto verso il basso) rosso, bianco e blu. \nVarianti della bandiera sono state in uso a partire dal 1572 e nel 1937 la bandiera attuale fu ufficialmente formalizzata come bandiera nazionale del Regno dei Paesi Bassi.\nStoria.\nQuando, alla fine del XV secolo, la maggior parte delle province dei Paesi Bassi furono unite sotto un unico signore, fu adottata una Decusse (o croce di Borgogna) come bandiera di rappresentanza in onore dei Signori di Borgogna che in quel tempo possedevano le zone degli attuali Paesi Bassi.\nLo stendardo consisteva in un campo bianco sul quale vi erano due fasci rossi posti ad X e rappresentanti due rami d'alloro con delle fiamme che scaturivano dall'intersezione e questo vessillo rimase in uso anche sotto la Casa d'Austria.\nNel XVI secolo, quando le province meridionali si rivoltarono contro il re Filippo II di Spagna ed il Principe Guglielmo I d'Orange si mise alla testa dei ribelli (i \"Watergeuzen\" pirati indipendentisti), fu utilizzata come bandiera un tricolore composta dagli stessi colori dello stemma del Principe (arancio, bianco e azzurro). Era quindi una bandiera associata con il capo dei ribelli e quest'associazione veniva espressa anche nel nome Prinsenvlag (\"Bandiera del Principe\"). \nNon si sa quando questa bandiera sventol\u00f2 per la prima volta, ma la si pu\u00f2 vedere in illustrazioni che risalgono ai primi giorni della Guerra degli ottant'anni, la guerra di indipendenza olandese. \nLa bandiera aveva tre, e a volte sei o addirittura nove strisce orizzontali, ma presero anche la forma di raggi proiettantisi da un cerchio mentre i colori erano usati senza un ordine preciso e fu solo verso la fine del XVI secolo che inizi\u00f2 ad apparire una certa uniformit\u00e0.\nDopo il 1630, la fascia arancione venne gradualmente rimpiazzata da una rossa, come indicato da dipinti dell'epoca. Poich\u00e9 non esiste una ragione politica per l'introduzione del rosso nella bandiera, il motivo probabile \u00e8 che l'arancio e l'azzurro sono colori chiari pi\u00f9 difficili da distinguere del rosso e del blu, specialmente in mare.\nLa bandiera arancione-bianco-azzurra, comunque, continu\u00f2 a sventolare. In aggiunta a queste due bandiere, venne introdotta una terza bandiera ufficiale, quella degli Stati generali olandesi, anche se non ebbe mai la stessa importanza del tricolore. \nOriginariamente consisteva del leone rosso della Contea d'Olanda, preso dal suo stemma, su un campo dorato, e pi\u00f9 tardi di un leone d'oro su campo rosso. Non costituiva nessuna contraddizione con il \"Prinsenvlag\" ed in vecchi dipinti di navi in battaglia, entrambe le bandiere si vedono sventolare armoniosamente, l'una a fianco dell'altra, illustrando cos\u00ec la complessa forma di governo con i suoi due centri di autorit\u00e0: lo Statolder e gli Stati Generali.\nLa bandiera del principe.\n \nIl Prinsenvlag (letteralmente \"bandiera del principe\") \u00e8 stata la bandiera olandese dalla fine del XVI secolo fino al 1795.\nComposto da un disegno di tre bande orizzontali di eguale dimensione di colore arancione, bianco e blu era basato su quello dello stendardo di Guglielmo d'Orange, e rappresentava il Principato di Orange ed il Nassau.\nSembra che i suddetti colori siano stati utilizzati per la prima volta nel 1574 e nel 1580, durante la Guerra degli Ottant'anni. L'arancio della bandiera cambi\u00f2 gradualmente in rosso diventando, intorno al 1650, quello della bandiera ad oggi in uso.\nLa ragione di ci\u00f2 \u00e8 sconosciuta sebbene vi siano diverse teorie in proposito tra cui la maggiore visibilit\u00e0 in mare del rosso rispetto all'arancione ed alla tendenza di quest'ultimo a scolorire facilmente a contatto con la salsedine. \nCon la rivoluzione nei Paesi Bassi, dell'ultimo decennio del XVIII secolo, la creazione della giacobina Repubblica Batava nel 1795 e la conquista da parte dei francesi ci fu la conseguenza del divieto dell'utilizzo del nome \"Prinsenvlag\" e la modifica dell'arancione in rosso. Questo perch\u00e9 si riteneva che il primo richiamasse la dinastia degli Orange-Nassau, mentre il secondo richiamava direttamente il rosso del tricolore francese (del resto entrambe le bandiere in questo modo erano bianche, rosse e blu).\nNel 1796 la banda rossa (della bandiera nederlandese) venne abbellita con la figura di una fanciulla ed un leone ai suoi piedi nell'angolo superiore sinistro: in una mano reggeva uno scudo con dei fasci romani e nell'altra una lancia.\nQuesta bandiera ebbe vita breve come quella della Repubblica Batava per la quale fu creata poich\u00e9 Luigi Bonaparte (reso re d'Olanda da suo fratello l'imperatore Napoleone Bonaparte), desiderando perseguire una politica puramente olandese rispettandone i sentimenti nazionali vi rimosse la fanciulla della libert\u00e0 e ripristin\u00f2 il vecchio tricolore.\nLa sua politica pro-olandese lo port\u00f2 a perdere un conflitto con la Francia di suo fratello (Napoleone) e che vide i Paesi Bassi divenire parte dell'Impero Francese e la bandiera olandese sostituita dai simboli imperiali napoleonici.\nLe due bandiere insieme.\nNel 1813, i Paesi Bassi riacquistarono l'indipendenza e il Principe di Orange ritorn\u00f2 in patria dall'Inghilterra cos\u00ec i tricolore riapparirono dai solai e cos\u00ec, il vecchio arancio-bianco-azzurro ed il nuovo rosso-bianco-blu ripresero a sventolare insieme ma quale delle due dovesse essere la bandiera nazionale rimase indeciso. \nCon la restaurazione fu costituito il Regno Unito dei Paesi Bassi ed il re Guglielmo I opt\u00f2 per la combinazione di colori rosso-bianco-blu, ai quali era affiancato un pennone arancione e con l'aggiunta dello stemma nazionale sulla striscia bianca. Allo stesso periodo risale l'uso, prescritto spontaneamente dalla volont\u00e0 popolare, di sventolare uno stendardo arancione assieme alla bandiera nazionale come segno di alleanza tra il popolo e gli Orange.\nDurante gli anni '30, i sostenitori del Nationaal-Socialistische Beweging, partito nazionalsocialista olandese, scelsero la prinsenvlag come proprio simbolo, ed anche in risposta a ci\u00f2, il 19 febbraio 1937 la Regina Guglielmina stabil\u00ec con decreto reale che la bandiera olandese fosse composta dai colori rosso (vermiglio brillante), bianco (bianco) e blu (blu cobalto).\nOggi la Prinsenvlag \u00e8 utilizzata sporadicamente da gruppi di estrema destra olandesi e fiamminghi, come il Partito per la Libert\u00e0.\nBandiere derivate.\nIl tricolore orizzontale e la combinazione di colori sono stati d'ispirazione per numerose bandiere, in particolare quelle di territori legati alla colonizzazione olandese. Alcune furono utilizzate dai coloni olandesi negli Stati boeri (Repubblica del Transvaal, Stato Libero d'Orange); altre furono adottate successivamente alla colonizzazione, a indicare un retaggio olandese (\u00e8 il caso del Sudafrica e di New York).\nL'arancione oggi.\nAd oggi il colore arancio \u00e8 il simbolo dei Paesi Bassi ed \u00e8 utilizzato in numerose divise delle nazionali sportive e dai suoi tifosi."}
{"id": "10156", "revid": "640277", "url": "https://it.wikipedia.org/wiki?curid=10156", "title": "Andromeda (costellazione)", "text": "Andromeda \u00e8 una costellazione rappresentante la principessa Andromeda, che si trova nell'emisfero nord vicino a Pegaso. La costellazione ha la forma approssimata di una lettera \u00abA\u00bb allungata, debole e deformata. \u00c8 famosa soprattutto per la presenza della Galassia di Andromeda nei suoi confini.\nCaratteristiche.\nLa costellazione si individua con facilit\u00e0, trovandosi a nordest del brillante asterismo del Quadrato di Pegaso, di cui la stella al vertice nordorientale fa parte di Andromeda; la costellazione si estende poi a nord e ad est del Quadrato, seguendo un allineamento di stelle di seconda e terza magnitudine, arrivando sin quasi a lambire la scia luminosa della Via Lattea del nord. Le sue dimensioni sono notevoli, ma nella parte occidentale si trovano solo stelle deboli, massimo di quarta grandezza. La sua individuazione \u00e8 facilitata anche dalla presenza della caratteristica figura di Cassiopea, posta pi\u00f9 a nord; in generale, si pu\u00f2 affermare che anche lo spazio privo di stelle luminose situato fra Cassiopea e Pegaso fa parte di Andromeda.\nIl periodo pi\u00f9 adatto alla sua osservazione ricade fra settembre e gennaio; l'emisfero boreale \u00e8 il punto di osservazione ideale, dove si presenta in parte circumpolare a partire dalle latitudini medie procedendo verso nord. In quest'emisfero \u00e8 una tipica costellazione autunnale, ma \u00e8 visibile nel cielo serale da fine agosto fino a quasi tutto marzo senza grosse difficolt\u00e0. Dall'emisfero australe si mostra sempre molto bassa sull'orizzonte e a partire dalle latitudini temperate medie diventa progressivamente invisibile.\nStelle principali.\nFra le altre stelle si segnala \u03c5 Andromedae, che ha un sistema planetario con tre pianeti confermati, con masse di 0,71, 2,11 e 4,64 volte quella di Giove.\nStelle doppie.\nLa costellazione di Andromeda mostra fra i suoi confini un gran numero di stelle doppie e multiple, alcune delle quali risolvibili anche con un semplice binocolo.\nStelle variabili.\nNella costellazione sono note un gran numero di stelle variabili piuttosto luminose e quindi anche alla portata di piccoli strumenti.\nFra le numerosissime Mireidi spicca che quando \u00e8 al massimo della luminosit\u00e0 \u00e8 visibile anche ad occhio nudo; in 409 giorni scende fino alla quattordicesima magnitudine e poi risale alla quinta. quando \u00e8 al massimo \u00e8 invece di sesta grandezza, ma anch'essa scende fino alla quattordicesima e risale in 396 giorni; ha un periodo molto pi\u00f9 lungo, di poco superiore ai due anni, ma le sue oscillazioni sono pi\u00f9 ridotte, variando fra la sesta e la decima magnitudine.\nFra le variabili a eclisse la pi\u00f9 appariscente \u00e8 , sebbene le sue oscillazioni siano molto contenute e quindi difficilmente apprezzabili; si tratta di una coppia in cui le componenti sono talmente vicine da essere a contatto fisico fra loro (variabile Beta Lyrae). Anche ha delle oscillazioni ridotte.\nFra le semiregolari pulsanti \u00e8 da notare la , che oscilla fra la settima e l'undicesima grandezza in poco meno di un anno.\nOggetti del profondo cielo.\nNonostante le sue vaste dimensioni, la costellazione non offre un gran numero di oggetti non stellari, poich\u00e9 la massima parte delle galassie osservabili qui sono estremamente remote e deboli; sono tuttavia presenti anche alcuni oggetti particolarmente brillanti e famosi.\nL'oggetto del profondo cielo pi\u00f9 famoso in Andromeda \u00e8 M31, la Galassia di Andromeda, che \u00e8 anche il pi\u00f9 lontano oggetto visibile ad occhio nudo. \u00c8 una grande galassia spirale, simile alla nostra Via Lattea ma un poco pi\u00f9 grande, posta alla distanza di circa due milioni di anni luce. Per trovarne la posizione occorre tracciare una linea tra \u03b2 e \u03bc Andromedae, ed estenderla ancora per una distanza approssimativamente uguale; sebbene sia visibile ad occhio nudo, la galassia \u00e8 molto difficile da osservare e occorrono cieli molto bui lontani da ogni fonte luminosa, e possibilmente l'utilizzo della visione distolta. \u00c8 circondata da due galassie satelliti, M32 e M110, visibili anche con un binocolo in nottate buie e limpide.\nTra gli ammassi aperti interni alla nostra Galassia, \u00e8 interessante il grande oggetto NGC 752, situato verso il confine col Triangolo, ben visibile con un binocolo e appena percepibile ad occhio nudo; si tratta di un ammasso molto esteso e con un elevato numero di componenti.\nFra le altre galassie invece spicca NGC 891, una galassia spirale vista perfettamente di taglio e attraversata da una banda oscura che la fa rassomigliare alla nostra Via Lattea, con cui probabilmente condivide anche la forma.\nSistemi planetari.\nLa costellazione contiene alcuni sistemi planetari noti; fra questi il pi\u00f9 conosciuto, nonch\u00e9 uno dei primi scoperti, \u00e8 quello di , che conta quattro pianeti confermati: si tratta di quattro pianeti gioviani, di cui uno della met\u00e0 della massa di Giove, uno quasi il doppio, uno oltre tre volte pi\u00f9 grande e il quarto che ha circa la stessa massa del gigante del sistema solare. WASP-1 \u00e8 invece una stella lontana oltre 1000 anni luce, intorno alla quale \u00e8 noto un pianeta transitante.\nMitologia.\nSi dice che sia stata la dea greca Atena a collocare l'immagine di Andromeda fra le stelle, dove si trova tra Perseo e sua madre Cassiopea. Solo la costellazione dei Pesci la separa dal Mostro Marino, Cetus (Balena). Le carte celesti rappresentano Andromeda con le mani incatenate. La testa \u00e8 indicata dalla stella di seconda grandezza Alfa di Andromeda, stella questa che un tempo la costellazione di Andromeda aveva in comune con quella di Pegaso, dove segnava il punto dell'ombelico del cavallo. Alfa di Andromeda \u00e8 nota con due nomi diversi, Alpheratz o Sirrah, entrambi derivanti dall'arabo, al-faras che significa \u00abil cavallo\u00bb, e surrat che significa \u00abombelico\u00bb. Oggi la stella appartiene solo ad Andromeda.\nIl punto \u00e8 indicato dalla stella Beta di Andromeda, chiamata anche Mirach, una derivazione dall'arabo al mi'zar che significa \u00abla guaina\u00bb o \u00abperizoma\u00bb. Il piede \u00e8 segnato da Gamma di Andromeda, il cui nome \u00e8 scritto sia Almach che Alamak, dall'arabo all'anaq, con riferimento alla lince del deserto o caracal, che gli antichi Arabi visualizzavano in questa posizione. Anche con telescopi piccoli si pu\u00f2 ammirare questa stella doppia dai contrastanti colori giallo e blu."}
{"id": "10157", "revid": "15756", "url": "https://it.wikipedia.org/wiki?curid=10157", "title": "Aquila (costellazione)", "text": "L'Aquila \u00e8 una delle 48 costellazioni elencate da Tolomeo, ed \u00e8 oggi parte delle 88 costellazioni riconosciute dall'UAI. Si trova a cavallo dell'equatore celeste ed \u00e8 ben visibile nei mesi dell'estate boreale.\nCaratteristiche.\nLa costellazione dell'Aquila \u00e8 facile da individuare, grazie alla presenza della brillante stella Altair, che costituisce il vertice meridionale del noto asterismo del Triangolo Estivo. La caratteristica pi\u00f9 notevole della costellazione \u00e8 in realt\u00e0 un altro asterismo formato dalla stessa Altair, pi\u00f9 le stelle (\"Alshain\") e (\"Tarazed\"), poste rispettivamente a sud e a nord di questa, che secondo un'antica tradizione persiana veniva chiamato \"L'equilibrio\". La Via Lattea corre lungo il lato occidentale della costellazione, comprendendo anche parte della striscia scura nota come Fenditura del Cigno, che in questo tratto \u00e8 conosciuta come Fenditura dell'Aquila.\nNonostante la costellazione sia attraversata dalla Via Lattea, le stelle di fondo visibili ad occhio nudo o con piccoli binocoli sono poco numerose; ci\u00f2 \u00e8 dovuto alla presenza di grandi quantit\u00e0 di gas e polveri interstellari che bloccano la luce delle stelle retrostanti. Questi banchi di nubi oscure sono posti a una distanza media di 200-300\u00a0parsec (650-980\u00a0anni luce) dal sistema solare e costituiscono la sopra citata Fenditura dell'Aquila.\nLa costellazione, essendo a cavallo dell'equatore celeste, \u00e8 ben osservabile da entrambi gli emisferi, durante i mesi compresi fra giugno e novembre; nell'emisfero nord \u00e8 una delle figure caratteristiche del cielo estivo, mentre la sua levata a est nel cielo serale nell'emisfero sud preannuncia l'arrivo dei mesi invernali.\nStelle principali.\n (\"Alshain\") \u00e8 una stella giallo-arancione che brilla con una magnitudine apparente di 3,71. \u00c8 una stella tripla.\n15 Aquilae: \u00e8 una stella doppia, la cui principale \u00e8 di tipo K e magnitudine 5,4, con una compagna di settima magnitudine. \u00c8 facilmente visibile con piccoli telescopi.\nStelle doppie.\nAlcune delle stelle doppie presenti nella costellazione sono risolvibili anche con piccoli strumenti.\nStelle variabili.\nNella costellazione sono note un gran numero di stelle variabili, ma la gran parte di queste sono poco luminose e quindi fuori dalla portata di strumenti amatoriali.\nFra le numerose Cefeidi spicca la : in circa sette giorni varia dalla magnitudine 6,1 alla 6,86 e le sue variazioni sono percepibili anche con un binocolo; un'altra stella estremamente facile \u00e8 la , le cui variazioni sono percepibili nell'arco di sette giorni anche ad occhio nudo, poich\u00e9 l'ampiezza \u00e8 di circa una magnitudine. La in 4,5 giorni oscilla fra le magnitudine 5,2 e 5,7, restando sempre osservabile ad occhio nudo sotto cieli bui.\nFra le Mireidi l'unica stella facile \u00e8 la , che quando \u00e8 al massimo della luminosit\u00e0 \u00e8 visibile anche ad occhio nudo; quando \u00e8 al minimo \u00e8 invece di dodicesima grandezza e non pu\u00f2 essere osservata se non con telescopi di media potenza. Il periodo \u00e8 di poco superiore ai nove mesi.\nOggetti del profondo cielo.\nNonostante l'Aquila sia attraversata dalla Via Lattea e sia dunque ricca di campi stellari, non sono presenti oggetti particolarmente luminosi; qui infatti il Messier non vi trov\u00f2 alcun oggetto da catalogare, a differenza delle adiacenti costellazioni minori della Freccia e dello Scudo.\nTra gli ammassi aperti, in generale piuttosto deboli, se ne possono citare soltanto due: NGC 6709, nei pressi del confine con l'Ofiuco, e NGC 6755, alcuni gradi ad ovest di , entrambi risolvibili pienamente solo con telescopi di almeno 150mm di apertura.\nNGC 6760 \u00e8 invece un ammasso globulare, visibile 4 gradi a SE di .\nTra le numerose nebulose planetarie presenti nella costellazione, in massima parte molto deboli, l'unica di rilievo \u00e8 NGC 6781, che ricorda vagamente una miniatura della famosa Nebulosa Civetta nell'Orsa Maggiore.\nLa Via Lattea nell'Aquila \u00e8 fortemente oscurata da un vasto complesso di nubi noto come Fenditura dell'Aquila, al punto che le stelle giovani associate alle regioni H II presenti in questa direzione non sono visibili, essendo completamente schermate. Fra le nebulose oscure spicca un sistema noto come Nebulosa E, dalla forma caratteristica e che si sovrappone ad un tratto brillante della Via Lattea, diventando cos\u00ec ben visibile.\nAl di l\u00e0 di queste nubi, sono stati scoperti grandi sistemi nebulosi ricchi di bolle di vento stellare diffuse, grandi dai 10 ai 30 anni luce.\nSistemi planetari.\nL'Aquila contiene alcuni sistemi planetari; il pi\u00f9 noto \u00e8 quello di HD 183263, che conta due pianeti confermati di tipo gioviano, entrambi con una massa di oltre tre volte quella del pianete Giove; ben noto \u00e8 pure il pianeta VB 10b, orbitante attorno a una nana rossa di diciassettesima magnitudine.\nStoria.\nNell'Aquila sono state osservate storicamente due stelle novae: la prima nel 389 a.C., che fu descritta come brillante quanto Venere, la seconda nel 1918 brillante quanto Altair.\nMitologia.\nL'aquila \u00e8 l'uccello del tuono dei Greci. Ci sono parecchie spiegazioni dell'esistenza di quest'aquila fra le costellazioni. Nella mitologia greca e romana, l'aquila era l'uccello di Zeus, e portava avanti e indietro la folgore che il dio adirato lanciava contro i suoi nemici. Ma l'aquila era coinvolta in storie d'amore oltre che di guerra.\nSecondo una di queste storie, fu quest'Aquila a rapire il bel troiano Ganimede, per farlo diventare il coppiere degli d\u00e8i. Scrittori autorevoli come il poeta latino Ovidio dicono che Zeus si trasform\u00f2 in un'aquila, mentre altri sostengono che una vera aquila fu mandata da Zeus a compiere quell'impresa. Lo stesso Ganimede \u00e8 rappresentato nella vicina costellazione dell'Aquario, e le carte celesti mostrano l'Aquila che piomba sull'Acquario. Cesare Germanico dice che l'aquila \u00e8 posta a guardia della freccia di Eros (la costellazione vicina della Freccia) che fece innamorare Zeus.\nIn un resoconto di Igino le costellazioni dell'aquila e del cigno sono unite. Zeus s'innamor\u00f2 della dea Nemesi ma, date le resistenze di lei, si trasform\u00f2 in un cigno e fece fingere ad Afrodite, trasformata in aquila, di cacciarlo. Nemesi offr\u00ec riparo al cigno in fuga, e si ritrov\u00f2 fra le braccia di Zeus. A perenne ricordo di questo trucco ben riuscito, Zeus colloc\u00f2 le immagini del cigno e dell'aquila nel cielo.\nIl nome della stella pi\u00f9 brillante della costellazione, Altair, viene dall'arabo al-nasr al-ta'ir, che significa \u00abaquila che vola\u00bb o \u00abrapace\u00bb. Tolomeo la chiam\u00f2 Aquila, con lo stesso nome della costellazione. Lo studioso tedesco Paul Kunitzsch nota che i Babilonesi e i Sumeri si riferivano ad Altair come alla stella aquila. Le stelle vicine ad Altair, Beta e Gamma dell'Aquila formano le ali spiegate dell'uccello. Queste due stelle hanno nomi propri, Alshain e Tarazed, che vengono da una traduzione persiana di una vecchia parola araba che significa \u00abl'equilibrio\u00bb.\nAltair forma un angolo del cosiddetto Triangolo Estivo insieme alle stelle Vega e Deneb, che si trovano rispettivamente nelle costellazioni della Lira e del Cigno. Un affascinante mito orientale raffigura le stelle dell'Aquila e quelle della Lira come due amanti separati dal fiume della Via Lattea, che riescono a incontrarsi solo un giorno all'anno quando le gazze si riuniscono a formare un ponte sul fiume celeste.\nLa parte meridionale dell'Aquila fu da Tolomeo separata dal resto della costellazione per formarne una ormai obsoleta chiamata Antinoo (in onore di Antinoo, il bellissimo giovane greco amato dall'imperatore Adriano) che in certe carte \u00e8 raffigurata come un giovanetto intrappolato fra gli artigli dell'aquila.\nOrientamenti.\nSecondo alcuni studi recenti, la citt\u00e0 dell'Aquila sarebbe stata edificata con le chiese e i monumenti disposti a terra specularmente alla costellazione Aquila, per volere del suo fondatore Federico II di Svevia."}
{"id": "10158", "revid": "15756", "url": "https://it.wikipedia.org/wiki?curid=10158", "title": "Altare (costellazione)", "text": "L'Altare (in latino Ara; l'abbreviazione standard coincide con il nome stesso) \u00e8 una piccola ma relativamente appariscente costellazione dell'emisfero sud. Non \u00e8 visibile da quasi tutta l'Europa, mentre le sue stelle principali sono tutte visibili a sud dei 30\u00b0N; nonostante non abbia stelle particolarmente luminose, \u00e8 individuabile con estrema facilit\u00e0 proprio a sud della \"coda\" dello Scorpione.\nCaratteristiche.\nL'Altare \u00e8 una costellazione caratteristica dei cieli del sud; gran parte di essa giace sulla Via Lattea, in un campo molto brillante; la scia luminosa ne attraversa il lato nordoccidentale, ma il chiarore diffuso \u00e8 visibile in una notte buia anche su quasi tutta la costellazione. Di conseguenza sono presenti ricchi campi stellari e associazioni di stelle.\nLa costellazione si presenta come una sorta di \"farfalla\" a sud della coda dello Scorpione; le sue stelle principali sono di terza magnitudine. La stella pi\u00f9 brillante della costellazione, , presenta una magnitudine apparente dalla Terra pari a 2,84. La \u00e8 una stella doppia.\nLa costellazione diventa ben visibile per un osservatore posto a sud del venticinquesimo parallelo nord. Si individua con facilit\u00e0, a sud dello Scorpione, per via di una concatenazione di stelle di terza magnitudine, disposte in senso nord-sud. Due di queste stelle formano una coppia apparente molto larga e ben osservabile ad occhio nudo, dai colori contrastanti: si tratta delle e .\nA causa della precessione degli equinozi, la costellazione era ben visibile dalle latitudini mediterranee all'epoca dei Romani e soprattutto dei Greci; fu infatti elencata da Tolomeo.\nStelle principali.\nTra le altre, la stella giallo-arancione (di classe spettrale G3IV-V) \u00e8 la prima stella attorno alla quale, secondo dati osservativi, esiste un sistema planetario che ospiti dei pianeti rocciosi.\nStelle doppie.\nLa costellazione \u00e8 ricca di stelle doppie, alcune delle quali sono alla portata di piccoli strumenti amatoriali.\nStelle variabili.\nGrazie alla presenza dei campi stellari della Via Lattea, nell'Altare sono note diverse centinaia di stelle variabili.\nLa pi\u00f9 appariscente \u00e8 , la stella doppia che \u00e8 anche variabile a eclisse: essa oscilla fra le magnitudini 5,66 e 6,18 in poco pi\u00f9 di tre giorni e le sue variazioni possono essere apprezzate con facilit\u00e0 con un binocolo, se si paragona la sua luminosit\u00e0 ad altre stelle di quinta grandezza vicine. Un'altra variabile a eclisse con ampie escursioni \u00e8 la , che varia fra la sesta e la settima grandezza in quattro giorni e mezzo.\nFra le numerose Mireidi la pi\u00f9 brillante \u00e8 la , che quando \u00e8 al massimo \u00e8 di settima magnitudine e pu\u00f2 essere scorta anche con un piccolo binocolo, mentre quando \u00e8 al minimo diventa invisibile anche in un telescopio di media potenza. ha una luminosit\u00e0 simile alla precedente in fase di massimo.\nOggetti del profondo cielo.\nL'estremit\u00e0 nordoccidentale dell'Altare \u00e8 attraversata dalla Via Lattea in un suo tratto molto ricco; ci\u00f2 fa s\u00ec che la costellazione contenga diversi ammassi aperti, alcuni dei quali facilmente osservabili anche con un binocolo.\nNGC 6193 \u00e8 il pi\u00f9 brillante di essi: \u00e8 avvolto in una tenue nebulosit\u00e0 (nota come NGC 6188) e contiene stelle a partire dalla settima magnitudine, fra le quali spicca una stella doppia di facile risoluzione; ammasso e nebulosa fanno parte di una brillante associazione OB. Entro 1,5 gradi a nordest di quest'ammasso si trovano altri due ammassi, l'esteso NGC 6200 e il piccolo ma ricco NGC 6204, entrambi ben risolvibili con un piccolo telescopio, che contengono decine di stelle dal colore marcatamente azzurro; entrambi sono circondati da uno campo galattico molto ricco di stelle, sul bordo di una regione fortemente oscurata.\nNella costellazione sono presenti pure alcuni ammassi globulari; il pi\u00f9 brillante di questi \u00e8 NGC 6397: si trova a 7200 anni luce dal Sole, ed \u00e8 fra quelli pi\u00f9 vicini al sistema solare, nonch\u00e9 uno dei pi\u00f9 brillanti dell'intera volta celeste. Si pu\u00f2 scorgere anche con un piccolo binocolo, in cui appare come una macchia molto tenue e circolare, dai bordi sfumati. Un altro ammasso globulare brillante \u00e8 NGC 6352, posto nella parte pi\u00f9 meridionale della costellazione, sul confine con l'Uccello del Paradiso.\nSistemi planetari.\nL'Altare contiene il sistema planetario di , uno dei pi\u00f9 estesi conosciuti: sono infatti noti quattro pianeti, di cui tre sarebbero dei giganti gassosi, mentre uno potrebbe essere una Super Terra, un pianeta roccioso di grande massa, posto su un'orbite pi\u00f9 interna. La stella madre \u00e8 una nana gialla molto simile al Sole, sia come massa che come luminosit\u00e0, che sono leggermente superiori.\nAltre stelle, fra cui una nana rossa sono note in questa costellazione per avere un pianeta orbitante attorno ad esse.\nStoria.\nLe stelle di questa costellazione facevano una volta parte del Centauro e del Lupo, ma ne sono state separate con l'interposizione del Regolo in epoche pi\u00f9 recenti.\nMitologia.\nGli altari fanno spesso la loro comparsa nella leggenda greca, poich\u00e9 gli eroi non facevano che offrire sacrifici agli d\u00e8i, quindi non deve sorprendere se ne troviamo uno fra le stelle. Ma questo \u00e8 un altare speciale, poich\u00e9 secondo Eratostene e Manilio \u00e8 quello davanti al quale gli d\u00e8i pronunciarono solenni promesse di aiuto reciproco prima di intraprendere la lotta contro i Titani. Quella lotta costitu\u00ec uno degli eventi pi\u00f9 importanti della mitologia greca.\nA quel tempo Crono, uno dei dodici Titani, governava sull'Universo. Crono aveva privato del trono suo padre, Urano, ma c'era una profezia che diceva che a sua volta sarebbe stato deposto da uno dei suoi figli. Nel disperato tentativo di impedire alla profezia di avverarsi, Crono se li inghiottiva non appena nascevano; lo fece con Estia, Demetra, Era, Ade e Poseidone, tutti destinati a divenire d\u00e8i e dee. Venne il momento che sua moglie, Rea, non sopport\u00f2 pi\u00f9 di vedere altri suoi figli fare quella fine. Depose di nascosto l'ultimo nato, Zeus, in una grotta del Monte Ditte a Creta e al suo posto diede a Crono da inghiottire una pietra, dicendogli che era il neonato Zeus.\nA Creta, Zeus crebbe sano e salvo. Quando divenne adulto ritorn\u00f2 nel palazzo paterno e costrinse Crono a vomitare i bambini che aveva ingoiati, che si presentarono nel loro aspetto di d\u00e8i e dee belli e cresciuti. Zeus e i suoi fratelli d\u00e8i prepararono quindi un altare e su quello giurarono di spodestare il cattivo Crono e gli altri Titani.\nLa lotta fra i Titani, guidati da Atlante sul monte Otri e gli d\u00e8i al comando di Zeus sul Monte Olimpo, infuri\u00f2 per dieci anni. Per superare la situazione di stallo, la Madre Terra (Gea) sugger\u00ec a Zeus di liberare i fratelli brutti dei Titani, che Crono aveva imprigionati nelle caverne senza luce del Tartaro, la regione pi\u00f9 profonda del Mondo dell'Oltretomba. C'erano due gruppi di fratelli, i Centimano (giganti dalle cento mani) e i Ciclopi che avevano un solo occhio, ed entrambi volevano vendicarsi di Crono. Zeus riusc\u00ec ad arrivare nel Tartaro, liber\u00f2 quelle creature mostruose e chiese loro di unirsi a lui nella lotta che infuriava nel mondo sopra di loro. Felici per la ritrovata e inattesa libert\u00e0, i Ciclopi si misero al lavoro per aiutare gli d\u00e8i. Crearono un elmo che lo rendesse invisibile per Ade, un tridente per Poseidone e, soprattutto, la folgore per Zeus. Con queste nuove armi e i loro mostruosi alleati gli d\u00e8i sgominarono i Titani.\nDopo la vittoria, essi suddivisero l'Universo giocando a dadi. Poseidone divenne il padrone del mare, ad Ade tocc\u00f2 l'oltretomba, e a Zeus il cielo. Il loro altare divenne la costellazione dell'Altare che Zeus sistem\u00f2 in cielo a perenne gratitudine per la loro vittoria sui Titani.\nI Greci consideravano l'Altare come presagio di tempeste in mare. Secondo Arato di Soli, se la costellazione dell'Altare era visibile mentre altre stelle erano coperte dalle nuvole, i marinai potevano aspettarsi burrasche da sud.\nOriginariamente i Greci raffigurarono l'Altare con il fumo che da esso dipartiva diretto verso nord, ma a partire dall'atlante di Johann Bayer del 1603 esso \u00e8 stato descritto con la parte superiore rivolta a sud. Altri atlanti rappresentano l'Altare come quello su cui il Centauro \u00e8 sul punto di sacrificare il Lupo."}
{"id": "10164", "revid": "116638553", "url": "https://it.wikipedia.org/wiki?curid=10164", "title": "Nave Argo (costellazione)", "text": "La Nave Argo (in latino Argo Navis) era una grande costellazione meridionale raffigurante la nave Argo, usata da Giasone e gli Argonauti per navigare verso la Colchide.\n\u00c8 l'unica delle 48 costellazioni elencate da Tolomeo che non \u00e8 pi\u00f9 ufficialmente riconosciuta come tale, essendo stata divisa da Nicolas Louis de Lacaille in Carena, Poppa e Vele. Se fosse ancora un'unica costellazione, sarebbe di gran lunga la pi\u00f9 estesa di tutte (ora invece il primato spetta all'Idra). La costellazione della Bussola occupa una zona che nell'antichit\u00e0 era ritenuta parte della Nave Argo, mentre adesso viene considerata una costellazione separata.\nCaratteristiche.\nSi trattava della pi\u00f9 vasta costellazione del cielo e coi confini attuali, ricavati dai confini delle costellazioni in cui \u00e8 stata smembrata, avrebbe un'estensione di 1800 gradi quadrati di volta celeste. La Nave Argo \u00e8 attraversata dalla Via Lattea da nord-ovest a sud-est e conta un gran numero di stelle luminose, prima fra tutte Canopo, la seconda stella pi\u00f9 brillante del cielo, ora nella costellazione della Carena. Lo sfondo della Via Lattea \u00e8 invece pervaso da un numero impressionante di stelline al limite della visibilit\u00e0 ad occhio nudo, dovuto alla presenza di un tratto del Braccio di Orione (il braccio in cui si trova anche il nostro sistema solare) particolarmente intenso e in certi tratti scarsamente oscurato dalla polvere interstellare. A questo si aggiunge la presenza della Cintura di Gould, una fascia di stelle giovani e brillanti.\nCome costellazione unitaria avrebbe avuto diversi primati, o quantomeno eccellenze: fra le sue stelle ci sarebbe la gi\u00e0 citata Canopo, seconda stella del cielo in ordine di luminosit\u00e0, quindi la Nebulosa della Carena, la pi\u00f9 luminosa e appariscente della volta celeste, pi\u00f9 anche della famosa Nebulosa di Orione; la Nebulosa di Gum invece risulta la pi\u00f9 estesa del cielo, nonostante non sia osservabile otticamente. Altri oggetti notevoli sono la stella Eta Carinae, una delle pi\u00f9 massicce conosciute e in procinto di esplodere come supernova; , un sistema stellare di cui fa parte la stella di Wolf-Rayet pi\u00f9 brillante del cielo e pi\u00f9 vicina a noi; l'ammasso aperto delle Pleiadi del Sud (IC\u00a02602), uno dei pi\u00f9 luminosi; NGC 2808, uno degli ammassi globulari pi\u00f9 densi conosciuti.\nLa sua osservazione \u00e8 possibile nella sua interezza dalle regioni dell'emisfero australe, mentre in quelle boreali \u00e8 possibile solo in prossimit\u00e0 dell'equatore. I mesi di massima visibilit\u00e0 sono compresi fra dicembre e maggio; nell'emisfero australe \u00e8 una tipica figura del cielo estivo e si presenta in parte circumpolare anche nella fascia tropicale australe.\nNomenclatura.\nLe stelle della Nave Argo riportano una nomenclatura omogenea, a testimonianza del fatto che quando Johann Bayer esegu\u00ec la catalogazione delle sue stelle la costellazione era ancora considerata nella sua interezza, seppure con l'eccezione delle stelle della Bussola. Quando la Nave Argo fu divisa, anche la nomenclatura di Bayer delle sue stelle fu divisa e le tre costellazioni derivate ereditarono cos\u00ec una denominazione stellare parziale e frammentata, sia nelle lettere greche che in quelle latine. Alla Carena andarono le stelle \u03b1, \u03b2, \u03b5, \u03b7, \u03b8, \u03b9, \u03c5, \u03c7 e \u03c9, alle Vele andarono le stelle \u03b3, \u03b4, \u03ba, \u03bb, \u03bc, \u03bf, \u03c6 e \u03c8, mentre alla Poppa andarono le stelle \u03b6, \u03bd, \u03be, \u03c0, \u03c1, \u03c3 e \u03c4.\nPer le lettere latine la suddivisione \u00e8 molto pi\u00f9 confusa, in quanto sussistono numerosi doppioni fra le tre costellazioni, pur restando una certa suddivisione. La situazione \u00e8 la seguente:\nLa costellazione della Bussola, a differenza delle altre tre costellazioni, presenta una nomenclatura di Bayer del tutto autonoma."}
{"id": "10165", "revid": "30274", "url": "https://it.wikipedia.org/wiki?curid=10165", "title": "Nave Argo (astronomia)", "text": ""}
{"id": "10168", "revid": "327773", "url": "https://it.wikipedia.org/wiki?curid=10168", "title": "Poppa (costellazione)", "text": "La Poppa (in latino Puppis) \u00e8 una costellazione dell'emisfero australe. \u00c8 la pi\u00f9 grande e la pi\u00f9 settentrionale delle tre costellazioni in cui \u00e8 stata divisa la vecchia Nave Argo. Stretta fra le brillanti stelle Sirio e Canopo, quasi appare oscurata, ma in realt\u00e0 \u00e8 una delle costellazioni pi\u00f9 ricche della volta celeste.\nDalle latitudini mediterranee \u00e8 visibile per intero solo nelle propaggini pi\u00f9 meridionali. Trovare in cielo la Poppa non presenta difficolt\u00e0: la parte pi\u00f9 settentrionale si estende infatti ad est di Sirio e del Cane Maggiore, mentre a sud di quest'ultima si trova la parte meridionale, che termina subito a nord della brillante Canopo.\nCaratteristiche.\nLa costellazione giace sulla Via Lattea in un tratto estremamente ricco di campi stellari; questa ricchezza \u00e8 dovuta al fatto che in questa direzione il Braccio di Orione, ossia il braccio di spirale dove si trova anche il Sistema Solare, si presenta in gran parte poco oscurato da nebulosit\u00e0 e polveri galattiche poste a distanze relativamente brevi. Un altro fattore importante \u00e8 la presenza di uno dei tratti pi\u00f9 prossimi della Cintura di Gould, una grande fascia di stelle giovani e luminose. L'area della Poppa appare dunque pervasa da un grandissimo numero di stelle deboli, visibili ad occhio nudo in cieli tersi e, possibilmente, alle latitudini equatoriali o australi; la regione pi\u00f9 densamente popolata \u00e8 quella meridionale, sul confine con le Vele, area in cui si estende la grande associazione di stelle Cr 173. La parte pi\u00f9 settentrionale, in particolare verso il confine con l'Idra, appare molto meno ricca di stelle, ed anzi si mostra come una delle aree pi\u00f9 oscure del cielo, oscurit\u00e0 accentuata anche dalla presenza tutt'attorno di stelle fra le pi\u00f9 luminose del cielo. La Via Lattea nella parte sudoccidentale della Poppa al contrario mostra evidenti segni di oscuramento ad opera di nubi oscure.\nLe sue stelle pi\u00f9 luminose sono di magnitudine 2 e sono facilmente individuabili anche dai centri urbani; il ricco sottofondo stellare \u00e8 formato principalmente da stelle di magnitudini 4 e 5.\nIl periodo pi\u00f9 propizio per la sua osservazione nel cielo serale va da dicembre ad aprile; dalle latitudini settentrionali rimane sempre molto bassa sull'orizzonte nelle notti invernali e a nord del 40\u00b0N la parte pi\u00f9 meridionale resta sempre invisibile. Dall'emisfero australe al contrario \u00e8 una delle figure dominanti dei cieli dell'estate e la sua osservazione si prolunga fino a tutto l'autunno.\nStelle principali.\nFra le altre stelle, sono da notare la , di magnitudine apparente 3,34, interessante perch\u00e9, con la sua magnitudine assoluta pari a -4,74 \u00e8 una delle stelle pi\u00f9 brillanti conosciute; un'altra stella molto luminosa (-6,04) \u00e8 la HD 68601, che con una distanza stimata di oltre 4600 anni luce, \u00e8 una delle stelle pi\u00f9 lontane visibili ad occhio nudo. Con un semplice binocolo \u00e8 visibile anche HD 61227, di sesta grandezza, che possiede una magnitudine assoluta di -9,14 e una distanza di ben 40750 anni luce.\nStelle doppie.\nFra le numerosissime stelle visibili ad occhio nudo o con semplici binocoli, molte sono doppie, fisiche o prospettiche.\nLa prima coppia che salta alla vista anche ad occhio nudo \u00e8 quella formata da v1 e v\u00b2 Puppis, due stelle di colore azzurro ben risolvibili anche ad occhio nudo sotto un cielo terso; si tratta di due delle componenti pi\u00f9 brillanti dell'ammasso Cr 135, che comprende anche la stella . Le due stelle sono legate da un comune moto proprio e sono vicine anche fisicamente.\nUn'altra coppia facilmente risolvibile con un binocolo \u00e8 quella formata da HD 69081 e HD 69082, entrambe azzurre e separate da oltre 1 primo d'arco; nei dintorni \u00e8 osservabile un ricco campo stellare, specie in direzione sud.\nStelle variabili.\nLa costellazione contiene un gran numero di stelle variabili visibili anche ad occhio nudo con facilit\u00e0; molte di queste mostrano anche delle ampie escursioni di luminosit\u00e0.\nFra le variabili semiregolari la pi\u00f9 facilmente osservabile \u00e8 , posta nella parte pi\u00f9 meridionale della costellazione, che in circa 4 mesi oscilla fra le magnitudini 2,6 e 7,2; in fase di massima \u00e8 ben visibile anche dai centri urbani di medie dimensioni, mentre quando \u00e8 al minimo occorre un binocolo per poterla individuare. Un'altra semiregolare \u00e8 R Puppis, che mostra delle oscillazioni pi\u00f9 contenute, comprese fra la quinta e la sesta grandezza.\nLe variabili irregolari pi\u00f9 luminose arrivano in fase di massima alla magnitudine 4, come nel caso di KQ Puppis, di MX Puppis e di NV Puppis, quest'ultima facente parte del gi\u00e0 citato gruppo di stelle Cr\u00a0135.\nFra le Cefeidi la pi\u00f9 luminosa \u00e8 MY Puppis che per\u00f2 \u00e8 solo di quinta magnitudine; le altre dello stesso gruppo sono ancora pi\u00f9 deboli.\nOggetti del profondo cielo.\nLa costellazione della Poppa \u00e8 attraversata dalla Via Lattea da nord-ovest a sud-est, in un tratto molto ricco di oggetti celesti, specialmente ammassi aperti, molti dei quali sono visibili anche con un semplice binocolo.\nQuasi a met\u00e0 via fra le stelle e , si trova il pi\u00f9 importante di questi, NGC 2451, la cui stella centrale, \"c Puppis\", di quarta magnitudine, in realt\u00e0 non fa parte dell'ammasso e ha un colore arancio intenso. Secondo alcuni studi sembra che si tratti di due ammassi distinti, che appaiono sovrapposti solo per un effetto prospettico. Un grado a sud-est si trova un altro ammasso, NGC 2477, meno luminoso, ma ugualmente appariscente. Verso nord, alcuni ammassi furono notati da Charles Messier, il quale li inser\u00ec nel suo famoso catalogo; il pi\u00f9 importante di questi \u00e8 sicuramente M47, ben visibile ad occhio nudo; nelle vicinanze si osserva pure M46, caratteristico per il fatto di presentare una piccola nebulosa planetaria a forma di anello nella parte settentrionale. Pi\u00f9 a sud, nei pressi della stella , si trova M93. Una curiosit\u00e0 la offre il brillante gruppetto della stella , noto con la sigla di Cr 135, dove ben tre delle quattro stelle principali sono variabili. Sul confine con le Vele, nei pressi della stella , \u00e8 presente una vasta associazione di stelle, nota come Cr 173, appena distinguibile dai campi stellari di fondo; essa conta alcune decine di componenti e coincide con l'associazione Vela\u00a0OB2, un gruppo di stelle giovani e brillanti originatesi alcuni milioni di anni fa.\nNGC 2298 \u00e8 invece un ammasso globulare, di media concentrazione; fra le nebulose, nessuna delle quali \u00e8 visibile con binocoli o con un piccolo telescopio, la pi\u00f9 cospicua \u00e8 NGC 2467, che appare circondata da diversi strati di stelle azzurre, molte delle quali si trovano in realt\u00e0 a met\u00e0 strada fra noi e la nebulosa. Infine si segnala la presenza di una parte notevole del vasto complesso nebuloso noto come Nebulosa di Gum, un antico resto di supernova che ricopre parzialmente anche le costellazioni vicine.\nSistemi planetari.\nAttorno ad alcune stelle della costellazione della Poppa sono stati scoperti dei pianeti extrasolari; fra questi:\nMitologia.\nLa costellazione rappresenta la poppa della Nave Argo, sulla quale Giasone e gli Argonauti si imbarcarono alla ricerca del Vello d'oro. L'estesissima costellazione dalla Nave Argo venne divisa in epoca moderna dal Lacaille e sotto questa veste \u00e8 giunta fino ai giorni nostri, frazionata in tre parti: Poppa, Vele e Carena."}
{"id": "10169", "revid": "327773", "url": "https://it.wikipedia.org/wiki?curid=10169", "title": "Carena (costellazione)", "text": "La Carena (in latino Carina) \u00e8 una brillante costellazione meridionale, che faceva parte dell'antica costellazione della Nave Argo; si trova sul bordo meridionale della Via Lattea australe ed \u00e8 una figura dominante dei cieli del sud.\nLa Carena contiene alcune stelle e oggetti di grande rilievo: fra le prime spicca la brillante Canopo, la seconda stella pi\u00f9 luminosa del cielo; fra gli oggetti celesti primeggia la grande Nebulosa della Carena, che detiene il record di nebulosa diffusa pi\u00f9 brillante della volta celeste, e l'ammasso aperto delle Pleiadi del Sud (IC\u00a02602), uno dei pi\u00f9 luminosi.\nOsservazione.\nLa Carena \u00e8 una costellazione di medie dimensioni, al di sotto dell'orizzonte nelle regioni temperate boreali; si tratta infatti di una tipica costellazione australe: pu\u00f2 essere osservata per intero solo al di sotto del quindicesimo parallelo nord. \u00c8 facilmente individuabile grazie alla brillantissima stella Canopo, una supergigante gialla seconda in luminosit\u00e0 solo a Sirio. Canopo si trova all'estremit\u00e0 occidentale della costellazione, ed \u00e8 anche la sua stella pi\u00f9 settentrionale, tra quelle visibili ad occhio nudo; ad est le stelle e sono immerse nella Via Lattea. Nell'estremit\u00e0 orientale, spicca la stella , circondata da un folto gruppetto di stelline, e la luminosa Miaplacidus, la stella \u03b2 della costellazione.\nLa Carena \u00e8 una costellazione estremamente interessante. La sua parte nordorientale giace sulla Via Lattea in un suo campo particolarmente intenso, ricco di stelle e di oggetti di ogni genere. Le stelle \u03b5 e formano, con le pi\u00f9 settentrionali \u03b4 e , un asterismo noto come \"Falsa Croce\", perch\u00e9 a volte confuso con la vera Croce del Sud.\nIl periodo pi\u00f9 propizio per la sua osservazione nel cielo serale ricade nei mesi compresi fra gennaio e maggio ed \u00e8 limitata quasi esclusivamente alle latitudini australi, ad eccezione della ristretta fascia boreale compresa fra l'equatore e il Tropico del Cancro; la parte pi\u00f9 settentrionale, con Canopo, \u00e8 visibile anche alle latitudini mediterranee meridionali, mentre la parte immersa nella Via Lattea pu\u00f2 essere osservata solo in prossimit\u00e0 delle zone tropicali.\nStelle principali.\nLa nomenclatura stellare segue quella assegnata alla costellazione della Nave Argo: le stelle \u03b1 e \u03b2 Carinae sono effettivamente le stelle \u03b1 e \u03b2 dell'Argo navis. Mancano le stelle \u03b3 e \u03b4, ma sono presenti la \u03b5, la \u03b7 (che una volta era ben pi\u00f9 luminosa di adesso), la \u03b8 e la \u03b9, terminando infine con la \u03c5, la \u03c7 e la \u03c9. Seguono diverse lettere latine, anch'esse secondo l'assegnazione data alla costellazione della Nave Argo.\nStelle doppie.\nLa costellazione contiene un numero relativamente esiguo di stelle doppie di facile osservazione.\nStelle variabili.\nFra le stelle variabili della Carena, la pi\u00f9 celebre in assoluto, nonch\u00e9 una delle pi\u00f9 famose e studiate del cielo, \u00e8 la , una variabile S Doradus che periodicamente sembra subire delle violente esplosioni di materiale; la sua magnitudine nella seconda met\u00e0 del Novecento \u00e8 rimasta sostanzialmente stabile attorno alla sesta magnitudine, ma in altri periodi \u00e8 stata molto pi\u00f9 brillante, e verso la met\u00e0 dell'Ottocento aveva persino una magnitudine negativa, al punto che a tratti superava la luminosit\u00e0 di Canopo, diventando cos\u00ec la seconda stella pi\u00f9 brillante del cielo. si trova immersa in una fitta nebulosit\u00e0 causata dalla sua ultima esplosione, la Nebulosa Omuncolo, a sua volta situata all'interno della Nebulosa della Carena.\nFra le altre variabili una delle pi\u00f9 luminose \u00e8 la Cefeide l Carinae, che in fase di massima \u00e8 di magnitudine 3,28 ed \u00e8 perfettamente visibile anche dai piccoli centri urbani senza l'ausilio di alcuno strumento. Anche la x Carinae \u00e8 una Cefeide brillante, che oscilla fra le magnitudini 3,8 e 4,0; le sue variazioni non sono rilevabili ad occhio nudo con facilit\u00e0, essendo molto contenute. Un'altra Cefeide relativamente brillante \u00e8 la U Carinae, che in fase di massima \u00e8 al limite della visibilit\u00e0 ad occhio nudo, mentre in fase di minima la sua luminosit\u00e0 arriva alla settima grandezza.\nFra le variabili a eclisse quella che mostra la pi\u00f9 ampia escursione di luminosit\u00e0 \u00e8 la QX Carinae, che oscilla di poco meno di una magnitudine in circa 4,5 giorni.\nLa Carena contiene anche due Mireidi molto brillanti in fase di massima; la pi\u00f9 luminosa \u00e8 la R Carinae, che raggiunge la magnitudine 3,9, mentre la S Carinae arriva alla 4,5; entrambe sono facilmente individuabili anche sotto un cielo non perfettamente buio in fase di massima, mentre al minimo arrivano entrambe attorno alla decima magnitudine.\nOggetti del cielo profondo.\nEntro i confini con la Carena si trova uno dei tratti di Via Lattea pi\u00f9 brillanti e ricchi dell'intera volta celeste, il cosiddetto \"Arco della Carena\"; la costellazione perci\u00f2 abbonda di oggetti del cielo profondo appartenenti alla nostra Galassia, come ammassi e nebulose. Il fatto che per\u00f2 sia anche uno dei tratti pi\u00f9 meridionali della Via Lattea, fa s\u00ec che sia visibile solo dalle regioni dell'emisfero australe, pi\u00f9 la fascia tropicale di quello boreale.\nTra gli innumerevoli ammassi aperti il pi\u00f9 notevole \u00e8 senza dubbio quello noto come Pleiadi del Sud (\"Southern Pleiades\" - IC 2602); la sua stella principale \u00e8 la , azzurra, di magnitudine 2,7, circondata da un gruppetto di stelle di quinta che le conferiscono un aspetto caratteristico e inconfondibile. Di grande interesse per gli astrofili \u00e8 pure un altro ammasso, NGC 3532, ben visibile anch'esso ad occhio nudo, giacente nel tratto pi\u00f9 ricco della Via Lattea e soprannominato talvolta \"Ammasso pozzo dei desideri\" per la somiglianza ad un grande insieme di monete come quelle che si trovano sul fondo di un pozzo dei desideri. Poco ad ovest si trova pure l'ammasso NGC 3293, circondato sul lato NW da una nebulosa.\nA breve distanza da questi, sul bordo meridionale della Via Lattea, si trova il ricco ammasso NGC 3114, visibile ad occhio nudo e risolvibile in stelle anche con piccoli strumenti; a sud-ovest della \"Falsa Croce\" si trova invece NGC 2516, altro brillante ammasso.\n\u00c8 presente pure un ammasso globulare, NGC 2808, uno dei pi\u00f9 compatti che si conoscano.\nTra le nebulose diffuse spicca la grande Nebulosa della Carena (NGC 3372): posta al centro del ramo brillante della Via Lattea del sud, \u00e8 la nebulosa diffusa pi\u00f9 brillante dell'intera volta celeste, pi\u00f9 luminosa pure della ben pi\u00f9 famosa Nebulosa di Orione; ben visibile ad occhio nudo, in un semplice binocolo gi\u00e0 si evidenziano alcune delle sue strutture pi\u00f9 importanti, come una banda oscura che la attraversa da est ad ovest. Al suo interno si trova , una delle stelle pi\u00f9 grandi conosciute, che si trova in una fase particolarmente instabile del suo ciclo vitale; si pensa che possa esplodere come supernova in tempi anche relativamente brevi.\nTra le galassie \u00e8 presente, poco a nord-est di Canopo, della Galassia Nana della Carena, una galassia satellite della nostra Via Lattea.\nSistemi planetari.\nLa gran parte dei pianeti extrasolari scoperti nella costellazione della Carena sono dei pianeti transienti, ossia che dalla linea di vista della Terra appaiono transitare davanti alla loro stella madre; tutti i sistemi planetari noti nella Carena possiedono un solo pianeta confermato. Gran parte di questi sistemi si trovano a grandi distanze dal sistema solare, ben oltre i 1000 anni luce; fra i sistemi pi\u00f9 vicini vi \u00e8 quello di HD 65216, che possiede un pianeta con una massa minima leggermente superiore a quella di Giove e orbita a circa 1,4 UA dalla sua stella madre.\nStoria e mitologia.\nQuesta \u00e8 una delle parti in cui Argo Navis, la nave degli Argonauti, fu divisa dall'astronomo francese Nicolas Louis de Lacaille nel suo catalogo del cielo australe pubblicato nel 1763. Carina rappresenta la carena della nave. Contiene la seconda stella del cielo in ordine di grandezza, Canopo, una stella supergigante bianco crema, distante circa 300 anni luce, che segna la posizione di uno dei due rematori principali della nave.\nPer quanto riguarda invece l'origine del nome della sua stella pi\u00f9 brillante, Canopo, \u00e8 da dire che non \u00e8 menzionata da Arato di Soli, perch\u00e9 ai suoi tempi la stella era sotto l'orizzonte visibile della Grecia; il suo nome compare per la prima volta in Eratostene che lavor\u00f2 pi\u00f9 a sud, ad Alessandria, e quindi pot\u00e9 vederla. Scrittori greci come Strabone e Conone ci dicono che Canopo deriva il suo nome dal timoniere del Re greco Menelao. Al ritorno da Troia con Elena la flotta di Menelao fu portata fuori rotta da una tempesta e approd\u00f2 in Egitto. L\u00e0 Canopo mor\u00ec per il morso di un serpente; Elena uccise il serpente e insieme al Re seppell\u00ec Canopo con tutti gli onori. Sul suo luogo di sepoltura prosper\u00f2 la citt\u00e0 di Canopo (la moderna Abukir), sulla foce del Nilo. Data la prominenza della stella, le sonde spaziali moderne usano Canopo per stabilire le loro rotte. Eratostene conosceva questa stella anche con un altro nome, Perigeo, con riferimento al fatto che restava vicina all'orizzonte.\nLa costellazione contiene una stella singolare, Eta della Carena, che nel 1843 s'infiamm\u00f2 a tal punto da diventare pi\u00f9 brillante di Canopo, ma da quel momento la sua brillantezza \u00e8 scesa al disotto del livello di visibilit\u00e0 a occhio nudo. Gli astronomi la ritengono una stella nuova e massiccia che un giorno esploder\u00e0."}
{"id": "10176", "revid": "640277", "url": "https://it.wikipedia.org/wiki?curid=10176", "title": "Auriga (costellazione)", "text": "LAuriga \u00e8 una costellazione settentrionale. \u00c8 una delle 48 costellazioni elencate da Tolomeo, ed \u00e8 anche una delle 88 costellazioni moderne. La sua stella pi\u00f9 brillante \u00e8 Capella (), associata alla mitologica Amaltea; le tre stelle adiacenti (\u03b5, \u03b6 e ) sono invece chiamate \u00abi capretti\u00bb.\nLuminosa e appariscente, l'Auriga \u00e8 un punto di riferimento imprescindibile per l'identificazione di un buon numero di stelle e costellazioni nei cieli autunnali e invernali.\nCaratteristiche.\nLa costellazione dell'Auriga \u00e8 caratteristica dei mesi dell'inverno boreale; \u00e8 facile da individuare, grazie alla sua forma a pentagono, con l'angolo nord-occidentale formato dalla brillante stella Capella, la sesta stella pi\u00f9 brillante del cielo, di colore giallo molto ben evidente; il resto della figura \u00e8 delineata da stelle di seconda magnitudine, a cui se ne aggiungono diverse di terza e quarta sparse per la costellazione. In senso orario il pentagono \u00e8 costituito dalle stelle , (denominazione caduta in disuso in favore di , dato che si trova al confine col Toro e di cui costituisce il corno settentrionale), e .\nLa parte centrale dell'Auriga \u00e8 inoltre attraversata da un ricco tratto del piano della Via Lattea e abbonda di stelle deboli di fondo, ben visibili a occhio nudo nelle notti pi\u00f9 limpide; si trovano inoltre diversi oggetti celesti appartenenti alla nostra Galassia, come brillanti ammassi di stelle e nebulosit\u00e0 diffuse.\nLa parte pi\u00f9 settentrionale si presenta quasi circumpolare alle latitudini medie boreali, mentre la parte meridionale \u00e8 comunque visibile a lungo. Dall'emisfero australe, al contrario, la parte settentrionale si presenta invisibile alle medie latitudini temperate, mentre il resto appare comunque molto basso; dalla fascia tropicale australe la visibilit\u00e0 \u00e8 nettamente migliore. Il periodo pi\u00f9 propizio per la sua osservazione ricade nei mesi dell'inverno boreale, a partire da novembre fino ad aprile-maggio; Capella in particolare si trova nella parte settentrionale della costellazione e dalla fascia media temperata boreale \u00e8 gi\u00e0 visibile nel cielo della sera fin dalle notti di agosto, mentre resta visibile al tramonto anche nelle sere di inizio giugno.\nSfruttando gli allineamenti dati dalle stelle dell'Auriga \u00e8 possibile individuare altre stelle e costellazioni. Un allineamento ben noto ad esempio \u00e8 dato dalle stelle \u03b8 e , che prolungato di circa sei volte permette di raggiungere la Stella polare; un altro allineamento, dato da Capella e punta verso i Gemelli, mentre l'allineamento Capella- punta verso Aldebaran ().\nStelle principali.\nLa stella (\"Elnath\") si trova in comune tra le costellazioni dell'Auriga e del Toro; poich\u00e9 senza questa stella il Toro sarebbe privo di un corno, in genere ci si riferisce a Elnath con la sigla .\n \u00e8 una stella doppia con un periodo di 970 giorni, la primaria \u00e8 una supergigante di tipo K, mentre la secondaria \u00e8 una stella di sequenza principale di tipo B.\nStelle doppie.\nL'Auriga contiene una gran numero di stelle doppie, molte delle quali sono piuttosto facili da osservare anche con piccoli strumenti.\nStelle variabili.\nLa costellazione ospita un gran numero di stelle variabili alla portata di piccoli strumenti amatoriali; le variazioni di alcune di esse sono percepibili anche ad occhio nudo.\nLa pi\u00f9 brillante \u00e8 la , visibile nei pressi di Capella; le sue oscillazioni avvengono in un lasso di tempo lunghissimo, dell'ordine di 27 anni (che comprende un'eclissi lunga 18 mesi), essendo una variabile a eclisse di lungo periodo, ma le sue oscillazioni, a distanza di anni, sono ben percepibili grazie anche alla presenza di diverse stelle luminose nelle vicinanze con cui operare un paragone. L'ampiezza \u00e8 di circa una magnitudine. La stella visibile \u00e8 una supergigante gialla, una delle stelle pi\u00f9 luminose conosciute della Via Lattea, avendo magnitudine assoluta pari a -5,95, mentre la compagna \u00e8 invisibile; la lunghezza dell'eclissi esclude tutti i tipi di stella conosciuti, e si suppone che sia una stella normale nascosta in un'estesa nuvola di polvere.\n \u00e8 invece una variabile irregolare, che oscilla fra la quinta e la sesta magnitudine; \u00e8 ben conosciuta poich\u00e9, assieme alla , faceva in origine parte di un ammasso di stelle originatosi nella regione della Nebulosa di Orione, assieme a , da cui a causa delle spinte gravitazionali ne sarebbero sfuggite. Questo tipo di stelle ad alta velocit\u00e0 sono chiamate stelle fuggitive o \"runaway\".\nFra le altre irregolari spicca la , che oscilla di una magnitudine fra la quarta e la quinta, dunque con escursioni apprezzabili anche ad occhio nudo.\nFra le numerose altre variabili a eclisse, spicca per luminosit\u00e0 la , che oscilla di due decimi di magnitudine in un periodo di oltre due anni e mezzo. Anche la ha delle oscillazioni, ma sono molto meno accentuate e dunque difficilmente osservabili; il periodo \u00e8 per\u00f2 di soli quattro giorni. La ha delle oscillazioni dell'ordine di quasi una magnitudine, e al massimo della luminosit\u00e0 la sua grandezza \u00e8 pari a 5,8.\nFra le variabili Cefeidi la pi\u00f9 luminosa \u00e8 la , che in fase di massimo \u00e8 di magnitudine 5,0, mentre la sua oscillazione \u00e8 di otto decimi di magnitudine; il suo periodo \u00e8 di poco meno di quattro giorni.\nOggetti non stellari.\nLa costellazione \u00e8 attraversata dalla Via Lattea, nel suo tratto opposto al centro galattico; questo tratto, a parte la sezione pi\u00f9 settentrionale, fortemente oscurata, appare comunque ben visibile e scarsamente mascherato da polveri interstellari, cosicch\u00e9 risultano visibili diversi oggetti celesti. Alcuni di questi sono piuttosto luminosi e di facile osservazione.\nFra gli ammassi aperti, tre furono osservati e descritti dal Messier: si tratta di M36, M37 ed M38, tutti facili da individuare e da osservare. M37 \u00e8 il pi\u00f9 denso e si trova sul bordo della Via Lattea, sebbene la sua risoluzione in stelle sia molto difficile con strumenti di piccolo diametro; M36 al contrario contiene stelle molto pi\u00f9 brillanti ed \u00e8 fra i pi\u00f9 facili da risolvere, pur essendo il pi\u00f9 piccolo fra i tre. M38 si trova sul bordo di un ricco campo stellare ed \u00e8 anch'esso di facile risoluzione. Sia M36 che M38 si trovano all'interno della figura del pentagono dell'Auriga a breve distanza l'uno dall'altro, sulla scia luminosa della Via Lattea. Nella parte centrale della costellazione sono presenti anche altri ammassi, meno brillanti, ma individuabili con piccoli strumenti amatoriali, la gran parte dei quali appaiono immersi in ricchi campi stellari; quasi tutti questi ammassi fanno parte del Braccio di Perseo, il braccio di spirale galattico immediatamente pi\u00f9 esterno rispetto al nostro braccio minore. Pi\u00f9 esternamente rispetto al piano della Via Lattea e in posizione periferica rispetto ai confini dell'Auriga si trova invece NGC 2281, un ammasso relativamente brillante composto da alcune stelle di decima magnitudine.\nQuasi tutte le regioni di formazione stellare dell'Auriga si concentrano nella parte centro-meridionale della costellazione, dove sono presenti anche i campi stellari pi\u00f9 ricchi. Nelle foto a lunga posa \u00e8 possibile qui osservare la bella nebulosa diffusa IC 405, circondante la stella doppia e variabile AE Aurigae; altre nebulose sono osservabili nei dintorni, come IC 410. La parte sudoccidentale della costellazione appare invece oscurata fortemente dal grande banco di polveri facente parte della Nube del Toro, uno dei complessi nebulosi oscuri pi\u00f9 prossimi al sistema solare, in cui ha luogo la formazione stellare.\nNella costellazione non sono presenti galassie particolarmente luminose o comunque alla portata di piccoli strumenti.\nSistemi extrasolari.\nI sistemi planetari extrasolari scoperti nella costellazione dell'Auriga sono tutti appartenenti a delle nane gialle, ossia stelle simili al Sole. HD 40979 \u00e8 nota per possedere un pianeta extrasolare di tipo gioviano con una massa pari a quasi quattro volte la massa di Giove; HD 49674 ha invece un pianeta gioviano caldo ossia un gigante gassoso con un'orbita molto vicina a quella della sua stella madre. Altre stelle hanno allo stesso modo dei pianeti gassosi che orbitano attorno ad esse.\nMitologia.\nQuesta notevole costellazione ha parecchie identificazioni in mitologia. L'interpretazione pi\u00f9 comune \u00e8 che si tratti di Erittonio, un leggendario re di Atene. Era figlio di Efesto, il dio del fuoco, meglio noto con il suo nome latino, Vulcano, ma fu allevato dalla dea Atena, dalla quale prese nome la citt\u00e0 di Atene. In suo onore Erittonio istitu\u00ec delle festivit\u00e0 chiamate Panatenee.\nAtena insegn\u00f2 a Erittonio molte cose, compreso come addomesticare i cavalli. Egli fu il primo uomo capace di attaccare quattro cavalli a un carro, a imitazione del carro del Sole che era trainato da quattro cavalli, una mossa audace che gli guadagn\u00f2 l'ammirazione di Zeus e gli assicur\u00f2 un posto fra le stelle. L\u00e0, Erittonio \u00e8 raffigurato con le briglie in mano, forse mentre partecipa ai giochi panatenaici che spesso vinse alla guida del suo carro.\nUn'altra identificazione \u00e8 quella che l'Auriga sia in realt\u00e0 Mirtilo, l'auriga del Re Enomao di Elide e figlio di Ermes. Il re aveva una bella figlia, Ippodamia, che era fermamente deciso a tenere con s\u00e9. Sfidava tutti gli aspiranti alla sua mano in una gara dalla quale si poteva uscire solo vincitori o condannati a morte. Gli sfidanti dovevano allontanarsi a tutta velocit\u00e0 sui loro carri insieme a Ippodamia, ma se Enomao li raggiungeva prima che arrivassero a Corinto li uccideva. E poich\u00e9 lui possedeva il carro pi\u00f9 veloce di tutta la Grecia, guidato con perizia da Mirtilo, nessuno era mai sopravvissuto a quella prova.\nUna dozzina di corteggiatori erano gi\u00e0 stati decapitati quando si present\u00f2 Pelope, il bel figlio di Tantalo, a chiedere la mano di Ippodamia, la quale si innamor\u00f2 di lui a prima vista e implor\u00f2 Mirtilo di tradire il re per far vincere la gara a Pelope. Mirtilo, lui stesso innamorato segretamente di Ippodamia, manomise i perni che tenevano le ruote attaccate al carro di Enomao. Durante l'inseguimento di Pelope, le ruote del carro del re si staccarono ed Enomao mor\u00ec.\nIppodamia si ritrov\u00f2 insieme a Pelopio e a Mirtilo. Pelopio, senza perdersi in cerimonie, risolse la situazione imbarazzante buttando in mare Mirtilo, che, mentre annegava, maledisse la casa del rivale. Ermete pose l'immagine di suo figlio Mirtilo nel cielo sotto forma di costellazione dell'Auriga. Un sostenitore di questa identificazione \u00e8 Germanico Cesare che dice, \u00absi pu\u00f2 notare che non ha carro, le redini sono rotte, ed \u00e8 addolorato dal fatto che Ippodamia gli sia stata portata via con l'inganno da Pelopio\u00bb.\nUna terza ipotesi \u00e8 quella che l'Auriga sia il figlio di Teseo, Ippolito, di cui s'innamor\u00f2 la matrigna Fedra. Quando Ippolito la respinse, per la disperazione lei s'impicc\u00f2. Teseo band\u00ec Ippolito da Atene. Mentre se ne andava il suo carro and\u00f2 distrutto, uccidendolo. Asclepio il guaritore riport\u00f2 in vita l'innocente Ippolito, impresa che gli cost\u00f2 la vita perch\u00e9 Zeus lo colp\u00ec con una folgore su richiesta di Ade, cui non andava a genio di perdere un'anima di un certo valore.\nL'Auriga contiene la sesta stella del cielo in ordine di grandezza, Capella, termine latino che significa capra (il nome greco era Aix). Tolomeo la descrive sulla spalla destra dell'auriga. Secondo Arato di Soli Capella rappresentava la capra Amaltea, che nutr\u00ec Zeus quando neonato fu lasciato sull'isola di Creta e che fu posta in cielo in segno di gratitudine, insieme ai due capretti che partor\u00ec mentre allattava Zeus. I capretti, solitamente conosciuti con il loro nome latino di Haedi (Eriphi in greco), sono rappresentati dalle vicine stelle Eta e Zeta dell'Auriga.\nUna storia alternativa \u00e8 quella che Amaltea fosse la ninfa che possedeva la capra. Eratostene dice che la capra era cos\u00ec brutta da atterrire i Titani che governavano sulla Terra a quel tempo. Quando Zeus crebbe e li sfid\u00f2 per ottenere la supremazia sull'Universo, si fece un mantello con la pelle della pecora, la cui parte pelosa assomigliava alla testa della Gorgone. Questa pelle di pecora dall'aspetto terribile fu la cosiddetta \"aegis\" (egida) di Zeus (la parola aegis non significa altro che pelle di capra). L'egida protesse Zeus e spavent\u00f2 i suoi nemici, un vantaggio di non poco peso nella sua lotta contro i Titani.\nAlcuni scrittori pi\u00f9 antichi citarono la Capra e i Capretti come costellazioni separate, ma dal tempo di Tolomeo in poi sono stati stranamente associati all'Auriga, con la capra che sta appoggiata alla spalla dell'auriga e i capretti sul suo polso. Non esiste una leggenda che spieghi come mai il cocchiere sia circondato da tante bestie.\nC'\u00e8 una stella che gli astronomi greci considerarono parte sia dell'Auriga che del Toro e che rappresentava il piede destro dell'auriga e la punta del corno sinistro del toro, come si vede nelle vecchie carte celesti. Gli astronomi moderni assegnano questa stella solo al Toro."}
{"id": "10201", "revid": "2194416", "url": "https://it.wikipedia.org/wiki?curid=10201", "title": "Bandiera della Svizzera", "text": "La bandiera svizzera \u00e8 quadrata di colore rosso con una croce greca bianca al centro. \nEvoluzione storica.\nLa scelta dei colori risale al Sacro Romano Impero Germanico e la foggia della bandiera ha origine nelle battaglie della fine del XIV secolo, anche se la taglia della croce ha subito molti cambiamenti:\nPrima del XIX secolo la Svizzera non aveva una bandiera nazionale. Quando si recavano in battaglia i soldati portavano l'emblema del loro cantone. Ma gi\u00e0 dal 1339, all'epoca della Battaglia di Laupen, era prassi cucire una croce bianca sulle divise come comune segno di riconoscimento.\nDurante il periodo della repubblica elvetica, Napoleone proib\u00ec agli svizzeri di portare la croce, rendendo invece obbligatorio un tricolore verde, rosso e giallo. Quando per\u00f2 la repubblica fu sciolta nel 1803, anche il tricolore venne abbandonato e le truppe svizzere tornarono a portare la croce bianca cucita, questa volta, sui vari drappelli cantonali. Nel 1815, dopo la caduta di Napoleone, la divisa delle truppe venne dotata di un bracciale rosso con una croce bianca tronca, seguita a breve dall'introduzione in via ufficiosa di una bandiera federale. La nuova bandiera venne portata in battaglia per la prima ed unica volta nella cosiddetta guerra civile del Sonderbund, nel 1847. La guerra vedeva i partigiani dei valori tradizionali e dell'autonomia locale opposti ai modernizzatori favorevoli ad uno stato pi\u00f9 centralizzato. Con la vittoria dei modernizzatori, la bandiera svizzera assunse ufficialmente il ruolo di simbolo nazionale.\nParticolarit\u00e0.\nLa bandiera svizzera, come anche quella della Citt\u00e0 del Vaticano, ha la peculiarit\u00e0 di essere una delle due uniche bandiere nazionali di forma quadrata. Per\u00f2 nella navigazione (battelli sui laghi e sul Reno, nonch\u00e9 certe navi mercantili oceaniche di armatori svizzeri e registrate nel porto di Basilea) la bandiera assume la forma rettangolare.\nQuando la Svizzera entr\u00f2 a far parte dell'ONU, nel 2002, gli addetti al protocollo delle Nazioni Unite si trovarono di fronte ad un insolito problema: contrariamente alle specifiche per le bandiere da esporre alla sede centrale che prevedono una forma rettangolare, la bandiera svizzera \u00e8 quadrata. Fortunatamente si \u00e8 trovata una scappatoia stabilendo la nuova regola secondo la quale una nuova forma pu\u00f2 essere accettata a patto che la sua area totale non superi quella delle bandiere di forma tradizionale.\nIl colore \u00e8 stato ben definito il 1\u00ba gennaio 2007 come corrispondente al rosso Pantone 485 C (), e per il web il rosso puro, vale a dire 100% di magenta e 100% di giallo (). Le specifiche per le dimensioni della croce sono precisate dalla risoluzione federale 12 dicembre 1989: i bracci devono avere eguale lunghezza e questa deve essere di un sesto superiore all'ampiezza."}
{"id": "10205", "revid": "1437331", "url": "https://it.wikipedia.org/wiki?curid=10205", "title": "Bandiera del Belgio", "text": "La bandiera del Belgio \u00e8 caratterizzata da un classico tricolore.\nDescrizione.\nConsiste in tre bande verticali di uguali dimensioni. Partendo dall'asta i colori sono: nero, giallo e rosso. \nLe sue proporzioni inusuali (13:15) sono di origine sconosciuta. La bandiera civile ha invece le proporzioni (2:3) simili a quelle degli altri paesi.\nOrigine.\nIl disegno verticale \u00e8 basato sulla bandiera francese mentre i colori sono stati presi da quelli del Ducato di Brabante.\nLa bandiera venne creata a Bruxelles da \u00c9douard Ducp\u00e9tiaux e Lucien Jottrand nell'agosto 1830 e adottata il 30 settembre, poco dopo l'ottenuta indipendenza dei Belgi dai Paesi Bassi. La bandiera ha giocato un ruolo importante durante le rivolte, dove i colori servivano come ricordo di una vecchia bandiera con bande orizzontali usata durante i precedenti moti del 1789. "}
{"id": "10207", "revid": "104485", "url": "https://it.wikipedia.org/wiki?curid=10207", "title": "Bandiera dell'Austria", "text": "La bandiera d'Austria \u00e8 composta da tre bande orizzontali di uguali dimensioni. I colori sono: bianco, la banda al centro, e rosso, la banda superiore e quella inferiore.\nStoria.\nLa bandiera deriva dallo stemma araldico dei duchi d'Austria e poi da quello della casata d'Asburgo. Venne adottata da Federico II di Babenberg nel XIII secolo, mentre cercava maggiore indipendenza dall'imperatore del Sacro Romano Impero. Cos\u00ec disegn\u00f2 un nuovo stemma: un campo rosso con una fascia d'argento. L'origine del \"Bindenschild\" non \u00e8 accertata in modo definitivo, forse deriva dai margravi stiriani della stirpe degli Ottocari, che potrebbero aver adottato i colori dei discendenti del duca carinziano Adalberone, appartenente alla stirpe degli Eppenstein estintosi nel 1122. Tuttavia, il margravio della stirpe Babenberg Leopoldo III (1095-1136) era gi\u00e0 stato raffigurato con uno scudo nel 1105.\nLa pi\u00f9 antica fonte per la bandiera \u00e8 contenuta in un sigillo conservato nel monastero di Lilienfeld (Bassa Austria) e risale al 1230. Insieme alla bandiera della Danimarca la bandiera austriaca \u00e8 quindi da annoverarsi probabilmente tra i pi\u00f9 antichi simboli nazionali del mondo.\nIl 1\u00ba agosto del 1869, a seguito dell'Ausgleich, l'imperatore Francesco Giuseppe d'Austria un\u00ec i vessilli dell'arciducato d'Austria e del regno d'Ungheria nella bandiera dell'Impero austro-ungarico.\nDopo l'Anschluss del 1938, che vedeva l'Austria, divenuta informalmente \"Ostmark\", parte integrante del Terzo Reich, la bandiera venne cambiata in quella con la svastica, venendo quindi proibita quella tradizionale a bande orizzontali, di cui due rosse e una bianca. Tale rimase fino al 1\u00ba maggio 1945, quando con la caduta del nazismo e la fine della guerra, venne adottata la versione attuale. La bandiera di Stato contiene inoltre lo stemma nazionale al centro.\nLeggenda.\nSecondo una leggenda l'origine dei colori austriaci risale alle crociate e precisamente all'Assedio di San Giovanni d'Acri (1189-1191).\nIl duca Leopoldo V di Babenberg durante la battaglia indoss\u00f2 una tunica bianca, la battaglia fu cos\u00ec sanguinosa che la tunica divent\u00f2 tutta rossa e rimase bianca solo nella parte coperta dalla cintura."}
{"id": "10210", "revid": "2024225", "url": "https://it.wikipedia.org/wiki?curid=10210", "title": "Bandiera del Canada", "text": "La bandiera canadese, popolarmente conosciuta in inglese come \"Maple Leaf\" (foglia d'acero) e in francese come \"Unifoli\u00e9\", \u00e8 una bandiera rossa con un quadrato bianco al centro sul quale \u00e8 rappresentata una foglia d'acero stilizzata, con undici punte, anch'essa rossa.\nPer gran parte della storia dopo la Confederazione, il Canada ha utilizzato l'Union Flag britannica come bandiera nazionale, con l'insegna rossa canadese riconosciuta come specifica variante del Paese. Fino al 1945 infatti era solo la Union Jack a campeggiare sul palazzo del parlamento a Ottawa.\nAnche se l'idea di un nuovo disegno per la bandiera nazionale fu discusso per decenni nel XX secolo, fu solo negli anni sessanta che il dibattito si intensific\u00f2 e divenne soggetto di una considerevole controversia. Nel 1963 i liberali guidati da Lester Pearson assunsero il potere in Canada, in seguito alla vittoria elettorale dello stesso anno; tale governo decise di adottare una bandiera nazionale del Canada alternativa allo Union Flag, anche perch\u00e9 consci del fatto che Pearson non era affatto popolare nel Qu\u00e9bec. L'ex primo ministro conservatore-progressista e in quel momento capo dell'opposizione, John Diefenbaker, si dimostr\u00f2 poi essere il principale oppositore a tale ipotesi, tanto da farne una crociata personale, non solo per motivi sentimentali, ma anche per scopi politici.\nMalgrado le opposizioni, nel 1964 il governo liberale introdusse una mozione parlamentare a favore dell'adozione di una versione della bandiera canadese direttamente proposta dal primo ministro Pearson (conosciuta anche come \"Pearson Pennant\"). A tale mozione si susseguirono settimane di ampia discussione in merito che portarono alla formazione da parte dello stesso Pearson di un comitato parlamentare multi-partitico di 15 membri con l'obiettivo di selezionare un nuovo disegno. Dopo un periodo di studio, diverse manovre politiche e diverse valutazioni (furono considerate in tutto tre possibili versioni), il comitato ottenne l'attuale bandiera, che fu creata da George Stanley, ispirata dalla bandiera del \"Royal Military College of Canada\". Il comitato annunci\u00f2 la sua scelta finale il 22 ottobre 1964.\nSotto la supervisione del primo ministro Lester Pearson, la nuova bandiera venne adottata dalla Camera dei comuni canadese il 15 dicembre 1964 (il Senato canadese dette la sua approvazione due giorni dopo). La bandiera venne proclamata ufficialmente in vigore dalla regina Elisabetta II il 15 febbraio 1965. Dal 1995, il 15 febbraio si festeggia il \"Giorno Nazionale della Bandiera\".\nNonostante la precedente acrimonia, la nuova bandiera venne rapidamente adottata dal pubblico canadese, e a livello internazionale divenne ben presto un simbolo benvenuto dei canadesi di tutto il mondo.\nIl centro bianco \u00e8 una caratteristica unica della bandiera canadese, denominato \"banda canadese\", dove una banda \u00e8 met\u00e0 della larghezza del campo invece che un terzo, come di solito nei tricolori.\nLa credenza comune che gli 11 punti sulla foglia d'acero abbiano un qualche significato \u00e8 solo una leggenda popolare: si \u00e8 detto, per esempio, che rappresenterebbero le dieci province e il governo federale. Ci\u00f2 non \u00e8 assolutamente vero: il numero di punti non ha nessun significato particolare e il disegno \u00e8 semplicemente la rappresentazione stilizzata di una comune foglia d'acero.\nPonendo il rosso come sfondo e mettendo in primo piano il bianco, i due angoli superiori del riquadro possono essere percepiti come le sagome di due facce arrabbiate che litigano. Sebbene questo sia stato spesso considerato evocativo della natura del federalismo canadese, l'effetto non \u00e8 stato ottenuto intenzionalmente.\nControversie.\nI partiti conservatori del Canada e una parte dell'opinione pubblica, in particolare i pi\u00f9 anziani e i reduci di guerra, non hanno mai approvato l'adozione dell'attuale bandiera, preferendo sempre quella precedente, la \"Red Ensign\", ufficiale fino al 1965. Anche in epoche pi\u00f9 recenti si \u00e8 parlato di un possibile (anche se improbabile) ritorno della \"Red Ensign\", simbolo storico del paese fin dalla nascita come confederazione nel 1867. I partiti liberali, al contrario, si sono sempre opposti al cambio della \"Maple Leaf\" adducendo che la \"Red Ensign\", come il disegno stesso, evidenzia e ricorda il passato coloniale del Canada come possedimento britannico, facendo perdere, almeno in parte, quella coscienza di \"canadesi\", coscienza che bene o male fino agli anni quaranta non esisteva; infatti i canadesi si consideravano dei britannici nati in America e la \"Red Ensign\" ben soddisfaceva la volont\u00e0 di questi di rimarcare l'appartenenza all'Impero britannico, con la Union Jack nel primo cantone, e nel contempo rimarcare la loro identit\u00e0 di canadesi simboleggiata dallo stemma nazionale del Canada caricato sul secondo e quarto cantone.\nBandiere delle province e territori del Canada.\nOgni provincia e territorio canadese ha una bandiera che la rappresenta."}
{"id": "10215", "revid": "587728", "url": "https://it.wikipedia.org/wiki?curid=10215", "title": "Bandiere degli stati e dei territori australiani", "text": "Questa \u00e8 una lista di bandiere degli stati e territori australiani. Tutti gli altri territori esterni, in larga parte disabitati, usano la bandiera australiana."}
{"id": "10225", "revid": "1008732", "url": "https://it.wikipedia.org/wiki?curid=10225", "title": "Boote", "text": "Boote (in latino Bootes o \"Arctophylax\", \u0392\u03bf\u03ce\u03c4\u03b7\u03c2 in greco) \u00e8 una delle 48 costellazioni elencate da Tolomeo, e anche una delle 88 costellazioni moderne. Nei suoi confini si trova la quarta stella pi\u00f9 brillante del cielo, Arturo (\"Arcturus\"). La costellazione \u00e8 anche nota con il nome di \"Bifolco\".\nLa costellazione si trova tra +10\u00b0 e +60\u00b0 di declinazione, 13 e 16 ore di ascensione retta sulla sfera celeste.\nCaratteristiche.\nIl Boote \u00e8 una grande costellazione dell'emisfero boreale, estesa particolarmente in declinazione; individuarla in cielo \u00e8 estremamente facile, grazie alle tre stelle della coda del Grande Carro: proseguendo infatti la curvatura suggerita dal timone verso sud, si arriva a individuare una stella di colore marcatamente arancione, una fra le pi\u00f9 brillanti del cielo. Questa stella \u00e8 Arturo, la ; Arturo funge da base di un grande asterismo a forma di \"Y\", dove tutte le sue stelle con l'eccezione di quella del vertice nordorientale fanno parte della costellazione del Boote. Un altro nome identificativo per la costellazione \u00e8 \"l'aquilone\".\nLa figura del Boote \u00e8 dominante e caratteristica dei cieli primaverili ed estivi, in cui si presenta alta sull'orizzonte e quasi allo zenit dalle regioni temperate inferiori dell'emisfero boreale; dall'emisfero australe la sua visibilit\u00e0 risulta penalizzata, ma Arturo, trovandosi a una declinazione di +19\u00b0, \u00e8 ben osservabile senza difficolt\u00e0 da tutte le aree popolate della Terra.\nLo sciame meteorico delle Quadrantidi, che ha origine da questa costellazione, \u00e8 cos\u00ec chiamato in onore della costellazione defunta \"Quadrans Muralis\" (che \u00e8 adesso una parte del Boote); si tratta dello sciame pi\u00f9 ricco dell'anno, che ha il suo culmine nelle ore prima dell'alba del 2 e 3 gennaio.\nStelle doppie.\nIl Boote contiene un gran numero di stelle doppie, alcune delle quali di facile risoluzione.\nStelle variabili.\nAlcune delle stelle variabili della costellazione sono ben osservabili con piccoli strumenti, o in certi casi pure a occhio nudo.\nUna delle pi\u00f9 luminose \u00e8 la , una variabile semiregolare che oscilla fra le magnitudini 4,7 e 5,4 in oltre un anno; le sue variazioni possono essere per\u00f2 percepite nel tempo anche a occhio nudo, prendendo come riferimento altre stelle di simile luminosit\u00e0.\nFra le variabili irregolari, la pi\u00f9 facile da osservare \u00e8 la , che oscilla fra le magnitudini 6,5 e 6,8.\nLa \u00e8 una delle variabili a eclisse pi\u00f9 semplici della costellazione: le sue variazioni, che avvengono in poche ore, sono dell'ordine di 0,8 magnitudini e possono essere apprezzate in una notte buia anche a occhio nudo; quando \u00e8 al massimo appare come una stellina al limite della visibilit\u00e0, mentre in fase di minimo sparisce dalla vista. Un'altra variabile a eclisse facile \u00e8 la : le sue escursioni avvengono in quasi 5 giorni e sono ben apprezzabili con un binocolo.\nOggetti del profondo cielo.\nNonostante le sue grandi dimensioni, entro i confini del Boote non ci sono oggetti non stellari notevoli; le galassie di quest'area di cielo sono molto remote e poco luminose.\n\u00c8 presente un ammasso globulare, catalogato come NGC 5466, abbastanza appariscente e noto soprattutto per la sua scarsissima concentrazione; pu\u00f2 essere individuato con un telescopio di medie dimensioni.\nLa costellazione contiene anche alcune galassie, specie verso il confine con i Cani da Caccia, ma si tratta di oggetti piuttosto deboli e al di fuori della portata di piccoli strumenti.\nSistemi planetari.\nIl sistema planetario di \u00e8 uno dei primi a essere stati scoperti; attorno a questa stella orbita un gigante gassoso con una massa pari a oltre sei volte quella del pianeta Giove su un'orbita molto vicina alla propria stella madre. HD 128311 \u00e8 una nana arancione attorno alla quale sono noti due pianeti, con masse due e tre volte superiori a quella di Giove e su orbite di poco superiori a 1 UA.\nMitologia.\nNella leggenda questa costellazione \u00e8 strettamente legata a quella dell'Orsa Maggiore, Ursa Major, poich\u00e9 \u00e8 posizionata dietro alla coda dell'orsa. Non \u00e8 certa l'origine del nome Bootes, ma con ogni probabilit\u00e0 viene da una parola greca che significa \u00abrumoroso\u00bb o \u00abclamoroso\u00bb, con riferimento alle urla che il pastore rivolge alle sue bestie. Una spiegazione alternativa \u00e8 quella che fa derivare il nome dal greco antico dove significava \u00abcolui che spinge avanti il bue\u00bb, per il fatto che qualche volta l'Orsa Maggiore era rappresentata come un carretto tirato da buoi. Ai Greci questa costellazione era anche nota come Arctophylax, tradotto sia come Sorvegliante dell'Orsa, sia come Custode dell'Orsa o Guardiano dell'Orsa.\nSecondo una storia che risale a Eratostene, la costellazione rappresenta Arcas, figlio del dio Zeus e di Callisto, figlia del Re di Arcadia, Licaone. Un giorno Zeus and\u00f2 a pranzare da suo suocero Licaone, cosa alquanto insolita per un dio. Per accertarsi che l'ospite fosse veramente il grande Zeus, Licaone fece a pezzi Arcas e glielo serv\u00ec in mezzo alle altri carni di una grigliata mista. Zeus riconobbe facilmente la carne di suo figlio. Assalito da irrefrenabile collera, capovolse la tavola, spargendo dappertutto i cibi del banchetto, uccise i figli del re con una folgore e trasform\u00f2 Licaone in lupo. Poi raccolse i pezzi di Arcas, li rimise insieme e lo affid\u00f2 alla Pleiade Maia perch\u00e9 lo allevasse.\nNel frattempo, Callisto era stata trasformata in orsa, alcuni dicono per opera di Era, la moglie gelosa di Zeus, o da Zeus stesso per sottrarre la sua amante alla vendetta di Era, o persino da Artemide che volle punirla per la perdita della verginit\u00e0. Qualunque sia la verit\u00e0, quando Arcas si fu fatto un robusto adolescente s'imbatt\u00e9 in quest'orsa mentre era a caccia nei boschi. Callisto riconobbe suo figlio, e tent\u00f2 di salutarlo calorosamente ma riusc\u00ec solo a ringhiare. Come era prevedibile, Arcas non scambi\u00f2 quei grugniti per espressioni d'amore materno e cominci\u00f2 a inseguire la bestia. Con Arcas alle calcagna, Callisto si rifugi\u00f2 nel tempio di Zeus, un luogo proibito i cui profanatori venivano puniti con la morte. Per sottrarli a quel destino, Zeus afferr\u00f2 Arcas e sua madre e li sistem\u00f2 in cielo sotto forma delle costellazioni dell'orsa e del custode dell'orsa. Il poeta greco Arato di Soli descrisse Boote come un uomo che fa girare l'orsa attorno al polo. Pi\u00f9 tardi gli astronomi gli donarono due cani, raffigurati nella costellazione vicina dei Cani da Caccia.\nUna seconda leggenda identifica Boote con Icario (da non confondere con Icaro, il figlio di Dedalo). Secondo questo racconto, che Igino narra per esteso in \"Astronomia Poetica\" (II.4), il dio Dioniso insegn\u00f2 a Icario a coltivare la vite e a fare il vino. Quando questo offr\u00ec ai pastori un po' di vino nuovo, essi si sentirono tanto male che i loro amici credettero fossero stati avvelenati e per vendicarsi uccisero Icario.\nIl cane di Icario, Mera, corse a casa ululando e guid\u00f2 sua figlia Erigone nel luogo ove il suo corpo giaceva sotto un albero. Per la disperazione, Erigone s'impicc\u00f2 all'albero; anche il cane mor\u00ec, di dolore o per annegamento. Zeus sistem\u00f2 Icario in cielo come Boote, sua figlia Erigone divenne la costellazione della Vergine e il cane divenne il Cane Maggiore o Minore (a seconda delle interpretazioni).\nBoote contiene la quarta stella dell'intero cielo in quanto a grandezza, Arturo, citata da Omero, Esiodo e Tolomeo. Il nome significa \u00abguardiano dell'orsa\u00bb in greco. Germanico Cesare disse che Arturo \u00absi trova l\u00e0 dove la tunica \u00e8 allacciata con un nodo\u00bb, ma Tolomeo la disloc\u00f2 tra le cosce di Boote, che \u00e8 dove l'hanno segnata i cartografi. Gli astronomi hanno scoperto che Arturo \u00e8 una stella rossa gigante circa ventiquattro volte pi\u00f9 grande del Sole, distante da noi trentasei anni luce."}
{"id": "10228", "revid": "122885881", "url": "https://it.wikipedia.org/wiki?curid=10228", "title": "Roccarainola", "text": "Roccarainola (pronuncia: Roccara\u00ecnola) \u00e8 un comune italiano di abitanti della citt\u00e0 metropolitana di Napoli in Campania.\nIl nome \u00e8 composto da due termini, il primo, si riferisce ad un'altura (appunto rocca) su cui sorgeva un castello, il secondo fa riferimento ad un nome di persona di origine longobarda, \"Ragino\" o \"Raino\". Secondo alcuni, invece il termine Rainola \u00e8 legato al termine \"rava\", ossia dirupo a cui fu poi aggiunto il termine rocca dove fu costruito il castello.\nGeografia fisica.\nSituata nell'alto nolano, in posizione baricentrica e ai confini con le province di Caserta, Benevento ed Avellino.\nStoria.\nIl comune di Roccarainola \u00e8 tra i pi\u00f9 vasti dell'Agro nolano, misurando 28,1\u00a0km\u00b2. \nCompreso fino al 1927 nella Terra di Lavoro, la sua attuale configurazione risale ai primi anni del XIV secolo, allorch\u00e9 il feudatario Martino II riun\u00ec in suo potere i feudi normanni di Roccarainola e Fellino.\nLe prime tracce lasciate dall'uomo sul suo territorio risalgono al paleolitico superiore, con le stazioni preistoriche del Riparo di Fellino e della Grotta di Roccarainola.\nNotevole la presenza di \u201cceramica appenninica\u201d dell'Et\u00e0 del Bronzo.\nAl periodo preromano \u00e8 ascrivibile la seconda parte del toponimo Roccarainola (in latino:Rocca Ravinola o Rocca Raynola), e cio\u00e8 \u201crainola\u201d, derivata dalla forma latinizzata \u201cravinula/ravinola\u201d, corrispondente all'etrusco \u201cravenna\u201d,entrambe derivate dalla base preindoeuropea \u201crava\u201d, legata semanticamente al concetto di dirupo franoso solcato da un corso d'acqua, condizioni geomorfologiche chiaramente riscontrabili nella parte pi\u00f9 antica dell'attuale abitato. \nIl terminegenerico \u201crocca\u201d \u00e8 evidente aggiunta del periodo medievale.\nNumerosi toponimi di epoca romana confermano che il vasto territorio di questo comune fu sede di centri abitati e \u201cvillae\u201d rustiche da almeno due millenni. Altri casali, quasi tuttimontani, vi fecero la loro comparsa in epoca medievale. \nAttualmente i centri abitati che compongono il comune sono: Roccarainola centro, Gargani, Piazza, Sasso, Fellino e Polvica.\nI ruderi del Castello di Roccarainola e della Castelluccia testimoniano ancora oggi l'importanza strategica di questo territorio in periodo medievale. \nUna ricca serie di chiese e cappelle attestano a loro volta la secolare religiosit\u00e0 cristiana del territorio, suddiviso almeno dal XIV secolo in tre parrocchie (Sasso, Gargani e Roccarainola).\nLa serie dei feudatari di Roccarainola \u00e8 nota con certezza a partire dal XII-XIII secolo, fino alla eversione della feudalit\u00e0 in epoca napoleonica, ma si conoscono documenti di questa Terra a partire dall'VIII secolo.\nTra i monumenti conservati occorre citare l'acquedotto artificiale di epoca romana del tipo \u201ca cunicoli filtranti\u201d o \u201cqanat\u201d in localit\u00e0 \u201cFontanelle\u201d, il Palazzo Baronale o \u201cPalazzotto\u201d e il Palazzo De Rinaldi.\nIl territorio di Roccarainola, prevalentemente montano, \u00e8 compreso in buona misura nella catena del Partenio, con i circa 1000 ettari di bosco della cosiddetta \u201cForesta demaniale\u201d.\nRoccarainola \u00e8 conseguentemente parte essenziale del Parco regionale del Partenio. \nDall'Alto Medioevo fino a tutto il secolo XIV si conoscono di Roccarainola 41 documenti, di cui i primi 14 del periodo bizantino-longobardo e gli altri del periodo feudale. Durante il primo di questi periodi, e cio\u00e8 fino all'XI secolo, la Terra di Roccarainola ricade con alterne vicende lungo il confine del Ducato di Napoli con il Ducato Longobardo di Benevento. I casali di questo periodo sono numerosi, e cio\u00e8, da occidente ad oriente: Casale alle Grotte, Boccabocca, Fellino, Sasso, Mediana, Barcano, Urbano, Materno, Gargani, Ravinula, Puzano, Maimano e un altro casale collinare di cui ignoriamo tuttora il nome.\nAll'inizio del secondo periodo vengono costruiti i due castelli di Roccarainola e di Fellino, quest'ultimo detto \"La Castelluccia\". A questi fortilizi collinari corrispondono i due feudi omonimi, appartenuti a feudatari diversi fino al 1315, con l'unificazione sotto il feudatario Martino II. \nLa cronologia dei feudatari di Roccarainola \u00e8 incompleta fino al XIII secolo, conoscendone solo per il periodo precedente, Guglielmo Fallarino verso il 1152, Martino I dal 1268, quindi Goffredo suo figlio, e poi il figlio di Goffredo, Martino II. La serie successiva dei feudatari di Roccarainola \u00e8 la seguente: \nDal 1665 il feudo di Roccarainola passa, infine, alla famiglia Mastrilli, con Francesco, poi Marcello (fino al 1706), poi Isabella (fino al 1761), poi Mario (fino al 1781) ed ultimo Giovanni, fino al 1806, anno in cui fu abolita la feudalit\u00e0 da Giuseppe Bonaparte.\nMonumenti e luoghi d'interesse.\nArchitetture civili\nArchitetture religiose\nSiti archeologici\nAmministrazione.\nAltre informazioni amministrative.\nCompreso fino al 1927 nella Terra di Lavoro, oggi \u00e8 al termine della citt\u00e0 metropolitana di Napoli al confine con le province di Avellino, Benevento e Caserta.\nIl comune fa parte della Comunit\u00e0 montana Partenio - Vallo di Lauro."}
{"id": "10235", "revid": "1543377", "url": "https://it.wikipedia.org/wiki?curid=10235", "title": "Jolly Roger", "text": "Il Jolly Roger \u00e8 la bandiera tradizionale dei pirati americani ed europei, raffigurata oggigiorno come due tibie incrociate sovrastate da un cranio bianco su sfondo nero. Il simbolo del teschio con le ossa incrociate (in inglese \"Skull and crossbones\") \u00e8 un simbolo diffuso e utilizzato in molti contesti, spesso in collegamento con il concetto di morte.\nOrigine del nome.\nL'origine non \u00e8 chiara; si ritiene che derivi dal francese \"jolie rouge\", che in inglese venne corrotto in \"Jolly Roger\"; un'ulteriore teoria \u00e8 che il nome possa derivare dal termine inglese \"roger\", che significa vagabondo: \"Old Roger\" era un termine usato per il diavolo. Ambo le teorie sono ritenute attendibili poich\u00e9 i pirati utilizzavano anche delle bandiere rosse. L'origine di queste ultime \u00e8 probabilmente legata al fatto che i corsari inglesi del 1694 usavano una \"red jack\" (un vessillo color rosso, appunto) su ordine dell'ammiragliato. Quando la guerra di successione spagnola fin\u00ec, nel 1714, molti corsari si diedero alla pirateria e alcuni mantennero la bandiera rossa, poich\u00e9 il rosso simboleggia il sangue. Non importa quanto gli uomini di mare temessero la bandiera nera dei pirati, tutti pregavano di non incontrare mai la \"jolie rouge\". La bandiera rossa dichiarava spavaldamente le intenzioni dei pirati, cio\u00e8 non dare quartiere.\nIl termine venne successivamente usato per la bandiera nera con teschio e ossa che apparve attorno al XVIII secolo. All'atto pratico, in combattimento, molti mercanti rimanevano sorpresi quando una nave cambiava la propria bandiera nazionale nella pi\u00f9 minacciosa Jolly Roger, il che era l'effetto desiderato.\nUn'altra teoria propone che il capo di un gruppo di pirati asiatici veniva nominato Ali Raja, \"Re del mare\": i pirati inglesi si appropriarono del termine e lo modificarono.\nVarianti.\nEsistevano molte varianti e simboli addizionali sulle bandiere usate dai pirati. Scheletri danzanti simboleggiavano che i pirati davano poca importanza al loro destino.\nCalico Jack e Thomas Tew usavano una variante con due spade al posto delle ossa. \nEdward Teach (noto come \"Barbanera\") usava uno scheletro che reggeva una clessidra in una mano e una spada o una freccia nell'altra, posto a fianco di un cuore sanguinante. \nBartholomew Roberts usava due varianti: un uomo e uno scheletro, che regge una spada o una freccia in una mano e una clessidra o una tazza nell'altra brindando alla morte, oppure un uomo armato in piedi su due teschi sopra le lettere \"ABH\" e \"AMH\" (un avviso per gli abitanti di Barbados e Martinica che la morte li attendeva). \nUso pratico.\nA prima vista poteva sembrare una cattiva idea avvertire il nemico sventolando il \"Jolly Roger\". Tuttavia, questa tattica era una forma primitiva di guerra psicologica. L'obiettivo primario di un pirata era catturare la nave intatta e il suo carico. E con una reputazione sufficientemente spaventosa, inalberare \"Jolly Roger\" poteva intimidire l'avversario sino a costringerlo alla resa senza nemmeno entrare in combattimento. Se invece una nave decideva di resistere all'abbordaggio il \"Jolly Roger\" nero veniva abbassato ed era issata la versione rossa, indicando che la conquista sarebbe avvenuta \"senza quartiere\" cio\u00e8 senza far prigionieri nemmeno in caso di tardiva resa (salvo per eventuali passeggeri inermi, comodi ostaggi, e passeggere donne che in certi casi potevano scegliere tra stupro o annegamento). Ovviamente i pirati speravano che questo comportamento diffondesse la convinzione che resistere ad un abbordaggio fosse una pessima idea.\nTuttavia esporre il \"Jolly Roger\" troppo presto aveva degli svantaggi: il bersaglio poteva riuscire a fuggire, le navi da guerra avevano ordine di aprire il fuoco a vista contro ogni nave che portasse il teschio e le ossa e i comandanti potevano decidere di giustiziare senza processo gli eventuali prigionieri che, combattendo sotto tale bandiera, erano rei confessi di pirateria.\nAl principio del XIX secolo, nell'ultima fase dell'epoca d'oro della \"guerra di corsa\" e della pirateria condotta da comandanti europei ed americani, il significato dei colori cambi\u00f2. La bandiera rossa significava \"non ci arrenderemo mai\", ed era anche esposta quale simbolo di ammutinamento o di rivendicazioni, come nel caso dei due brevi ammutinamenti di massa per contestare le paghe basse, il vitto scadente e la disciplina durissima vissuti dalla flotta inglese durante le guerre napoleoniche.\nQuesta simbologia fu poi ripresa, in vario modo, anche da vari movimenti politici, prevalentemente di sinistra.\nContemporaneamente la bandiera nera (un Jolly Roger senza alcun simbolo) prese il primigenio significato della versione rossa, cio\u00e8 \"non si fanno prigionieri\", ovvero che il combattimento che si andava a incominciare sarebbe stato ad oltranza.\nQueste nuove bandiere non erano esposte tanto per spaventare le navi mercantili, quanto come sfida alle navi da guerra delle marine regolari, ormai sempre pi\u00f9 numerose ed agguerrite, che stavano progressivamente avendo ragione della pirateria, sia battendola sui mari, sia privandola di basi. Essendo vana la speranza di indurre alla resa un'unit\u00e0 militare, restava quella di galvanizzare il proprio equipaggio.\nUso moderno.\nIl simbolo per eccellenza della pirateria, con vari adattamenti, ha mantenuto in tempi moderni i valori simbolici di coraggio, spavalderia, sprezzo della morte ed anche crudelt\u00e0 o esplicita minaccia a seconda dei contesti in cui \u00e8 stato usato: dagli arditi italiani della grande guerra ad alcuni reparti nazisti nella seconda, dalle bande di motociclisti limitrofi alla delinquenza ai praticanti di sport con componente acrobatica quali il surf ove le tibie / le sciabole incrociate son sostituite da tavole da onda.\nAlcuni movimenti anarchici utilizzarono la Jolly Roger nei primi del XX secolo. Tra questi si ricorda quello capeggiato da Emiliano Zapata nel 1910, durante la rivoluzione messicana, o quello di Nestor Makhno che intorno al 1917 durante la rivoluzione russa liber\u00f2 gran parte dell'Ucraina.\nSommergibili.\nIn seguito all'entrata in servizio dei sommergibili nelle varie marine militari del mondo, l'ammiraglio Arthur Wilson, della Royal Navy, riassunse il pensiero di molti esponenti dell'Ammiragliato quando nel 1901 disse che erano \"infidi, scorretti e dannatamente non nello stile inglese\". Cerc\u00f2 di convincere anche i suoi colleghi che gli equipaggi dei sottomarini catturati sarebbero dovuti essere trattati come pirati ed impiccati. In risposta, nel settembre 1914 il comandante (e in seguito \"Sir\" e ammiraglio) Max Kennedy Horton innalz\u00f2 il \"Jolly Roger\" entrando in porto col suo sommergibile di ritorno da un attacco in cui aveva affondato la corazzata tedesca SMS \"Hela\". Horton si ripet\u00e9 in ogni altro pattugliamento vittorioso issando ulteriori \"Jolly Roger\" fin quando il palo non venne completamente occupato, e a quel punto ordin\u00f2 di tessere un'unica grande bandiera con dei simboli indicanti il numero delle vittorie riscosse. Altri sommergibilisti lo imitarono con la stessa bandiera ma con sfondo rosso. Questa pratica venne fotografata per la prima volta nel luglio 1916 nel sommergibile HMS \"H5\".\nL'usanza rimase viva anche durante la seconda guerra mondiale. Nell'ottobre 1941, dopo aver affondato il cacciatorpediniere italiano \"Palestro\", il sommergibile britannico \"Osiris\" fece rotta per Alessandria d'Egitto ma prima di entrare in porto fu fermato dal capo della 1\u00aa flottiglia sommergibili che gli don\u00f2 una \"Jolly Roger\". Presto divenne pratica comune per i sommergibili della \"Royal Navy\" rientrare alla base sventolando il \"Jolly Roger\" alla conclusione di una missione di combattimento. Era compito dell'equipaggio aggiornare la bandiera con i simboli del caso: una barra indicava una nave silurata (rossa per le corazzate, bianca per i mercantili, nera con una \"U\" per gli U-Boot), una daga un'operazione \"cloak and dagger\" (pattugliamenti lungo le coste nemiche), una stella (a volte incrociata con dei cannoni) un'occasione in cui si era sparato con il cannone, una mina navale una missione di posizionamento mine. Oltre a questi disegni si poteva vedere anche un faro o una torcia, simbolizzanti il fatto che il sommergibile aveva aiutato una flotta da sbarco a percorrere un viaggio, o ancora una boa di salvataggio quando veniva soccorso l'equipaggio di un aereo ammarato in acqua. Oggi il \"Jolly Roger\" \u00e8 il simbolo del servizio sommergibilistico della marina britannica.\nIl \"Jolly Roger\" fu riportato alla ribalta durante la guerra delle Falkland: il sottomarino britannico HMS Conqueror (S48) affond\u00f2 l'incrociatore leggero argentino General Belgrano, ed al rientro in patria espose il proprio Jolly Roger. Nel maggio 1991 i sommergibili classe Oberon \"Opossum\" e \"Otus\" rientrarono alla base Dolphin a Gosport sventolando il \"Jolly Roger\" dopo una missione nel Golfo Persico. Questo indizio suggerisce che siano stati coinvolti in alcune operazioni di ricognizione del SAS e dello SBS. Nel 1999 la HMS \"Splendid\" durante la guerra del Kosovo fu l'unica nave a entrare in combattimento lanciando un missile da crociera; al suo ritorno a Faslane, il 9 luglio 1999, esponeva il \"Jolly Roger\".\nDopo l'operazione Veritas, l'attacco contro le forze talebane di al-Qaida in seguito agli attentati dell'11 settembre 2001, la HMS \"Trafalgar\" entr\u00f2 a Plymouth sventolando il \"Jolly Roger\" il 1\u00ba marzo 2002. Venne ricevuta dall'Ammiraglio Sir Alan West, Comandante in capo della flotta e venne reso noto che la nave era entrata in battaglia lanciando alcuni missili Tomahawk contro obiettivi in Afghanistan. Anche la HMS \"Triumph\" fu coinvolta negli scontri, e al suo ritorno portava una \"Jolly Roger\" con due Tomahawks al posto delle ossa, per indicare il suo attacco contro le forze nemiche, mentre la HMS \"Superb\" portava due daghe (simbolo di protezione), un'ape (simbolo della nave) e due razzi di segnalazione. Pi\u00f9 recentemente il 16 aprile 2003 il HMS \"Turbulent\", la prima nave a rientrare dopo il conflitto in Iraq, arriv\u00f2 a Plymouth sventolando la bandiera con al posto delle ossa dei Tomahawk in ricordo dei lanci di missili effettuati.\nL'uso del \"Jolly Roger\" comunque non \u00e8 relegato alla sola marina militare britannica. Durante la seconda guerra mondiale infatti sommergibili di altre nazioni inquadrati nella \"Royal Navy\" mutuarono l'uso della bandiera con il teschio e le ossa, come nel caso dei sommergibili polacchi \"Sok\u00f3\u0142\" e \"Dzik\". Nel 1980 poi l'australiano \"Onslow\" si vant\u00f2 con il \"Jolly Roger\" per aver partecipato con successo ad un'esercitazione militare in qualit\u00e0 di rappresentante del partito arancione.\nDurante gli scontri nel Mar Nero che videro sfidarsi le flotte dell'Asse contro la Marina Sovietica il sottomarino S-4 esponeva un Jolly Roger sull'albero dell'antenna, che veniva decorato di vittoria in vittoria con vari simboli dall'equipaggio.\nMarina militare statunitense.\nIl \"Jolly Roger\" \u00e8 stato utilizzato da tre distinti squadroni dell'aviazione della marina statunitense: il VF-61 (in origine VF-17), il VF-84 e il VFA-103. Il primo squadrone ad esibire il teschio e le ossa incrociate, scelto dal comandante Tommy Blackburn, fu il VF-17, nato nel gennaio 1943 con aerei Chance Vought F4U Corsair. Lo squadrone produsse pi\u00f9 assi di ogni altro squadrone durante la seconda guerra mondiale; venne poi cambiato di nome in VF-5B e VF-61 prima di essere sciolto nell'aprile 1959. Lo squadrone VF-84 \"Jolly Rogers\" ha tenuto questo nome per oltre 50 anni prima di essere sciolto il 29 settembre 1995. Due giorni dopo il simbolo venne trasferito allo squadrone VF-103 divenuto poi VFA-103.\nAnche quattro squadroni del 90th Bombardment Group della Fifth Air Force erano conosciuti con il soprannome di \"Jolly Rogers\" per via del loro simbolo costituito da un teschio con le ossa incrociate. Dipinto nel timone di coda, ogni squadrone lo aveva di un colore diverso: il 319\u00ba blu, il 320\u00ba rosso, il 321\u00ba verde e il 400\u00ba nero."}
{"id": "10240", "revid": "125188178", "url": "https://it.wikipedia.org/wiki?curid=10240", "title": "Bandiera dell'Estonia", "text": "La bandiera estone \u00e8 composta da tre bande orizzontali di uguale dimensione.\nI colori, partendo dall'alto sono: \"blu, nero e bianco\". \u00c8 conosciuta come \"sinimustvalge\", in lingua estone, che significa \"blu-nero-bianco\".\nDimensioni e colori.\nLa dimensione normale \u00e8 1,05\u00a0m \u00d7 1,65\u00a0m.\nLe iniziali interpretazioni dei colori sono le seguenti:\nStoria.\nNacque come la bandiera dell'Associazione universitaria degli studenti estoni all'universit\u00e0 di Tartu e venne consacrata nella sala pastorale di Otep\u00e4\u00e4 il 4 giugno 1884. Venne successivamente associata al nazionalismo estone e fu usata come bandiera nazionale quando l'Estonia divenne indipendente il 24 febbraio 1918, con l'adozione de jure avvenuta il 21 novembre 1918.\nL'invasione da parte dell'Unione Sovietica, nel giugno 1940, port\u00f2 al bando della bandiera. Portare un qualsiasi abbinamento del tricolore estone viene considerato un crimine, anche nei soli calzini. Venne ammainata dal Pikk Hermann il 21 giugno 1940 quando l'Estonia era, formalmente, ancora indipendente. Il 22 giugno, venne esposta assieme alla bandiera rossa, e scomparve definitivamente il 27 luglio.\nDurante l'occupazione tedesca (1941-1944) essa fu accettata come simbolo del popolo estone ma non come bandiera nazionale. Quando i tedeschi se ne andarono nel settembre 1944, la bandiera estone venne riesposta. Il 22 settembre la bandiera rossa le venne ancora una volta affiancata, e ben presto la bandiera blu-nero-bianca scomparve di nuovo.\nLa bandiera rimase nascosta durante gli anni dell'occupazione straniera sovietica fino ai giorni della perestrojka nei tardi anni ottanta quando, il 24 febbraio 1989 sventol\u00f2 di nuovo dal Pikk Hermann, a Tallinn. Venne riadottata come bandiera nazionale il 7 agosto 1990, poco dopo che l'Estonia ebbe riavuto la sua piena indipendenza."}
{"id": "10242", "revid": "729019", "url": "https://it.wikipedia.org/wiki?curid=10242", "title": "Ermanno il Lungo", "text": "Ermanno il Lungo (in estone: Pikk Hermann) \u00e8 il nomignolo con il quale \u00e8 soprannominata la pi\u00f9 alta torre del Castello di Toompea a Tallinn, capitale dell'Estonia.\nStoria.\nLa prima parte della torre venne costruita nel 1360-70. Nel XVI secolo una ricostruzione la rese ancora pi\u00f9 alta (46,5\u00a0m).\nErmanno il Lungo si trova di fianco all'edificio del Parlamento estone e la bandiera sulla sua cima \u00e8 uno dei simboli del governo in carica. La bandiera estone viene issata all'alba e ammainata al tramonto.\nViene considerato anche un simbolo dell'indipendenza estone. Infatti fu qui che Otto Tief, primo ministro dell'Estonia, riusc\u00ec ad issarvi per qualche giorno il tricolore estone nel settembre 1944, prima che il paese ugro-finnico venne nuovamente invaso e rioccupato dall'Armata Rossa sovietica, che strapp\u00f2 la bandiera estone per sostituirla forzosamente con quella rossa sovietica, fino al 1990."}
{"id": "10245", "revid": "7", "url": "https://it.wikipedia.org/wiki?curid=10245", "title": "Giulio Verne", "text": ""}
{"id": "10247", "revid": "1543377", "url": "https://it.wikipedia.org/wiki?curid=10247", "title": "Stati per superficie", "text": "Qui di seguito una lista di stati del mondo in ordine decrescente di superficie.\nDescrizione.\nI valori sono espressi in km\u00b2. Le dipendenze sono mostrate con lo stato principale; viene data anche l'area totale, ma la lista \u00e8 ordinata in base alle superfici senza le dipendenze.\nLe superfici comprendono anche le masse d'acqua della terraferma (laghi e fiumi).\nLa prima classifica riflette le posizioni di tutti gli stati comprese le dipendenze, la seconda classifica comprende la posizione dei soli stati indipendenti.\nLista di stati e dipendenze, ordinate in base alla superficie.\nLa lista include i 195 stati di cui sopra, le 68 dipendenze riconosciute, gli oceani, l'Antartide, le Isole Spratly (numero 248) e le Isole Paracelso (numero 262) che sono reclamate da diversi stati, per un totale complessivo di 270 territori. La Striscia di Gaza e la Cisgiordania sono state raggruppate sotto la Palestina e quindi nell'elenco si trovano 269 territori.\nIl mondo \u00e8 indicato senza posizione in quanto rappresenta il totale della superficie di tutti quanti i territori. L'Unione europea \u00e8 indicata senza posizione a solo scopo indicativo (in quanto tutti i paesi suoi componenti sono gi\u00e0 presenti in lista).\nLista di stati per superficie con le dipendenze mostrate insieme allo stato principale.\n oltre 1,5 milioni di km2"}
{"id": "10249", "revid": "587728", "url": "https://it.wikipedia.org/wiki?curid=10249", "title": "Bandiere di territori dipendenti", "text": "Il seguente \u00e8 un elenco delle bandiere dei territori dipendenti, le bandiere cio\u00e8 di quei territori coloniali o dipendenze di nazioni a cui \u00e8 stato tradizionalmente consentito, da parte del governo centrale, il privilegio di affiancare la propria bandiera a quella della madrepatria."}
{"id": "10253", "revid": "2128848", "url": "https://it.wikipedia.org/wiki?curid=10253", "title": "Jurij Gagarin", "text": "In seguito a questo storico volo, che segn\u00f2 una pietra miliare nella corsa allo spazio, Gagarin divenne una celebrit\u00e0 internazionale e ricevette numerosi riconoscimenti e medaglie, tra cui quella di Eroe dell'Unione Sovietica, la pi\u00f9 alta onorificenza del suo paese. La missione sulla Vostok 1 fu il suo unico volo spaziale, anche se in seguito venne nominato come cosmonauta di riserva nella missione Sojuz 1, conclusasi in tragedia al momento del rientro con la morte del suo amico Vladimir Komarov. Successivamente Gagarin serv\u00ec come vice direttore del centro per l'addestramento cosmonauti, che in seguito prese il suo nome.\nNel 1962 venne eletto membro del Soviet dell'Unione e poi nel Soviet delle Nazionalit\u00e0, rispettivamente la camera bassa e la camera alta del Soviet Supremo dell'Unione Sovietica. Gagarin mor\u00ec nel 1968 a seguito dello schianto, avvenuto nei pressi della citt\u00e0 di Kirzhach, del MiG-15 su cui si trovava a bordo con l'istruttore di volo Vladimir Seryogin in occasione di un volo di addestramento.\nGiovinezza e istruzione.\nJurij Gagarin nacque il 9 marzo 1934 a Klu\u0161ino (un villaggio nell'oblast' di Smolensk, nell'allora Unione Sovietica). I suoi genitori lavoravano in una di quelle fattorie collettive che erano sorte in Russia sul finire della rivoluzione del 1917; il padre Aleksej Ivanovi\u010d Gagarin faceva il falegname, mentre la madre Anna Timofeevna Gagarina era una contadina. Jurij era il terzo di quattro figli; suo fratello maggiore Valentin era nato nel 1924 e gi\u00e0 all'et\u00e0 di dieci anni aiutava la famiglia seguendo il bestiame, mentre sua sorella Zoja, nata nel 1927, aiutava i genitori nel prendersi cura di \"Jura\" e del loro fratello minore Boris, nato nel 1936.\nCome milioni di cittadini dell'Unione Sovietica, la famiglia Gagarin pat\u00ec l'invasione nazista durante la seconda guerra mondiale: Klu\u0161ino venne occupata nel novembre 1941 durante l'avanzata su Mosca e un ufficiale tedesco occup\u00f2 la residenza dei Gagarin. Sul terreno dietro la loro casa, alla famiglia venne permesso di costruire una capanna di fango di circa 3 metri per 3, dove trascorsero ventuno mesi, fino alla fine della guerra. I suoi due fratelli pi\u00f9 grandi furono deportati in Polonia dagli occupanti, nel 1943, per essere impiegati in lavori forzati e non tornarono a casa fino a quando il conflitto non fin\u00ec due anni pi\u00f9 tardi. Nel 1946 la famiglia si trasfer\u00ec a G\u017eatsk, dove Gagarin pot\u00e9 riprendere gli studi secondari. La citt\u00e0 nel 1968 assunse il nome di Gagarin.\nNel 1950 Gagarin inizi\u00f2 un apprendistato come fonditore in un'acciaieria a Lyubertsy, vicino a Mosca, e si iscrisse ad una scuola locale di \"giovani lavoratori\" per le lezioni serali di settima elementare. Dopo essersi diplomato nel 1951, conseguendo sia alla settima elementare che alla scuola professionale il massimo dei voti in lavori di stampaggio e fonderia, venne selezionato per iscriversi all'istituto tecnico industriale di Saratov, dove studi\u00f2 le macchine agricole e consegu\u00ec il diploma di metalmeccanico. Mentre si trovava a Saratov, Gagarin inizi\u00f2 ad appassionarsi al volo; si iscrisse ad un aeroclub, dove nel fine settimana prendeva lezioni, iniziando a pilotare prima un biplano per poi passare ad uno Yak-18. Nel frattempo, per guadagnarsi da vivere, lavorava come marinaio sul fiume Volga.\nServizio nell'aeronautica sovietica.\nNel 1955 Gagarin fu accettato alla scuola di volo militare di Orenburg. All'inizio svolse il suo addestramento sullo Yak-18, che gli era gi\u00e0 familiare, e in seguito, nel 1956, si qualific\u00f2 per il pilotaggio del MiG-15. Gagarin ebbe problemi per ben due volte nel far atterrare l'aereo da addestramento a due posti, rischiando l'espulsione dalla scuola; tuttavia il comandante del reggimento decise di dargli un'altra possibilit\u00e0. L'istruttore di volo gli forn\u00ec un cuscino su cui sedersi, il che miglior\u00f2 la sua visuale dall'abitacolo e cos\u00ec atterr\u00f2 con successo. Dopo aver completato la sua valutazione su di un aereo da addestramento, Gagarin inizi\u00f2 a volare da solo nel 1957.\nIl 5 novembre 1957, dopo aver accumulato 166 ore e 47 minuti di volo, Gagarin fu nominato luogotenente nelle forze aeree sovietiche. Il giorno successivo si diplom\u00f2 alla scuola di volo e venne inviato alla base aerea di Luostari vicino al confine norvegese dell'oblast' di Murmansk per un incarico di due anni nella la flotta del Nord. Il 7 luglio 1959 venne classificato come pilota militare di terza classe. Dopo aver espresso interesse per l'esplorazione dello spazio in seguito al lancio di Luna 3 del 6 ottobre 1959, la sua raccomandazione al programma spaziale sovietico fu approvata e trasmessa dal tenente colonnello Babushkin. A questo punto, Gagarin aveva accumulato 265 ore di volo. e il 6 novembre 1959 venne promosso al grado di primo tenente, tre settimane dopo essere stato intervistato da una commissione medica per la qualificazione al programma spaziale.\nProgramma spaziale sovietico.\nSelezione e addestramento.\nLa selezione di Gagarin per il programma Vostok venne supervisionata da una commissione guidata dal maggiore generale Konstantin F\u00ebdorovi\u010d Borodin del servizio medico dell'esercito sovietico e di cui facevano parte, tra gli altri, il colonnello Evgenij Anatol'evi\u010d Karpov, che sarebbe diventato il responsabile del centro di addestramento, e il colonnello Vladimir Jazdovskij, capo dei fisici che studiarono il volo di Gagarin. I candidati vennero sottoposti a test fisici e psicologici condotti presso un centro di ricerca di Mosca. La commissione limit\u00f2 la selezione ai piloti con un'et\u00e0 fra i 25 e 30 anni. L'ingegnere capo del programma Sergej Pavlovi\u010d Korol\u00ebv impose anche che i candidati, per adattarsi allo spazio limitato nella capsula Vostok, dovessero pesare meno di 72\u00a0kg e non essere alti pi\u00f9 di 1,70 m. Gagarin era alto 1,57 m.\nDa un iniziale gruppo di 154 piloti qualificati selezionati tra le loro unit\u00e0 dell'Aeronautica Militare, i medici militari scelsero 29 candidati cosmonauti, 20 dei quali vennero approvati dal governo sovietico. I primi dodici, incluso Gagarin, vennero accettati il 7 marzo 1960 e altri otto furono aggiunti in una serie di ordini successivi emessi fino a giugno. Gagarin inizi\u00f2 ad addestrarsi all'aeroporto di Khodynka, nel centro di Mosca, il 15 marzo 1960. Il programma di addestramento includeva esercizi fisici vigorosi e ripetitivi che Alexei Leonov, appartenente al primo gruppo di dodici, descrisse come affini all'allenamento per i Giochi Olimpici. Nell'aprile del 1960, iniziarono le prove con il paracadute nell'oblast' di Saratov e ciascuno degli aspiranti esegu\u00ec tra i circa 40 e i 50 lanci, sia da bassa che da alta quota, sia su terra che su acqua.\nGagarin risult\u00f2 il candidato preferito quando fu chiesto ai 20 prescelti di esprimere una valutazione anonima su chi avrebbe meritato di essere la prima scelta per la missione; tutti tranne tre lo scelsero. Uno di questi candidati, Evgenij Chrunov, riteneva che il compagno fosse molto concentrato e esigesse da se stesso e dagli altri quanto necessario. Il 30 maggio 1960, Gagarin venne scelto per far parte di un ristretto gruppo di sei persone che avrebbe seguito un percorso di addestramento accelerato dal quale sarebbe stato scelto il primo cosmonauta. Gli altri membri del gruppo erano Anatolij Karta\u0161ov, Andrijan Nikolaev, Pavlo Popovy\u010d, German Titov e Valentin Varlamov. Tuttavia, Kartashov e Varlamov si infortunarono e quindi vennero sostituiti da Chrunov e Neljubov.. All'inizio del luglio 1960 il gruppo di cosmonauti continu\u00f2 il suo addestramento nella Citt\u00e0 delle Stelle (all'epoca nota come Citt\u00e0 Verde), dove i cosmonauti hanno continuato ad addestrarsi nel nuovo Centro di addestramento per Cosmonauti, che nel 1965 fu intitolato a Gagarin. La Citt\u00e0 delle Stelle si trova vicino a \u0160\u010d\u00eblkovo, nell'Oblast di Mosca.\nPoich\u00e9 molti dei candidati selezionati per il programma, tra cui Gagarin, non avevano titoli di studio superiori, erano stati iscritti a un programma di corsi per corrispondenza presso l'Accademia di ingegneria aeronautica militare \"N. E. \u017dukovskij\". Gagarin si iscrisse al programma nel settembre 1960 e non ottenne il diploma specialistico fino all'inizio del 1968. Gagarin fu anche sottoposto a esperimenti volti per testare la resistenza fisica e psicologica, inclusi i test di ipossia, rinchiudendo i cosmonauti in una stanza da cui veniva lentamente pompata fuori l'aria, e a test di tenuta psicologica. I test psicologici inclusero il soggiorno dei candidati in una camera anecoica in completo isolamento; Gagarin ci rimase dal 26 luglio al 5 agosto. Si addestr\u00f2 per il volo imminente anche sperimentando forze g in una centrifuga. Nell'agosto del 1960, un medico sovietico dell'aeronautica valut\u00f2 la sua personalit\u00e0 come segue:\nNel gennaio 1961 i sei prescelti furono nominati \"piloti-cosmonauti\" e iniziarono un ulteriore esame di due giorni capitanato dal sovraintendente del programma Vostok Nikolaj Kamanin. La commissione effettu\u00f2 una simulazione all'interno di una riproduzione a grandezza naturale della capsula Vostok. Gagarin, Nikolaev, Popovi\u010d e Titov ottennero ottimi risultati. Gagarin fu il migliore nel successivo test scritto e fu chiamato con Titov e Neljubov a sostenere la preparazione finale per la missione. L'8 aprile Kamanin annunci\u00f2 che Gagarin sarebbe stato il pilota principale e Titov la riserva. Lo storico Asif Siddiqi scrive della selezione finale:\nVostok 1: primo uomo nello spazio.\nIl lancio fu effettuato dal cosmodromo di Baikonur. Poco prima del volo, l'allora maggiore Jurij Gagarin, lanci\u00f2 un messaggio all'Unione Sovietica e a tutto il mondo:\nIl volo cominci\u00f2 il 12 aprile 1961, alle ore 9:07 di Mosca, all'interno della navicella Vostok 1 (Oriente 1), del peso di 4,7 tonnellate. Per tale missione Gagarin aveva scelto il nominativo \u043a\u0435\u0434\u0440 (\"kedr\", cedro), usato durante il collegamento via radio. Di seguito un frammento delle comunicazioni intercorse tra sala di controllo:\nIl saluto di Gagarin a Korol\u00ebv, in cui utilizz\u00f2 la parola informale \"Poj\u00e9chali\"! (\"\u041f\u043e\u0435\u0445\u0430\u043b\u0438!\" - \"Andiamo!\") successivamente divenne nel blocco orientale un'espressione comune che fu utilizzata per riferirsi all'inizio dell'era spaziale. I cinque motori del primo stadio si accesero fino a quando vi fu la prima separazione, che comport\u00f2 l'espulsione dei quattro razzi laterali, lasciando solo il motore centrale. Successivamente, lo stadio centrale si separ\u00f2 mentre il razzo si trovava in una traiettoria suborbitale e con lo stadio superiore che lo spingeva verso l'orbita terrestre. Una volta terminata la fase di propulsione, lo stadio superiore si separ\u00f2 dal veicolo spaziale, il quale rimase in orbita terrestre per 108 minuti completando un'intera orbita ellittica attorno alla Terra, raggiungendo un'altitudine massima (apogeo) di 302\u00a0km e una minima (perigeo) di 175\u00a0km, viaggiando a una velocit\u00e0 di . Durante il volo, con un ordine speciale, Gagarin venne promosso a pilota militare di prima classe con il grado di maggiore.\nGagarin, il primo uomo a vedere la Terra dallo spazio, osservandola disse:\nQuesta frase di Gagarin rest\u00f2 nella memoria collettiva ed \u00e8 all'origine dell'epiteto \"pianeta azzurro\" con il quale spesso \u00e8 definita la Terra.\nDopo aver completato l'orbita, un volo che Gagarin trascorse essenzialmente da passeggero (il controllo della navicella spaziale era infatti gestito da un computer a terra: i comandi di bordo erano bloccati, ma attivabili in caso di necessit\u00e0 agendo su un\u2019apposita chiave), la capsula fren\u00f2 la sua corsa, accendendo i retrorazzi in modo da consentire il rientro nell'atmosfera terrestre pianificato per effettuarsi in Kazakistan. Gagarin divenne cos\u00ec il primo umano ad orbitare attorno alla Terra.\nQuando si trovava oramai a circa metri da terra, Gagarin venne espulso dall'abitacolo e paracadutato a terra. Nei resoconti ufficiali si afferm\u00f2 che era invece atterrato all'interno della capsula, per conformarsi alle regole internazionali sui primati di quota raggiunta in volo, un'omissione che divenne evidente dopo il successivo volo di Titov su Vostok 2 quattro mesi dopo. Tuttavia, tali regole vennero modificate e Gagarin continua ad essere riconosciuto a livello internazionale come il primo umano nello spazio e il primo a orbitare attorno alla Terra.\nIl volo termin\u00f2 alle 10:55, ora di Mosca, in un campo a sud della citt\u00e0 di \u0116ngel's (oblast' di Saratov), pi\u00f9 a ovest rispetto al sito pianificato di rientro.\nDopo il volo del Vostok 1.\nIl volo di Vostok 1 fu un trionfo per il programma spaziale sovietico e Gagarin divenne un eroe nazionale, nonch\u00e9 una celebrit\u00e0 mondiale. I giornali di tutto il mondo pubblicarono la sua biografia e i dettagli della sua missione. In occasione delle celebrazioni per il suo ritorno, venne scortato in un lungo corteo da funzionari di alto rango per le strade di Mosca fino a giungere al Cremlino dove, in una sontuosa cerimonia, Nikita Krusciov gli confer\u00ec il titolo di Eroe dell'Unione Sovietica. Ulteriori manifestazioni di giubilo di massa si tennero in altre citt\u00e0 dell'Unione.\nGagarin si guadagn\u00f2 la reputazione di abile personaggio pubblico e venne notato anche per il suo sorriso carismatico. Il 15 aprile 1961, accompagnato da funzionari dell'Accademia sovietica delle scienze, rispose ad alcune domande in una conferenza stampa a Mosca davanti, a quanto riferito, a giornalisti. Tre mesi dopo il ritorno sulla Terra, Gagarin si rec\u00f2 nel Regno Unito, visitando Londra e Manchester. Successivamente Gagarin intraprese un lungo viaggio all'estero, accettando l'invito di circa 30 paesi. Nei primi quattro mesi visit\u00f2 Brasile, Bulgaria, Canada, Cuba, Cecoslovacchia, Finlandia, Ungheria e Islanda. Per via della sua fama in continua ascesa, il presidente degli Stati Uniti d'America John Kennedy viet\u00f2 che visitasse gli Stati Uniti d'America.\nNel 1962, Gagarin prese parte al Soviet dell'Unione e venne eletto nel Comitato Centrale del Komsomol. Successivamente fece ritorno alla \u201cCitt\u00e0 delle Stelle\u201d, il luogo di addestramento dei cosmonauti, dove si occup\u00f2 della progettazione di un veicolo spaziale riutilizzabile. Il 12 giugno 1962 divenne tenente colonnello delle Forze aeree sovietiche e il 6 novembre dell'anno successivo fu promosso al grado di colonnello. Il 20 dicembre, Gagarin divenne vicedirettore della struttura di addestramento per i cosmonauti. Funzionari sovietici, incluso Nikolaj Kamanin, cercarono di tenere Gagarin lontano da qualsiasi volo spaziale, preoccupati di perdere il loro eroe in un incidente notando che era \"troppo caro all'umanit\u00e0 per rischiare la vita per un normale volo spaziale\". Kamanin era anche preoccupato per l'eccessiva assunzione di bevande alcoliche da parte di Gagarin, ritenendo che l'improvvisa celebrit\u00e0 lo avesse messo a dura prova. Nonostante i conoscenti affermassero che Gagarin fosse un \"bevitore sensibile\", il suo programma di viaggi e rappresentanza lo metteva in situazioni sociali in cui si trovava a bere sempre di pi\u00f9 alcolici.\nDue anni dopo, venne rieletto deputato dell'Unione Sovietica, ma questa volta al Soviet delle nazionalit\u00e0, la camera alta. L'anno seguente, inizi\u00f2 a riqualificarsi come pilota da combattimento e fu nominato pilota di riserva del suo amico Vladimir Komarov per la missione Soyuz 1. Kamanin si era opposto alla riassegnazione di Gagarin per una missione spaziale in quanto, dopo cinque anni lontano dall'addestramento, si riteneva che le sue abilit\u00e0 di volo si fossero deteriorate. Nonostante ci\u00f2, rimase un candidato alla missione Soyuz 1 fino a quando non venne sostituito da Komarov nell'aprile 1966 e riassegnato alla Soyuz 3.\nA causa di implicite pressioni politiche, il lancio di Soyuz 1 venne affrettato, nonostante le proteste di Gagarin il quale riteneva che fossero necessarie ulteriori misure di sicurezza. Gagarin accompagn\u00f2 Komarov sulla rampa di lancio prima del decollo e trasmise al collega, dal centro di controllo di terra, le istruzioni per tentare di risolvere i molteplici guasti del sistema che si stavano presentando a bordo del veicolo spaziale. Nonostante i loro sforzi, la Soyuz 1 rientr\u00f2 a Terra senza che i suoi paracadute si aprissero, uccidendo Komarov all'istante. Dopo l'incidente della Soyuz 1, a Gagarin fu definitivamente vietato l'addestramento e la partecipazione ad ulteriori voli spaziali. Venne anche temporaneamente sospeso dai voli per concentrarsi sugli studi accademici con la promessa che in futuro gli sarebbe stato concesso di riprendere l'addestramento in volo. Il 17 febbraio 1968, Gagarin discusse la sua tesi in ingegneria aerospaziale sulla configurazione aerodinamica degli aeroplani e si laure\u00f2 con lode all'Accademia di Ingegneria Aeronautica Militare \u017dukovskij.\nVita privata.\nGagarin era uno sportivo appassionato e giocava a hockey su ghiaccio nel ruolo di portiere. Era anche appassionato di basket e ha allenato la squadra della scuola tecnica industriale di Saratov, oltre ad arbitrare.\nNel 1957, mentre era un cadetto nella scuola di volo, Gagarin incontr\u00f2 in occasione delle celebrazioni del Primo Maggio nella Piazza Rossa di Mosca Valentina Gorja\u010deva, un tecnico medico laureata alla scuola medica di Orenburg. La coppia si spos\u00f2 il 7 novembre dello stesso anno, lo stesso giorno in cui Gagarin si diplom\u00f2 nella scuola di volo; Gagarin e la Gorja\u010deva ebbero due figlie. Elena Jur'evna Gagarina, nata nel 1959, \u00e8 una storica dell'arte che dal 2001 ha ricoperto la carica di direttore generale dei Musei del Cremlino di Mosca, mentre Galina Jur'evna Gagarina, nata nel 1961, \u00e8 diventata docente di economia presso l'Universit\u00e0 russa di economia Plechanov.\nCredenze religiose.\nLa figura di Gagarin venne ampiamente utilizzata dalla propaganda sovietica non solo per affermare la supremazia dell'URSS nella corsa allo spazio ma anche in favore dell'ateismo di Stato. A Gagarin \u00e8 stata attribuita da alcune fonti la celebre frase \"Non vedo nessun Dio quass\u00f9\".\nIn un'intervista rilasciata all'agenzia Interfax nel 2006, l'amico intimo e collega di Gagarin, il colonnello Valentin Vasil'evi\u010d Petrov, docente presso l'accademia aeronautica militare intitolata allo stesso Gagarin, ha affermato che Jurij sarebbe stato battezzato nella chiesa ortodossa, che fosse credente e che ebbe varie testimonianze dirette di questa sua sensibilit\u00e0 verso il divino. Il colonnello \u00e8 convinto che fu in realt\u00e0 Nikita Chru\u0161\u010d\u00ebv a coniare la famosa frase sull'assenza di Dio nello spazio.\nNell'intervista, Valentin Vasil'evi\u010d Petrov, ha dichiarato \u00ab [...] non \u00e8 stato sicuramente Gagarin a dirlo, ma Krusciov! Ci\u00f2 \u00e8 stato durante la sessione plenaria del Comitato Centrale del PCUS in cui si decise di iniziare la propaganda antireligiosa. Krusciov [...] disse: \"Perch\u00e9 state aggrappati a Dio? Gagarin vol\u00f2 nello spazio, ma non vide Dio!\" Tuttavia, dopo qualche tempo, queste parole cominciarono a essere presentate in un modo diverso. Erano citate in riferimento non a Krusciov, ma a Gagarin, che era amato dal popolo, e una frase simile uscita dalle sue labbra sarebbe stata di grande importanza. Krusciov, dicevano, non \u00e8 molto creduto, ma si creder\u00e0 sicuramente a Gagarin. Ma Gagarin non ha mai detto questo, n\u00e9 avrebbe mai potuto dirlo.\u00bb\nLa rivista \"Foma\" nel 2011 ha riportato le dichiarazioni del rettore della chiesa ortodossa della Citt\u00e0 delle Stelle, secondo cui Gagarin, poco prima del suo volo, volle battezzare la figlia Elena e ha descritto come la famiglia Gagarin celebrasse ogni anno il Natale e la Pasqua. Secondo il rettore, Gagarin avrebbe posseduto in casa icone e immagini religiose.\nSempre nella stessa rivista, nel numero di aprile 2016, un amico di Gagarin, il gi\u00e0 citato Valentin Vasil'evi\u010d Petrov, racconta di come il celebre cosmonauta, allora trentenne, gli propose di accompagnarlo al Monastero della Trinit\u00e0 di San Sergio; vi si recarono in borghese, perch\u00e9 a quel tempo era semplicemente impossibile per i militari sovietici presentarsi in chiesa in divisa militare. Giunti nel luogo sacro, Gagarin fu riconosciuto dalla folla e il rettore del monastero lo invit\u00f2 ad andare nella sua cella. Gagarin rispose: \"\"Padre, andiamo prima alle reliquie di San Sergio - e poi ovunque\". Dopo essersi recato a vedere le reliquie, il cosmonauta chiese al suo amico se avesse sentito qualcosa durante l'adorazione delle reliquie. Petrov rispose: \"S\u00ec. Una sorta di grazia, Jura\" e Gagarin replic\u00f2: \"Vedi, significa che non \u00e8 stata una mia impressione\"\".\nJurij Gagarin non firm\u00f2 l'appello dei cosmonauti sovietici che condannava la religione, pubblicato nel 1966 sulla rivista \u041d\u0430\u0443\u043a\u0430 \u0438 \u0440\u0435\u043b\u0438\u0433\u0438\u044f (Scienza e religione) con il titolo \u042e\u043d\u044b\u043c \u0430\u0442\u0435\u0438\u0441\u0442\u0430\u043c-\u043b\u0435\u043d\u0438\u043d\u0446\u0430\u043c \u0421\u0442\u0440\u0430\u043d\u044b \u0421\u043e\u0432\u0435\u0442\u043e\u0432 (Ai giovani atei-leninisti dei paesi sovietici).\nMorte.\nGagarin mor\u00ec il 27 marzo 1968 a soli 34 anni, sette anni dopo la sua grande impresa, a bordo di un piccolo caccia MiG-15UTI, schiantatosi al suolo nelle vicinanze della citt\u00e0 di Kir\u017ea\u010d insieme all'istruttore di volo Vladimir Serjogin dopo che i due erano decollati dalla base aerea di Chkalovsky. I corpi di Gagarin e Serjogin vennero cremati e le loro ceneri poste presso le mura del Cremlino a Mosca. Avvolta nel segreto, la causa dell'incidente che uccise Gagarin \u00e8 incerta ed \u00e8 diventata oggetto di diverse teorie. Almeno tre indagini sull'incidente sono state condotte separatamente dall'Aeronautica sovietica, dalle commissioni ufficiali del governo e dal KGB. Secondo una biografia di Gagarin scritta da Jamie Doran e Piers Bizony, il KGB oper\u00f2 \"non solo a fianco dell'Aeronautica Militare e dei membri della commissione ufficiale, ma anche contro di essi\".\nIl rapporto del KGB, declassificato nel marzo 2003, ha respinto le varie teorie della cospirazione suggerendo, invece, che le azioni intraprese dal personale della base aerea avessero contribuito allo schianto. Il rapporto affermava che un controllore del traffico avesse fornito a Gagarin informazioni meteorologiche obsolete e che al momento del decollo le condizioni si erano notevolmente deteriorate. La squadra di terra lasci\u00f2 anche i serbatoi di carburante esterni attaccati al velivolo. Le attivit\u00e0 di volo programmate necessitavano invece di tempo sereno e dell'assenza dei serbatoi. L'inchiesta ha concluso che l'aereo di Gagarin era entrato in una vite, a causa di un impatto con volatili o di una manovra improvvisa effettuata per evitare un altro aereo. A causa delle previsioni meteorologiche non corrette, l'equipaggio ritenne che la loro altitudine fosse maggiore rispetto alla realt\u00e0 e cos\u00ec non riusc\u00ec a reagire correttamente per far uscire il MiG-15 dalla vite. Un'altra teoria, avanzata nel 2005, ipotizza che una presa d'aria della cabina fosse stata accidentalmente lasciata aperta dall'equipaggio precedente, portando alla privazione di ossigeno e lasciando l'equipaggio incapace di controllare l'aeromobile. Una teoria simile, pubblicata sulla rivista \"Air &amp; Space\", propone che l'equipaggio avesse riscontrato la valvola aperta e che avesse eseguito la procedura di immediata discesa ad una quota pi\u00f9 bassa. Tale discesa, tuttavia,aveva fatto perdere loro conoscenza portandoli di conseguenza allo schianto.\nIl 12 aprile 2007, il Cremlino ha posto il veto a una nuova indagine sulla morte del cosmonauta. Funzionari del governo hanno dichiarato di non aver riscontrato alcun motivo per iniziare nuove inchieste. Nell'aprile 2011, i documenti di una commissione del 1968 istituita dal Comitato Centrale del PCUS per indagare sull'incidente furono declassificati, rivelando che la conclusione originale della commissione fosse che Gagarin o Serjogin avessero manovrato bruscamente per evitare un pallone meteorologico o per evitare \"l'ingresso nel limite superiore del primo strato di copertura nuvolosa\", portando il velivolo in un \"super-critico regime di volo e al suo stallo in condizioni meteorologiche complesse\".\nLeonov, che successivamente fu anche membro di una commissione statale istituita per indagare sull'incidente, quel giorno stava conducendo sessioni di addestramento con il paracadute e sent\u00ec \"due forti boom in lontananza\". Ritenne che un Sukhoi Su-15 volasse al di sotto della sua altitudine minima e, \"senza rendersene conto a causa delle terribili condizioni meteorologiche, fosse passato tra i 10 e i 20 metri dall'aereo di Yuri e Serjogin nel momento in cui superava la barriera del suono\". La turbolenza che ne sarebbe derivata avrebbe mandato il MiG-15UTI in una vite incontrollata. Leonov ha affermato che il primo boato udito era stato quello del jet che passava alla velocit\u00e0 supersonica mentre il secondo quello dello schianto dell'aereo di Gagarin. In un'intervista rilasciata nel giugno 2013 alla rete televisiva russa RT, Leonov rifer\u00ec che un rapporto sull'incidente confermasse la presenza di un secondo aereo, un Su-15 \"non autorizzato\", che volava nell'area. Tuttavia, come condizione per poter discutere del rapporto declassificato, a Leonov \u00e8 stato impedito di rivelare il nome del pilota del Su-15 che a quell'epoca aveva 80 anni ed era in cattive condizioni di salute.\nOnorificenze e intitolazioni.\nOnorificenze.\nIl 14 aprile 1961, Gagarin venne onorato con una parata di 19\u00a0km alla quale parteciparono milioni di persone e che si concluse nella Piazza Rossa. Dopo un breve discorso, gli fu conferito il titolo di Eroe dell'Unione Sovietica, l'Ordine di Lenin, e quello di pilota-cosmonauta dell'Unione Sovietica. Il 15 aprile, l'Accademia delle scienze sovietica gli confer\u00ec la medaglia d'oro \"Konstantin \u0116duardovi\u010d Ciolkovskij\", dal nome del pioniere russo dell'aeronautica spaziale. Gagarin ricevette quattro medaglie commemorative sovietiche nel corso della sua carriera.\nVenne onorato, il 29 aprile 1961, anche come Eroe del Lavoro Socialista (Cecoslovacchia), ed Eroe del lavoro socialista (Bulgaria, incluso l'Ordine di Georgi Dimitrov) nello stesso anno. Nell'ottavo anniversario dell'inizio della Rivoluzione cubana (26 luglio), il presidente cubano Osvaldo Dortic\u00f3s Torrado gli confer\u00ec il titolo primo comandante dell'Ordine di Playa Gir\u00f3n.\nA Gagarin fu anche assegnata nel 1960 la medaglia d'oro per il volo e la medaglia De la Vaulx l'anno seguente dalla \"F\u00e9d\u00e9ration A\u00e9ronautique Internationale\" Svizzera. In quell'anno ricevette numerosi onorificenze da altre nazioni, tra cui l'Ordine della Stella della Repubblica Indonesiana (2\u00aa classe), l'Ordine della Croce di Grunwald (1\u00ba grado) in Polonia, l'Ordine della Bandiera della Repubblica di Ungheria, il titolo di Eroe del Lavoro dalla Repubblica Democratica del Vietnam, e una medaglia d'oro della \"British Interplanetary Society\". Il presidente J\u00e2nio Quadros del Brasile decor\u00f2 Gagarin il 2 agosto 1961 con l'Ordine al merito aeronautico, grado di comandante. Durante un tour in Egitto alla fine di gennaio del 1962, Gagarin fu insignito dell'Ordine del Nilo e le chiavi d'oro delle porte del Cairo. Il 22 ottobre 1963, Gagarin e Valentina Tereshkova furono onorati con l'Ordine di Karl Marx dalla Repubblica Democratica Tedesca.\nIntitolazioni.\nA Jurij Gagarin sono stati dedicati:\nInoltre:\nSi deve intendere questo elenco come assolutamente parziale: \u00e8 comunque impossibile dare conto di tutte le statue, scuole, piazze, monumenti, francobolli dedicati in tutto il mondo al primo cosmonauta."}
