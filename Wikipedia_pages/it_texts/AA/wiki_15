{"id": "3681", "revid": "770813", "url": "https://it.wikipedia.org/wiki?curid=3681", "title": "Royal Air Force", "text": "La Royal Air Force, spesso abbreviata in RAF, \u00e8 l'attuale aeronautica militare del Regno Unito e parte integrante delle forze armate del Regno Unito.\nVenne istituita il 1\u00ba aprile 1918, assumendo un ruolo significativo nella storia militare britannica. La RAF in particolare rappresent\u00f2 la principale e pi\u00f9 potente forza armata britannica nella seconda guerra mondiale, distinguendosi sia nel ruolo difensivo della battaglia d'Inghilterra sia nel ruolo offensivo svolto dal Bomber Command con i bombardamenti sulla Germania, lo stesso fece in Corea.\nLa RAF attualmente opera con 738 aerei e, al 1 aprile 2020, ha un personale di 32.940 unit\u00e0. La maggior parte degli aerei e del personale della RAF sono basati nel Regno Unito, ma una percentuale \u00e8 in servizio in operazioni all'estero (soprattutto Iraq ed Afghanistan) oppure in basi oltremare (vedi le Isole Falkland e Cipro).\nLa RAF ha celebrato il suo 90\u00ba compleanno con una formazione delle Red Arrows e di 4 Eurofighter Typhoon che ha sorvolato molte basi aeree e anche il centro di Londra.\nStoria.\nNonostante il Regno Unito non sia stata la prima nazione ad utilizzare mezzi aerei militari pi\u00f9 pesanti dell'aria, la RAF \u00e8 stata la prima forza aerea di dimensioni significative a divenire indipendente dal controllo dell'esercito e della marina. Fu fondata il 1\u00ba aprile 1918, durante le fasi finali della prima guerra mondiale, come risultato della fusione tra i precedenti Royal Flying Corps e Royal Naval Air Service. Alla fine del conflitto il servizio fu drasticamente ridotto e, trovandosi il Regno Unito coinvolto direttamente in vicende belliche locali o di minore entit\u00e0, il periodo tra le guerre mondiali trascorse relativamente tranquillo; la RAF si assunse la responsabilit\u00e0 del controllo dell'Iraq e port\u00f2 a compimento un certo numero di azioni minori in altre parti dell'Impero britannico.\nLa RAF ebbe una rapida espansione nella seconda parte degli anni trenta e durante la seconda guerra mondiale. Basandosi sul \"British Commonwealth Air Training Plan\" del dicembre 1939, le forze aeree dei paesi del Commonwealth formarono ed addestrarono gli \"Squadroni dell'Articolo XV\" che furono posti sotto il controllo della RAF. Anche molti esiliati da paesi dell'Europa occupata servirono nella RAF.\nNella \"Battaglia d'Inghilterra\" della tarda estate del 1940, la RAF divenne il perno della difesa britannica, aiutando a sventare i piani di Hitler per l'invasione del Regno Unito, e spingendo il Primo ministro Winston Churchill ad affermare, in un famoso discorso alla \"House of Commons\" il 20 agosto 1940: \u00abMai nel campo dei conflitti umani, cos\u00ec tanti dovettero cos\u00ec tanto a cos\u00ec pochi\u00bb.\nFinita la battaglia d'Inghilterra, la RAF fu impegnata nei bombardamento strategico contro la Germania messa in atto dal Comando Bombardieri (Bomber Command). Mentre il bombardamento di obiettivi in Germania era iniziato quasi immediatamente allo scoppio delle ostilit\u00e0, sotto il comando del Maresciallo dell'aria Arthur Harris questi attacchi divennero sempre pi\u00f9 devastanti ad iniziare dal 1942 a mano a mano che nuove tecnologie ed aerei di caratteristiche tecniche superiori diventavano disponibili. La RAF adott\u00f2 una controversa politica di attacchi notturni a tappeto sulle principali citt\u00e0 tedesche come Amburgo e Dresda. Altre unit\u00e0, tuttavia, svilupparono tecniche di bombardamento di precisione, tipo la \"Dambuster\" (Distruttore di dighe) dello Squadron N\u00b0 617 o quelle di \"dive bombing\" usate nell'Operazione Bowler.\nDurante gli anni della Guerra fredda il ruolo principale della RAF fu quello della difesa del continente europeo contro potenziali attacchi da parte dell'Unione Sovietica, incluso il mantenimento del deterrente nucleare del Regno Unito per un certo numero di anni, venne poi impiegata anche in Corea e in altri conflitti locali, tra cui la breve guerra delle Falkland.\nDopo la fine della Guerra fredda, la RAF ha intrapreso parecchie operazioni su larga scala, come la guerra del Kosovo, l'invasione del 2001 dell'Afghanistan e l'invasione del 2003 dell'Iraq.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\"\nBibliografia.\n \nCollegamenti esterni.\n \n "}
{"id": "3682", "revid": "1355461", "url": "https://it.wikipedia.org/wiki?curid=3682", "title": "Radiologia", "text": "La radiologia medica \u00e8 la branca della medicina che si occupa della produzione e dell'interpretazione a fini diagnostici o terapeutici di immagini radiologiche. \u00c8 detta anche radiologia diagnostica o radiodiagnostica. Questi termini sono di fatto equivalenti e derivano dal principio base per l'ottenimento delle immagini radiologiche, ovvero l'utilizzo di radiazioni ionizzanti. \nDescrizione.\nVisto che esse non sono l'unica forma di energia utilizzabile per ottenere immagini diagnostiche, attualmente si predilige il termine diagnostica per immagini, sottolineando come la radiologia medica debba essere inquadrata in realt\u00e0 nel campo pi\u00f9 ampio delle scienze per immagini. Quest'ultimo si avvale infatti di tutte le tecniche oggi a disposizione per la produzione di immagini mediche a scopo diagnostico, differenziate a seconda del principio fisico che permette di ottenerle. In questo senso si distinguono oltre alla radiologia (che impiega raggi X producendo immagini radiografiche e immagini TC) anche l'ecografia (che utilizza ultrasuoni) e la risonanza magnetica (che fa uso del fenomeno fisico della risonanza dei nuclei atomici).\nLa PET (tomografia ad emissione di positroni) e la scintigrafia fanno capo, invece, alla medicina nucleare, impiegando isotopi radioattivi, anzich\u00e9 radiazioni ionizzanti, allo scopo di produrre immagini; lo specialista in questo ultimo campo \u00e8 il medico nucleare.\nLa branca della medicina che si occupa della produzione e utilizzo di radiazioni ionizzanti a scopo terapeutico \u00e8, infine, detta radioterapia. Essa sfrutta il principio secondo il quale alcuni tipi di radiazioni ionizzanti, a determinati dosaggi, risultano citotossiche per i tessuti biologici umani (patologici e fisiologici).\nLa radiologia ha subito negli ultimi cinquanta anni uno sviluppo travolgente in ambito diagnostico e terapeutico ed occupa oggi un ruolo fondamentale ed imprescindibile nella diagnosi e nel trattamento di un numero sempre maggiore di patologie umane.\nIl medico radiologo clinico (sei anni di percorso accademico con laurea magistrale in medicina e chirurgia pi\u00f9 quattro o cinque anni di formazione specialistica in radiologia diagnostica e interventistica) \u00e8 uno specialista che, grazie alle capacit\u00e0 clinico-radiologiche acquisite e sfruttando le metodologie diagnostiche tecnologicamente avanzate si occupa, in collaborazione con gli altri specialisti medici, della gestione diagnostica e terapeutica del paziente.\nIl tecnico sanitario di radiologia medica (tre anni di percorso formativo con laurea triennale appartenente alla classe delle lauree sanitarie) collabora con il medico radiologo nello svolgimento tecnico-pratico degli esami diagnostici, occupandosi in particolare della produzione delle immagini biomediche che verranno in seguito elaborate e interpretate dal medico radiologo, con formulazione finale da parte di quest'ultimo di una dettagliata relazione scritta (referto radiologico).\nLe tecniche radiodiagnostiche.\nLa radiologia sfrutta essenzialmente i raggi X per la produzione di immagini mediche, ma non solo. Le principali tecniche, come in precedenza accennato sono le seguenti:\nL'ecografia e la risonanza magnetica non necessitano di radiazioni ionizzanti. Appartengono in ogni caso a pieno titolo al corpus radiologico; in particolare, per la risonanza magnetica la complessit\u00e0 di tale tecnica rende il medico radiologo meglio preparato rispetto ad altre figure professionali, essendo la specializzazione in radiologia diagnostica e interventistica l'unica scuola a prevedere la formazione per l'imaging a risonanza magnetica.\nIn realt\u00e0, la figura del medico radiologo risulta centrale e necessaria non solo per la corretta esecuzione ed interpretazione delle immagini mediche, ma anche da un punto di vista squisitamente medico-legale, in quanto le tecniche che prevedono l'impiego delle radiazioni ionizzanti a scopo diagnostico sono utilizzabili per legge solo e unicamente da questa figura professionale.\nInoltre, il medico radiologo \u00e8 l'unico medico in grado di prospettare correttamente l'impiego di una, piuttosto che di un'altra tecnica di diagnostica per immagini, al fine di rispondere in maniera ottimale al quesito posto dal medico clinico; oltre a ci\u00f2, egli \u00e8 l'unico in grado di effettuare un bilancio della dose di radiazione erogata al paziente e mettere in atto tutte le tecniche disponibili al fine di ridurla al minimo, riducendo i rischi di cancerogenesi radio-indotta.\nInfine, ma non per ultimo, il medico radiologo, proprio in virt\u00f9 della conoscenza della maggior parte delle tecniche di diagnostica per immagini, risulta l'unico in grado di operare una sintesi, integrando le informazioni derivanti da ciascuna di esse.\nStoria.\nStoricamente nasce qualche anno dopo la scoperta dei raggi X da parte di Wilhelm Conrad R\u00f6ntgen, avvenuta nel 1895. Nel 1896 Antoine Henri Becquerel scopre la radioattivit\u00e0 naturale dell'uranio. Nel 1898 Marie e Pierre Curie scoprono la radioattivit\u00e0 del polonio e del radio.\nNel 1899 venne aperto il primo laboratorio italiano, ad opera di Emilio Tiraboschi.\nFino alla seconda met\u00e0 del XX secolo, la radiologia restava l'unico metodo di esplorazione indiretto dell'interno del paziente; sul finire del Novecento vennero inventate ed assorbite nella branca radiologica altre tecniche di esplorazione non basate sull'utilizzo di radiazioni ionizzanti. Per questo motivo, pur restando il nome \"radiologia\" come indicativo delle indagini interne, oggi, talvolta, si preferisce la terminologia \"diagnostica per immagini\".\nLe immagini da raggi X sono ottenute generando, appunto, un potente fascio di raggi X per mezzo di un tubo radiogeno e facendolo passare attraverso il corpo del paziente. Tali raggi possono essere assorbiti dai tessuti del paziente, deviati dagli urti con gli atomi del corpo, oppure passare indisturbati e le frazioni in gioco dipendono dall'energia dei raggi utilizzati e dal tipo di tessuto irradiato.\nIl fascio uscente dal paziente deve essere reso visibile; per questo motivo, nella prima met\u00e0 del Novecento venivano usati opportuni strati di fosfori su vetro (fluoroscopia): i raggi X colpivano lo strato, che emetteva luce, ed il radiologo, di fronte al paziente (ed al fascio di radiazione), osservava quanto visibile sul vetro. Questa geometria, date le quasi nulle protezioni dalle radiazioni, gener\u00f2 molti casi di morte tra i radiologi.\nLa situazione miglior\u00f2 notevolmente con l'uso di film fotografici messi a contatto con il paziente, all'interno di speciali contenitori che nascondevano il film alla luce. Impressionati dai raggi X, tali film (lastre) venivano poi sviluppati, tramite un procedimento fotografico; questo permetteva al radiologo di osservare con calma la radiografia, senza problemi di radiazione, su uno schermo illuminato in modo uniforme (negativoscopio o diafanoscopio).\nNella seconda met\u00e0 del Novecento vennero introdotti schermi al tungstato di calcio da parte della francese DuPont, in grado di convertire i raggi X in luce: se posti a contatto con il film, dopo lo sviluppo, si aveva una radiografia, che da un lato era un po' meno definita nei dettagli, ma che in compenso permetteva di avere un'immagine con una dose di radiazioni ridotta almeno di un fattore 10, con riduzione del rischio per il paziente. Il film poteva anche essere sensibile su entrambe le facce, ciascuna a contatto con un schermo di rinforzo, in modo da ridurre ulteriormente la dose.\nLa situazione \u00e8 migliorata negli anni sessanta, con l'introduzione di schermi alle \"terre rare\" (ossisolfuro di gadolinio) da parte dell'italiana Ferrania Technologies: l'efficienza aument\u00f2 e in corrispondenza la dose per esame fornita al paziente diminu\u00ec ulteriormente.\nUlteriori perfezionamenti riguardarono sia il film (aumento della qualit\u00e0 dell'immagine, sviluppo a tempi ridotti) che gli schermi di rinforzo (aumento dell'efficienza), portando questi sistemi vicini al limite tecnologico.\nNegli anni trenta il radiologo italiano Alessandro Vallebona ha proposto una metodica per rappresentare un solo strato del corpo sulla pellicola radiografica: questo esame porta il nome di stratigrafia. Sfruttando principi di geometria proiettiva, con la pendolazione del tubo radiogeno, tutti i piani al di sopra e al di sotto dello strato di interesse vengono eliminati. La stratigrafia ha rappresentato fino alla met\u00e0 degli anni ottanta uno dei pilastri della diagnostica radiologica, ma grazie all'avvento del calcolatore \u00e8 stata progressivamente soppiantata.\nNel 1947 Arturo Gilardoni immette sul mercato la Ortogil (di cui \u00e8 presente un esemplare al Museo di Storia della Medicina del Salento), una delle prime apparecchiature mobili di diagnostica per immagini.\nTerapia.\nOltre ad occuparsi del fondamentale momento diagnostico, la radiologia permette di effettuare anche interventi terapeutici. La radiologia interventistica garantisce oggigiorno procedure mini invasive sicure ed efficaci che affiancano e in diversi casi possono sostituire gli analoghi interventi di chirurgia tradizionale.\nInformatizzazione.\nPer la quantit\u00e0 di dati da gestire, la radiologia \u00e8 stata storicamente fra i primi servizi ospedalieri a dotarsi di sistemi informatici:\nRadiologia pediatrica.\nLa radiologia pediatrica \u00e8 la branca della radiologia che si occupa della diagnostica per immagini in ambito pediatrico: tale specialit\u00e0 nasce dall'esigenza che l'indagine radiologica nei bambini venga condotta con criteri diversi da quella degli adulti, sia per differenze morfologiche e anatomo-radiologiche sia per evidenti problemi di tipo protezionistico.\nRadiologia domiciliare.\nLa radiologia domiciliare \u00e8 la branca della radiologia che si occupa della realizzazione di esami radiologici al domicilio del paziente; si tratta di un servizio complementare a quello di radiologia tradizionale, a causa delle limitazioni tecnologiche delle apparecchiature che possono essere portate al domicilio del paziente."}
{"id": "3683", "revid": "580", "url": "https://it.wikipedia.org/wiki?curid=3683", "title": "Raviscanina", "text": "Raviscanina \u00e8 un comune italiano di 1.256 abitanti della provincia di Caserta in Campania.\nStoria.\nL'attuale Raviscanina inizi\u00f2 a prendere forma durante il XV secolo, quando una parte degli abitanti della \"Rupe Canina\" (al tempo sotto l'egida dei Marzano) inizi\u00f2 a stabilirsi a valle fondando due insediamenti: quello che in seguito prender\u00e0 il nome di Sant'Angelo d'Alife e quello appunto di Raviscanina.\nDal 1927 al 1945 appartenne alla provincia di Benevento, a seguito della temporanea soppressione della provincia di Caserta."}
{"id": "3684", "revid": "658358", "url": "https://it.wikipedia.org/wiki?curid=3684", "title": "Ruby (linguaggio di programmazione)", "text": "Ruby \u00e8 un linguaggio di programmazione interpretato open source completamente a oggetti. Nato nel 1995 come progetto personale del giapponese Yukihiro Matsumoto (spesso chiamato semplicemente \"Matz\"), prende spunto da altri linguaggi come Perl, SmallTalk, Eiffel, Ada e Lisp con lo scopo di bilanciare con cura i paradigmi di programmazione funzionale e imperativa.\nIl successo di framework come Ruby on Rails ha aiutato la diffusione di Ruby soprattutto nello sviluppo di applicazioni web. Risulta attualmente nei primi dieci posti dei linguaggi maggiormente popolari e utilizzati nel mondo secondo vari indici di misurazione specifica, come per esempio TIOBE.\nSistemi operativi.\nL'interprete di Ruby \u00e8 disponibile per i seguenti sistemi operativi:\nPotrebbero esistere port per altri sistemi operativi. Esiste inoltre JRuby, un'implementazione Java dell'interprete.\nCaratteristiche principali.\nRuby, pur essendo un linguaggio ad oggetti, presenta alcune caratteristiche tipiche dei paradigmi imperativo e funzionale.\nIl paradigma ad oggetti di Ruby \u00e8 puro, come quello di Smalltalk, ossia ogni componente del linguaggio, dalle costanti numeriche alle classi, \u00e8 un oggetto, e come tale pu\u00f2 possedere metodi. Tuttavia a differenza dei linguaggi come C++ e derivati gli oggetti in Ruby sono qualcosa di molto pi\u00f9 dinamico, in quanto \u00e8 possibile aggiungere o modificare metodi in run-time. Perci\u00f2 Il \"tipo\" di un oggetto non \u00e8 definito tanto dalla classe che lo ha istanziato, quanto dall'insieme dei metodi che possiede, o, secondo la terminologia abitualmente utilizzata per i linguaggi stile Smalltalk, dei messaggi a cui sa rispondere.\nIn Ruby, dunque, \u00e8 fondamentale il duck typing (dall'inglese \"if it looks like a duck, and quacks like a duck, it must be a duck\": \"se sembra un'anatra e fa il verso di un'anatra, dev'essere un'anatra\"), ovvero il principio secondo il quale il comportamento di una funzione sui suoi argomenti non deve essere determinato dal tipo di questi (come accade in C++ e altri linguaggi staticamente tipizzati), bens\u00ec da quali messaggi essi sono in grado di gestire.\nUn'altra caratteristica fondamentale di Ruby \u00e8 costituita dai cosiddetti \"blocchi\", che sono sostanzialmente delle \"chiusure\" (ovvero funzioni dotate di ambiente), che consentono di sostituire i cicli espliciti, frequenti nei linguaggi a basso livello, con l'utilizzo di \"iteratori\", celando all'esterno i meccanismi interni del ciclo in questione.\nEsempi.\nHello world.\nIl seguente esempio scrive sul terminale di output il testo \"Hello world\".\nputs \"Hello World\"\nClassi e metodi.\nEcco un programma semanticamente identico al precedente, ma che si avvale del paradigma a oggetti di Ruby.\nclass Greeter\n attr_reader :recipient\n def initialize(recipient)\n @recipient = recipient\n end\n def greet\n puts \"Hello #{recipient}\"\n end\nend\ngreeter = Greeter.new(\"world\")\ngreeter.greet\nDuck typing.\nLa funzione definita qui di seguito agisce diversamente a seconda dei messaggi a cui il suo argomento risponde.\ndef text_of(widget)\n if widget.respond_to? :caption\n widget.caption\n elsif widget.respond_to? :text\n widget.text\n else\n raise \"no text associated to widget #{widget}\"\n end\nend\nBlocchi e iteratori.\nI cicli in Ruby sono generalmente eseguiti mediante iteratori, a cui viene passato un blocco, sotto forma di codice compreso fra le parole chiave do e end, come illustrato nel seguente esempio,\n5.times do\n puts \"Hello world\"\nend\nin cui il metodo \"times\" dell'oggetto \"numero 5\" si preoccupa di eseguire il giusto numero di volte (5, per l'appunto) il codice indicato.\nNella definizione di un iteratore, si usa la parola chiave \"yield\".\nclass Integer\n def times_header_and_footer\n puts \"-- BEGIN --\"\n times do\n yield\n end\n puts \"-- END --\"\n end\nend\n5.times_header_and_footer do\n puts \"Hello world\"\nend\nSi noti come la classe Integer (una classe predefinita) sia stata \"riaperta\" per l'aggiunta di un metodo. L'output dello script \u00e8\n -- BEGIN -- \n Hello world\n Hello world\n Hello world\n Hello world\n Hello world\n -- END --\nCommenti.\nCommenti su riga singola o su pi\u00f9 righe\n=begin\n Questo \u00e8\n un commento\n su pi\u00f9 righe\n=end\nNotare che nei commenti disposti su pi\u00f9 righe, codice_1 e codice_2 devono trovarsi all'inizio della riga, senza alcuna indentazione."}
{"id": "3686", "revid": "547992", "url": "https://it.wikipedia.org/wiki?curid=3686", "title": "Roberto Calvi", "text": "Biografia.\nGiovent\u00f9.\nSuo padre era un dirigente della Banca Commerciale Italiana, dove poi verr\u00e0 assunto anche lui. Dopo il diploma in ragioneria si iscrisse nel 1939 alla facolt\u00e0 di Economia e commercio dell'Universit\u00e0 Bocconi dedicandosi nel contempo ad attivit\u00e0 politiche, dirigendo l'Ufficio Stampa e Propaganda dei Gruppi Universitari Fascisti. Non riusc\u00ec a concludere gli studi universitari a causa della guerra e, nel 1940, venne arruolato come sottotenente di cavalleria nei lancieri di Novara e mobilitato sul fronte russo, dove affront\u00f2 anche la ritirata; al termine del conflitto ottenne un posto alla Banca Commerciale ma vi rimase brevemente fino al 1947 quando venne assunto come impiegato dal Banco Ambrosiano grazie ai buoni rapporti del padre con uno dei dirigenti della banca, Alessandro Canesi (futuro direttore generale nel 1959 e dal 1965 presidente).\nCarriera nel mondo finanziario.\nIl Banco era una banca privata strettamente legata allo IOR, la banca vaticana. Lavorando nel settore esteri della banca acquis\u00ec una notevole esperienza nell'ambito dei paradisi fiscali. Nel 1958 divenne assistente personale di Canesi. Nel 1960, con la riorganizzazione del settore esteri, venne nominato responsabile per le operazioni di carattere finanziario; ottenne anche molti incarichi in consigli di amministrazione di diverse controllate estere del Banco Ambrosiano. Nel 1971 divenne direttore generale, vicepresidente nel 1974 e presidente nel 1975, carica grazie alla quale riusc\u00ec ad avviare una serie di speculazioni finanziarie per lanciare il Banco Ambrosiano nella finanza internazionale. Fondamentali, a questo scopo, le amicizie con membri della loggia massonica deviata P2, di cui in seguito fece parte, e i rapporti con esponenti del mondo degli affari, della mafia e della politica, sia italiana sia di diversi paesi latino-americani. Nel 1968 conobbe Michele Sindona, divenendone socio in affari; nel 1975 Sindona gli present\u00f2 Licio Gelli e Calvi entr\u00f2 nella loggia P2 il 23 agosto di quell'anno e fu registrato col numero di serie 519.\nLa consacrazione come membro del cosiddetto \"salotto buono della finanza italiana\" si concretizz\u00f2 con il suo ingresso nel consiglio di amministrazione della Bocconi, in qualit\u00e0 di vicepresidente di Giovanni Spadolini, il quale era molto insofferente della sua presenza. Risalgono a questo periodo (1979-1982) donazioni di centinaia di milioni di lire del Banco Ambrosiano, per mezzo di sue controllate (Banca Cattolica del Veneto e Credito Varesino), all'universit\u00e0. Tali rapporti con l'ateneo italiano suscitarono polemiche e un'interrogazione parlamentare da parte dei Radicali nel 1982.\nIn poco tempo divenne uno dei finanzieri pi\u00f9 aggressivi, intrecciando una fitta rete di societ\u00e0 fantasma create in paradisi fiscali con lo IOR: acquist\u00f2 la svizzera Banca del Gottardo, fond\u00f2 una finanziaria in Lussemburgo, la Banco Ambrosiano Holding, con l'arcivescovo Paul Marcinkus fond\u00f2 la Cisalpine Overseas nelle Bahamas e, insieme al tecnico informatico Gerard Soisson ide\u00f2 un meccanismo di compensazione dei conti fra istituzioni bancarie; gli obblighi internazionali di riserva frazionaria vennero in questo modo applicati solo al saldo dei crediti tra due banche, a quella delle due che aveva il saldo positivo (saldo creditore). Su richiesta del Vaticano, finanzi\u00f2 \u00ab\"paesi e associazioni politico-religiose\"\u00bb, soprattutto nell'Europa orientale. Nel 1978 alcuni ispettori della Banca d'Italia analizzarono la situazione del Banco Ambrosiano e ne denunciarono molte irregolarit\u00e0, segnalate al giudice Emilio Alessandrini, il quale venne ucciso il 29 gennaio 1979 da un commando di terroristi di Prima Linea. Il 24 marzo il governatore della Banca d'Italia Paolo Baffi e il vice direttore generale Mario Sarcinelli, artefici dell'ispezione, vennero accusati dai magistrati Luciano Infelisi e Antonio Alibrandi di alcune irregolarit\u00e0 e arrestati ma poi vennero completamente prosciolti nel 1983, in seguito all'accertamento dell'assoluta infondatezza delle accuse mosse a loro carico.\nCrisi del Banco Ambrosiano.\nIn seguito il Banco si trov\u00f2 ad affrontare una prima crisi di liquidit\u00e0 che si risolse grazie a finanziamenti della BNL e dell'ENI per circa 150 milioni di dollari; una seconda crisi di liquidit\u00e0 nel 1980 fu risolta grazie a un nuovo finanziamento dell'ENI di 50 milioni di dollari, per ottenere i quali Calvi, come risulta dagli atti processuali, pag\u00f2 tangenti a Claudio Martelli e Bettino Craxi. Nel 1981 con la scoperta della loggia P2 Calvi rimase senza protezioni e cerc\u00f2 l'aiuto del Vaticano e dello IOR, ma poco meno di due mesi dopo, il 21 maggio, venne arrestato per reati valutari, processato e condannato.\nIn attesa del processo di appello, Calvi fu messo in libert\u00e0 tornando a presiedere il Banco. Nel tentativo di trovare fondi per il salvataggio, strinse rapporti con Flavio Carboni, un finanziere legato a Licio Gelli, al boss mafioso Pippo Cal\u00f2 e alla banda della Magliana, con il quale entr\u00f2 in operazioni di riciclaggio di denaro sporco; Carboni venne poi condannato e infine assolto con altri come mandante del tentato omicidio di Roberto Rosone, vicepresidente del Banco Ambrosiano, al quale era passata la gestione della banca dopo l'arresto di Calvi. \nRosone fu vittima di un attentato da parte di Danilo Abbruciati, un boss della banda della Magliana, perch\u00e9 aveva cominciato a tenere ordine nei conti della banca, anche vietando ulteriori crediti senza garanzia concessi a Flavio Carboni. Lo stesso Carboni, durante il processo, dichiar\u00f2: La situazione comunque precipit\u00f2 e Calvi e Carboni cercarono ancora l'intervento dello IOR, che rifiut\u00f2 di fornire aiuto di fronte ai numerosi fatti criminosi che via via emergevano.\nMorte di Calvi.\nIl 9 giugno 1982 Calvi da Milano giunse a Roma in aereo, dove incontr\u00f2 Carboni con il quale avrebbe organizzato la fuga verso l'estero. L'11 giugno si diresse a Venezia, per poi raggiungere Trieste e successivamente la Jugoslavia da dove prosegu\u00ec per Klagenfurt in Austria; il 14 giugno incontr\u00f2 Carboni al confine con la Svizzera, per poi partire il 15 giugno verso Londra dall'aeroporto di Innsbruck; il 16 giugno Carboni part\u00ec da Amsterdam per raggiungere Calvi a Londra.\nIl 18 giugno Calvi venne trovato impiccato sotto il ponte dei Frati Neri sul Tamigi () in circostanze che vennero ritenute sospette, con dei mattoni nelle tasche e 15.000 dollari addosso. Fu trovato anche un passaporto con le generalit\u00e0 modificate in \"Gian Roberto Calvini\". Nelle sue tasche venne ritrovato anche un foglio con alcuni nominativi: quello dell'industriale Filippo Fratalocchi (noto produttore di apparati di guerra elettronica e presidente di Elettronica S.p.A.), del politico democristiano Mario Ferrari Aggradi, del piduista Giovanni Fabbri, di Cecilia Fanfani, dell'amico di Sindona ed ex consigliere del Banco di Roma Fortunato Federici, del piduista e dirigente della BNL Alberto Ferrari, del piduista e dirigente del settore valute del Ministero del commercio con l'estero Ruggero Firrao e del Ministro delle finanze del PSI Rino Formica.\nIl giorno prima si era suicidata la sua segretaria personale, Teresa Graziella Corrocher, lanciandosi dal quarto piano dell'edificio sede del Banco Ambrosiano.\nIndagini sulla morte.\nPer la magistratura inglese la morte di Calvi venne archiviata come suicidio, come affermato da una perizia medico-legale. Sei mesi dopo, la Corte suprema del Regno Unito annull\u00f2 la sentenza per vizi formali e sostanziali e il giudice che l'aveva emessa venne incriminato per irregolarit\u00e0; il secondo processo britannico lasci\u00f2 aperta sia la porta del suicidio, sia quella dell'omicidio. Le indagini caddero nella competenza territoriale della polizia City di Londra, indipendente da Scotland Yard, che rimase esclusa dalla vicenda. Lo scrittore Leonardo Sciascia, in un articolo del 24 luglio 1982 comparso sul quotidiano Il Globo, sostenne che Calvi si fosse suicidato e giudic\u00f2 assurda l'ipotesi dell'omicidio.\nCalvi venne tumulato nel cimitero di Drezzo, frazione del comune di Colverde, in provincia di Como, dove aveva la sua villa.\nNel 1988 inizi\u00f2 in Italia una causa civile che stabil\u00ec che Roberto Calvi era stato ucciso e impose a un'assicurazione il risarcimento di 3 milioni di dollari alla famiglia. Il 2 febbraio 1989 Clara Canetti, vedova di Calvi, nel corso di una puntata della trasmissione televisiva \"Samarcanda\" afferm\u00f2 che il marito le avrebbe confidato che il vero capo della loggia P2 era l'onorevole Giulio Andreotti, il quale lo avrebbe minacciato indirettamente attraverso Giuseppe Ciarrapico in seguito al crack del Banco Ambrosiano e gli avrebbe fatto dei discorsi che lo turbarono: di tali affermazioni per\u00f2 non sono mai stati raccolti riscontri attendibili, anche se \u00e8 accertato che Calvi, prima di partire per Londra dove venne ritrovato morto, incontr\u00f2 realmente Andreotti e Ciarrapico, che lo invitarono a cena per discutere di alcune divergenze che lui aveva avuto con Orazio Bagnasco, nuovo vicepresidente del Banco Ambrosiano.\nA dicembre del 1998 la salma di Calvi venne esumata per un esame medico-legale deciso dalla procura di Roma; cogliendo questa occasione, a fine esame la famiglia decise di portare Calvi a Tremenico, in provincia di Lecco, nel locale cimitero nella tomba di famiglia.\nIn Inghilterra, nel settembre 2003, \u00e8 stato aperto un nuovo procedimento legale sulla morte di Calvi.\nIl processo in Italia.\nUna prima indagine della procura di Milano archivi\u00f2 la morte come suicidio. Nel momento in cui, nel 1992, la procura di Roma venne in possesso di nuovi elementi, la Cassazione decise il passaggio della competenza da Milano a Roma. Nel 1991 infatti il collaboratore di giustizia Francesco Marino Mannoia aveva dichiarato che Calvi e Licio Gelli avevano investito denaro sporco nello IOR e nel Banco Ambrosiano per conto del boss mafioso Pippo Cal\u00f2, che curava gli interessi finanziari del clan dei Corleonesi. A proposito, Marino Mannoia dichiar\u00f2:\nNel 1996 Francesco Di Carlo, diventato collaboratore di giustizia, neg\u00f2 di essere l'assassino di Calvi, ma ammise che Pippo Cal\u00f2 gli aveva chiesto di ucciderlo, ma che poi si organizz\u00f2 diversamente e gli venne detto che \u00ab\"la questione era stata risolta con i napoletani\"\u00bb: infatti, i collaboratori di giustizia Pasquale Galasso e Carmine Alfieri, un tempo capi indiscussi della cosiddetta Nuova Famiglia, racconteranno che un uomo di punta della NCO, tale Giuseppe Cillari, avrebbe confidato loro che Vincenzo Casillo (braccio destro di Raffaele Cutolo) era stato l'esecutore materiale dell'omicidio Calvi perch\u00e9 era passato segretamente dalla parte del clan Nuvoletta e per questo doveva fare un favore a Pippo Cal\u00f2. Antonio Mancini, esponente della banda della Magliana divenuto collaboratore di giustizia, dichiar\u00f2 che Calvi venne ucciso su ordine di Pippo Cal\u00f2 e del faccendiere Flavio Carboni, che costituiva un anello di raccordo tra la banda della Magliana, la mafia di Pippo Cal\u00f2 e gli esponenti della loggia P2 di Licio Gelli. \nL'indagine prosegu\u00ec con l'ordinanza di custodia cautelare emessa nel 1997 dal gip Mario Almerighi a carico di Pippo Cal\u00f2 e Flavio Carboni, accusati di essere i mandanti dell'omicidio. L'anno successivo, il Gip Otello Lupacchini ordin\u00f2 una nuova perizia sulla salma riesumata di Calvi, eseguita da un collegio di periti (anche stranieri) e che stabil\u00ec l'infondatezza dell'ipotesi del suicidio. Nel 2002 si aggiunsero le dichiarazioni di nuovi collaboratori di giustizia: Nino Giuffr\u00e8, ex fedelissimo di Bernardo Provenzano, afferm\u00f2 di aver saputo da Lorenzo Di Ges\u00f9 (braccio destro di Cal\u00f2) che Calvi era stato \"suicidato\" per volere di tre entit\u00e0 (mafia, massoneria e Vaticano) che avevano perso i loro investimenti nelle sue banche mentre Luigi Giuliano (ex capo dell'omonimo clan camorristico di Forcella) afferm\u00f2 di essere stato incaricato da Pippo Cal\u00f2 e Gaetano Badalamenti di compiere una rapina alla Banca Antonveneta di Padova (1975), nella quale, per conto di Calvi, doveva recuperare dei documenti compromettenti che avrebbero salvato la vita al banchiere ma la rapina fall\u00ec per l\u2019intervento della polizia e ci\u00f2 determin\u00f2 la decisione di uccidere Calvi.\nIl processo penale inizi\u00f2 il 5 ottobre 2005 in una speciale aula approntata all'interno del carcere di Rebibbia, a Roma con imputati Pippo Cal\u00f2 e Flavio Carboni, accusati di omicidio, Ernesto Diotallevi, esponente della banda della Magliana, Silvano Vittor (contrabbandiere) e la compagna di Carboni, Manuela Kleinszig.\nL'accusa fece leva sulle circostanze della morte di Calvi per dimostrare la colpevolezza degli imputati (tra cui una telefonata effettuata dalla camera dove alloggiava il banchiere, i tempi morti nella ricostruzione, ecc.), sulle difficolt\u00e0 di accesso per un uomo di 60 anni al luogo in cui era stata legata la corda, e su una serie di perizie sul livello del Tamigi. Dall'altro lato, la difesa punt\u00f2 sulla sostanziale assenza di prove contro gli imputati e sull'assenza di un movente forte per scagionare Carboni e Cal\u00f2. La frase \"\"Il Banco Ambrosiano non \u00e8 mio, io sono soltanto il servitore di qualcuno\", pronunciata da Roberto Calvi durante il processo per reati valutari, ha lasciato molti dubbi sugli eventi. Successive affermazioni della famiglia Calvi vorrebbero legare quella frase ad alcuni esponenti del Vaticano e alla scomparsa mai chiarita di Emanuela Orlandi nel 1983. Nel marzo 2007 il pm Luca Tescaroli aveva chiesto l'ergastolo per Pippo Cal\u00f2, per Flavio Carboni, per Ernesto Diotallevi e per Silvano Vittor, accusato di essere stato uno degli esecutori materiali del delitto; assoluzione piena era stata invece richiesta per Manuela Kleinszig. Per l'accusa tre motivi principali sarebbero stati alla base del delitto: gli organizzatori dell'omicidio ritenevano che il banchiere avesse male amministrato il denaro di Cosa Nostra, sospettavano potesse rivelare i segreti del sistema di riciclaggio messo in piedi attraverso il Banco Ambrosiano e ritenevano, compiuto il delitto, di poter avere maggiore peso negoziale nei confronti di coloro che erano coinvolti con Calvi.\nIl capo d'imputazione recitava:\nIl 6 giugno 2007 la seconda Corte d'assise di Roma, presieduta da Mario Lucio d'Andria, emise una sentenza di assoluzione per tutti gli imputati per il processo Calvi. Flavio Carboni, Pippo Cal\u00f2, Ernesto Diotallevi e Silvano Vittor furono assolti ai sensi dell'articolo 530 c.p.p., 2\u00ba comma, ossia per insufficienza di prove. Assolta con formula piena invece Manuela Kleinszig, come chiesto dallo stesso PM. Tuttavia, secondo i giudici, la tesi del suicidio \u201c\u00e8 impossibile e assurda\u201d. Risulta per\u00f2 provato che Cosa nostra utilizzava \u201cil Banco Ambrosiano e lo IOR come tramite per massicce operazioni di riciclaggio\u201d.\nRestava aperto invece il secondo filone dell'inchiesta romana, a proposito dei mandanti dell'omicidio, tra i cui indagati figurava anche Licio Gelli.\nIl 7 maggio 2010 la Corte d'assise d'appello di Roma conferm\u00f2 le assoluzioni di Carboni, Cal\u00f2 e Diotallevi per l'omicidio del banchiere. Nelle motivazioni della sentenza si legge: \u201c\"Roberto Calvi \u00e8 stato ammazzato, non si \u00e8 ucciso\"\u201d\nA novembre 2016, su richiesta del pm Tescaroli, il gip romano Simonetta D'Alessandro archivi\u00f2 il procedimento che vedeva coinvolti, fra gli altri, Gelli, Carboni e Pazienza. Nella sentenza si legge che lo sforzo della pubblica accusa consegna comunque un\u2019ipotesi storica dell'assassinio difficilmente sormontabile: \"una parte del Vaticano, ma non tutto il Vaticano; una parte di Cosa Nostra, ma non tutta Cosa Nostra; una parte della massoneria, ma non tutta la massoneria\"\", e in una parola, la contiguit\u00e0 tra i soli livelli apicali in una fase strategica di politica estera, che ha bruciato capitali, che secondo i pentiti, erano di provenienza mafiosa. Il Banco Ambrosiano riciclava denaro mafioso e al contempo finanziava segretamente, in chiave anticomunista, \u201c\"nel quadro di una pi\u00f9 ampia strategia del Vaticano\"\u201d, il sindacato polacco Solidarno\u015b\u0107 e i regimi totalitari sudamericani, spiegava Tescaroli. Dunque n\u00e9 Cal\u00f2 n\u00e9 Marcinkus \u201c\"potevano accettare il rischio\"\u201d che Calvi, ormai alle strette, fallito e inseguito da un mandato di cattura, rivelasse agli inquirenti \u201c\"quella tipologia di attivit\u00e0 illecita, volta a far convogliare denari mafiosi in quelle direzioni, e l\u2019attivit\u00e0 di riciclaggio che attraverso il Banco veniva espletata\"\u201d. Tra gli altri possibili moventi, emersi durante i lunghi anni di indagini, l\u2019impossibilit\u00e0 da parte di Calvi di restituire un'ingente somma di denaro ai mafiosi. \u201c\"Le rogatorie avviate verso lo Stato della Citt\u00e0 del Vaticano hanno avuto esiti pressoch\u00e9 inutili\"\u201d, scrive il giudice nel decreto d\u2019archiviazione. Per questo non \u00e8 stato possibile ricostruire il ruolo esatto di Marcinkus e soprattutto i flussi finanziari che legavano il Banco Ambrosiano allo IOR.\nLa ricostruzione di Pinotti.\nIl giornalista Ferruccio Pinotti nel libro \"Poteri forti\" (BUR, 2005) ha indagato sulla morte di Calvi, dopo avere ripetutamente ascoltato il figlio di Calvi, che per anni ha ricostruito le vicende legate alla carriera e alla misteriosa morte del padre. Pinotti descrive le operazioni finanziarie con le quali Calvi riusc\u00ec a rendere il Banco Ambrosiano padrone di se stesso, cos\u00ec da poterlo gestire in piena autonomia. Operazioni tuttavia che rendono Calvi ricattabile e lo costringono a erogare cospicui finanziamenti a societ\u00e0 dipendenti dallo IOR guidato dal vescovo Paul Marcinkus.\nQuando si manifestano difficolt\u00e0 finanziarie, l'Ambrosiano cerca di recuperare il denaro prestato all'Istituto vaticano senza riuscirvi. Calvi allora proverebbe a rivolgersi ad ambienti religiosi vicini all'Opus Dei, che sarebbero stati disponibili a coprire i debiti dello IOR per ottenere maggior peso in Vaticano. Tentativo senza successo, perch\u00e9 ostacolato da quanti, in Vaticano, temono che il potere dell'Opus Dei possa crescere e per impedirlo sono disposti a lasciare fallire il Banco Ambrosiano.\nIn una lettera del 5 giugno 1982 rilasciata dal figlio diversi anni dopo e pubblicata nel libro di Pinotti, Calvi scrive anche a papa Giovanni Paolo II cercando aiuto:\nI segreti e gli interessi economici legati alla mancata restituzione da parte dello IOR del denaro ricevuto dal Banco Ambrosiano e connessi alle operazioni finanziarie che lo IOR realizzava per conto di propri clienti italiani desiderosi di esportare valuta aggirando le norme bancarie sarebbero quindi all'origine della decisione di uccidere Roberto Calvi, che, disperato e temendo di finire in carcere, avrebbe potuto rivelare quanto sapeva ai magistrati.\nCritiche alla ricostruzione.\nQuesta ricostruzione \u00e8 stata criticata, in particolare da parte dell'Opus Dei che ha sempre dichiarato di non aver intrattenuto rapporti con Roberto Calvi e il Banco Ambrosiano.\nInfluenza culturale.\nIl suicidio di Calvi \u00e8 citato nel film \"Il padrino - Parte III\", dove per\u00f2 viene chiamato con un nome fittizio.\nIl rapper romano Chicoria cita la morte di Calvi nel brano \"Politica &amp; stronzate.\"\nArchivio.\nL'archivio del \"Banco Ambrosiano Veneto\" (1892-2000) \u00e8 conservato presso l'Archivio storico Intesa Sanpaolo."}
{"id": "3687", "revid": "125351497", "url": "https://it.wikipedia.org/wiki?curid=3687", "title": "Ruggero II di Sicilia", "text": "Gli sono tributati l'accorpamento sotto un unico regno di tutte le conquiste normanne dell'Italia meridionale, della Sicilia e di Malta, l'organizzazione di un governo efficiente, personalizzato e centralizzato, nonch\u00e9 la fondazione del Parlamento siciliano, uno dei pi\u00f9 antichi del mondo. Sotto il suo regno la citt\u00e0 di Palermo, assurta a capitale, fu arricchita di opere architettoniche e ingegneristiche di grande pregio e raffinatezza, oggi riconosciute come patrimonio dell'umanit\u00e0.\nBiografia.\nPoco \u00e8 conosciuto dell'infanzia di Ruggero II. Era figlio secondogenito del gran Conte di Sicilia, il normanno Ruggero I d'Altavilla e di Adelasia di Monferrato. Alla morte del padre, avvenuta a Mileto nel 1101, sua madre riusc\u00ec a governare la Sicilia con l'aiuto di valenti consiglieri, mentre lui ed il fratello erano ancora in tenera et\u00e0. Nel 1105 mor\u00ec il fratello maggiore Simone e a soli dieci anni Ruggero divenne conte di Sicilia.\nVisse la sua infanzia a Palermo ed ebbe precettori greci e arabi, tanto che impar\u00f2 le lingue greca, latina e araba. Divenuto maggiorenne nel 1112, cess\u00f2 la reggenza della madre Adelaide del Vasto, e si dimostr\u00f2 subito in grado di governare con autorit\u00e0 e saggezza, continuando la linea di espansionismo del padre.\nLa conquista dell'Italia meridionale.\nNel 1121 sorsero le ostilit\u00e0 fra Ruggero II e il cugino Guglielmo, nipote di Roberto il Guiscardo e nuovo duca di Calabria; lo scontro venne risolto solo con l'intervento di papa Callisto II, che riusc\u00ec a pacificare i due rivali facendoli giungere ad un accordo, secondo cui il conte di Sicilia procurava al cugino uno squadrone di cavalieri con i quali reprimere la rivolta di Giordano conte di Ariano; in cambio, Guglielmo abbandonava i propri possedimenti in Sicilia e Calabria. Ruggero II, gi\u00e0 principe di Salerno, si rec\u00f2 a Reggio e venne riconosciuto duca di Calabria e di Puglia, Conte di Sicilia con dominio su Amalfi e Gaeta, su parte di Napoli, su Taranto, Capua e Abruzzi.\nQuando nel luglio del 1127 Guglielmo, duca di Puglia, mor\u00ec senza figli, Ruggero reclam\u00f2 tutti i possedimenti degli Altavilla e la Signoria di Capua. Sbarc\u00f2 allora nel continente e conquist\u00f2 senza difficolt\u00e0 Amalfi e Salerno, dove venne incoronato. Tuttavia l'unione di Sicilia e Puglia era osteggiata da papa Onorio II e dai Signori locali stessi.\nA Capua, nel dicembre 1127, part\u00ec una spedizione contro Ruggero, mettendo Roberto II di Capua e Rainulfo di Alife (cognato di Ruggero) contro di lui. Tuttavia questa coalizione fall\u00ec miseramente e nell'agosto 1128 il Papa fu costretto dalla superiorit\u00e0 militare a nominare nella citt\u00e0 di Benevento Ruggero II duca di Puglia.\nA settembre del 1129 Ruggero fu pubblicamente riconosciuto duca da Napoli, Bari, Capua e dalle altre citt\u00e0. Egli cominci\u00f2 allora ad imporre l'ordine nei possessi Altavilla, dove il potere del duca era andato indebolendosi.\nPer legare insieme tutti questi stati, il titolo reale sembrava essenziale e la morte di Onorio II nel febbraio 1130, seguita da una duplice elezione di un Papa e un Antipapa, avvenne nel momento per lui decisivo. Nell'elezione del nuovo Pontefice scoppi\u00f2 uno scisma fra Innocenzo II, eletto con l'appoggio dei Frangipane, e Anacleto II, sostenuto dalla famiglia dei Pierleoni. Nella confusione che ne segu\u00ec, Innocenzo, pur riconosciuto dalla maggior parte della cristianit\u00e0, fu costretto a rifugiarsi in Francia; rimase a Roma invece Anacleto II, che tuttavia aveva bisogno di maggiori consensi.\nLa prima Corona di Re.\nRuggero lo appoggi\u00f2 ed il prezzo fu la corona: il 27 settembre 1130 una Bolla di Anacleto II, consegnata al duca di Puglia presso la citt\u00e0 di Avellino, fece Ruggero Re di Sicilia. L'incoronazione a \"Rex Siciliae, ducatus Apuliae et principatus Capuae\" avvenne a Palermo, \"Prima Sedes, Corona Regis et Regni Caput\", il 25 dicembre 1130.\nTutto ci\u00f2 spinse Ruggero in una guerra di dieci anni. Bernardo di Chiaravalle, campione di Innocenzo II, mise in piedi una coalizione contro Anacleto ed il suo \"Re mezzo pagano\". Ad essa si aggiunsero Luigi VI di Francia, Enrico I di Inghilterra e l'Imperatore Lotario II del Sacro Romano Impero.\nNel frattempo il Meridione d'Italia insorse. Alcuni nobili feudatari normanni, che gi\u00e0 da tempo mordevano il freno, non accettarono il nuovo sovrano: nel 1132, Rainulfo radunava grandi forze con il suo alleato il Roberto II di Capua. La citt\u00e0 di Benevento, nonostante fosse usualmente fedele a Ruggero, si consegn\u00f2 nelle mani dei ribelli che si erano ammassati alle sue porte. Gli eserciti avversi si scontrarono nella Battaglia di Nocera che, dapprima favorevole alle truppe regie, termin\u00f2 in una disastrosa sconfitta per Ruggero (24 luglio 1132).\nLe cose potevano mettersi molto male per Ruggero, gi\u00e0 sconfitto e per giunta politicamente inviso a tutti: a complicare le cose per lui infatti, l'imperatore Lotario II era sceso a Roma per farsi incoronare imperatore da Innocenzo II (4 giugno 1133) e se non avesse considerata chiusa la partita, facendo repentinamente ritorno in Germania, avrebbe potuto assestare a Ruggero un colpo definitivo. Il vantaggio cos\u00ec per Ruggero fu tale che egli pot\u00e9 riorganizzarsi: approfittando del fatto che Rainulfo e Roberto si erano recati a Roma per prestare giuramento a Lotario II, Ruggero torn\u00f2 alla riscossa catturando la moglie di Rainulfo (sua sorella Matilda) e il figlioletto: Rainulfo e Roberto dovettero rientrare precipitosamente e Ruggero li costrinse alla resa (giugno-luglio 1134). Le truppe regie costrinsero Rainulfo, Sergio VII duca di Napoli e gli altri ribelli a sottomettersi, mentre Roberto fu espulso da Capua.\nNel luglio 1135 una nuova rivolta capeggiata da Rainulfo provoc\u00f2 la reazione del re, che entr\u00f2 in Aversa, Capua e Alife con un esercito guidato dal cancelliere Guarino, costringendo Rainulfo a trovare rifugio a Napoli, unica citt\u00e0 a resistere.\nLa spedizione dell'Imperatore nel Sud.\nContemporaneamente il previsto attacco di Lotario a Ruggero aveva guadagnato l'appoggio di Pisa, Genova e dell'Imperatore d'Oriente Giovanni II Comneno, ciascuno dei quali temeva la crescente potenza del regno normanno.\nNel febbraio 1137 Lotario cominci\u00f2 a spostarsi verso il Sud e fu raggiunto da Rainulfo e dai ribelli. A giugno assal\u00ec e prese Bari. Innocenzo II e Lotario concentrarono a maggio 1137 le proprie armate accanto al castello di Lagopesole e assediarono la citt\u00e0 di Melfi, costrinsero Ruggero II alla fuga, quindi riuscirono a conquistare la sua (ex) capitale, Melfi, il 29 giugno.\nIl Pontefice tenne il Concilio di Melfi V nel castello del Vulture nell'anno 1137: la pi\u00f9 probabile data va dal 29 giugno al 4 luglio. I Padri conciliari decisero la deposizione dell'antipapa Anacleto II. Il 4 luglio Innocenzo II, insieme all'Imperatore Lotario II, delegittim\u00f2 Ruggero II, in favore di Rainulfo di Alife, della famiglia Drengot, nuovo duca di Puglia.\nL'Imperatore rientr\u00f2 in Germania. Ruggero, liberato dal pericolo incombente, riprese terreno, saccheggi\u00f2 Capua e costrinse Sergio VII ad accettarlo come Signore di Napoli.\nA Rignano Garganico Rainulfo di nuovo sconfisse il Re, ma nell'aprile del 1139 mor\u00ec e Ruggero sottomise gli ultimi ribelli.\nA questo punto Ruggero volle avere la conferma del titolo da Innocenzo II (Anacleto era morto nel gennaio 1138). Invece il papa, ancora restio a tale riconoscimento, dopo aver scomunicato Ruggero (8 luglio), invase il Regno con un grande esercito, ma cadde in un'astuta imboscata a Galluccio (22 luglio 1139).\nDopo la vittoria del Re, il papa lo invest\u00ec del titolo di Re di Sicilia, del ducato di Puglia e del principato di Capua \"(Rex Siciliae ducatus Apuliae et principatus Capuae)\". I confini del Regno furono alla fine fissati da una tregua con papa Lucio II nell'ottobre 1144.\nLa conferma del Regno di Sicilia.\nRuggero II era cos\u00ec divenuto uno dei pi\u00f9 potenti sovrani d'Europa;\nnell'estate del 1140, ad Ariano di Puglia, egli promulg\u00f2 le Assise di Ariano, il \"corpus\" giuridico che formava la nuova costituzione del Regno di Sicilia. A lui si deve anche l'istituzione del \"Catalogus baronum\", l'elenco di tutti i feudatari del regno, stilato per stabilire un pi\u00f9 attento controllo del territorio, dei rapporti vassallatici e quindi delle potenzialit\u00e0 del proprio esercito.\nA Palermo, Ruggero - che esibiva per i suoi sudditi musulmani il \"laqab\" arabo \"al-mu\u02bftazz bi-ll\u0101h\" (\u00abil reso potente da Dio\u00bb) - attrasse intorno a s\u00e9 i migliori uomini di ogni etnia, come il famoso geografo arabo maghrebino al-Idrisi (Idr\u012bs\u012b o Edrisi), lo storico Nilus Doxopatrius, il poeta \u02bfAbd al-Ra\u1e25m\u0101n al-Itr\u0101b\u0101nish\u012b che occupava anche posto di segretario e altri eruditi ancora. Il Re mantenne nel regno una completa tolleranza per tutte le fedi, razze e lingue. Egli fu servito da uomini di ogni nazionalit\u00e0, come l'anglo-normanno Thomas Brun nella Curia, il greco Cristodulo nella flotta e il bizantino Giorgio di Antiochia, che nel 1132 fu fatto \"amiratus amiratorum\" (in effetti comandante in capo).Ruggero rese la Sicilia la potenza dominante del Mediterraneo. Grazie ad una potente flotta, costituita sotto diversi ammiragli, effettu\u00f2 una serie di conquiste sulla costa africana (1135 - 1153), che andavano da Tripoli in Nordafrica a Capo Bon (Tunisia) e Bona (Algeria). Ruggero II cre\u00f2 in quei due decenni un \"Regno normanno d'Africa\" che divenne un \"protettorato\" siciliano, sostenuto in parte dalla residua piccola comunit\u00e0 cristiana nel Nordafrica.\nLa Seconda crociata (1147-48) offr\u00ec a Ruggero l'opportunit\u00e0 di riprendere i progetti di Roberto il Guiscardo sull'Impero Romano d'Oriente. Giorgio di Antiochia fu mandato a Corinto alla fine del 1147 e sped\u00ec all'interno un esercito che saccheggi\u00f2 Tebe. Nel giugno 1149 l'ammiraglio apparve davanti a Costantinopoli e sfid\u00f2 l'imperatore bizantino Manuele I Comneno, lanciando frecce incendiarie contro le finestre del palazzo. Tuttavia l'attacco all'Impero non ebbe risultati durevoli, ma Ruggero conserv\u00f2 l'isola di Corf\u00f9. \nNel 1149 aiut\u00f2 papa Eugenio III a rientrare a Roma dopo l'insurrezione di Arnaldo da Brescia. Il Re mor\u00ec a Palermo il 26 febbraio 1154, e suo successore fu il quarto dei suoi figli, Guglielmo.\nI Normanni riuscirono a mantenere le conquiste africane di Ruggero II fino al 1160.\nMatrimoni e discendenza.\nRuggero spos\u00f2 prima del 1118 Elvira di Castiglia (circa 1100 - 1135), dalla quale ebbe:\nMorta Elvira, solo nel 1149, cio\u00e8 dopo ben quattordici anni di vedovanza (con la preoccupazione della successione dinastica dopo la morte in successione dei suoi primi tre figli maschi), si un\u00ec in matrimonio con Sibilla di Borgogna (1126 - 1150) dalla quale ebbe:\nQuindi nel 1151 si affrett\u00f2 a sposare Beatrice di Rethel (1135 - 1185) dalla quale nacque postuma la sola:"}
{"id": "3690", "revid": "56818", "url": "https://it.wikipedia.org/wiki?curid=3690", "title": "Radiografia computerizzata", "text": ""}
{"id": "3692", "revid": "118724829", "url": "https://it.wikipedia.org/wiki?curid=3692", "title": "Radiografia digitale", "text": "La radiografia digitale \u00e8 una radiografia ad acquisizione digitale e, a differenza della meno recente tecnica analogica, permette di sfruttare software e hardware abili all'archiviazione di immagini e alla loro modificazione post-acquisizione.\nA confronto con la radiografia convenzionale, la tecnica digitale perde in risoluzione spaziale, poich\u00e9 il punto analogico (l'elemento pi\u00f9 piccolo) ha diametro di 2\u00a0\u00b5m (il bromuro d'argento utilizzato nella pellicola radiografica), mentre il punto digitale \u00e8 il pixel, un quadrato di spazio enormemente pi\u00f9 grande, che pu\u00f2 andare da 30\u00a0\u00b5m a 200\u00a0\u00b5m.\nQuesto comporta una certa perdita di informazioni spaziali, sebbene l'occhio umano in genere non sia in grado di apprezzare tale differenza in condizioni normali di osservazione. D'altro canto, i sistemi digitali posseggono un grande intervallo dinamico e la loro curva caratteristica \u00e8 praticamente lineare, per cui eventuali errori di esposizione, sempre possibili in radiologia, portano comunque ad un'immagine utilizzabile per la diagnosi, mentre per i sistemi convenzionali un errore significa ripetizione dell'esposizione, con conseguente doppia esposizione del paziente.\nQuest'esame \u00e8 qualitativamente meno accurato rispetto alla Risonanza magnetica nucleare e Tomografia computerizzata.\nI sistemi di radiologia digitale si dividono in due gruppi: i sistemi CR (storicamente indicati come \"Radiologia Computerizzata\") ed i sistemi DR (da \"Direct Radiography\"). Pur arrivando entrambi a fornire un'immagine digitale, sono molto differenti per principi di funzionamento e per uso.\nSistemi CR.\nL'apparecchiatura consente di ottenere immagini mediche digitali da raggi X, pronte per la diagnosi, utilizzando appositi fosfori \"a memoria\", che vengono cancellati e riutilizzati per un grande numero di volte. Per un uso normale, si fornisce di solito una durata attorno ai 10 anni, che prescinde per\u00f2 da problemi di tipo meccanico.\nI primi studi su sistemi a memoria risalgono agli anni a cavallo del 1980.\nI fosfori utilizzati a questo scopo sono del tipo BaFBr:Eu. All'assorbimento di un fotone x, il fosforo si porta su uno stato eccitato a lunga vita media nel quale rimane, mantenendo cos\u00ec memoria del fotone e della sua localizzazione. Tale informazione viene letta illuminando il fosforo con un raggio laser rosso/infrarosso (630-680\u00a0nm): tramite il meccanismo dell'emissione stimolata, il cristallo viene portato su uno stato instabile, dal quale decade istantaneamente allo stato fondamentale emettendo luce attorno a 400\u00a0nm. Data la differenza di lunghezza d'onda, \u00e8 possibile raccogliere solo la luce in uscita dal fosforo, che quindi ripete lo schema di arrivo dei raggi x.\nUn fotomoltiplicatore raccoglie tale luce, collegandola alla posizione spaziale da cui \u00e8 uscita; un normale computer desktop raccoglie le informazioni di posizione e intensit\u00e0 e mostra sul monitor un'immagine dei raggi x che hanno generato il segnale. Da questo momento \u00e8 possibile mandare in stampa l'immagine, effettuare il referto su un monitor diagnostico, spedire l'immagine all'archivio (PACS), il tutto anche dopo averla elaborata.\nLa CR \u00e8 considerata molto utile perch\u00e9 fornisce la possibilit\u00e0 di passare ad un sistema digitale di archiviazione e refertazione senza richiedere un grosso investimento. Inoltre, il reparto di radiologia pu\u00f2 continuare a lavorare allo stesso modo usato per i sistemi convenzionali analogici, in quanto tali schermi a memoria sono contenuti all'interno di cassette, come per i normali schermi di rinforzo e la loro lettura e cancellazione viene effettuata su attrezzature centralizzate, come prima avveniva con le sviluppatrici per le pellicole radiografiche. Non \u00e8 apportato alcun vantaggio in termini di tempi; utile invece la possibilit\u00e0 di archiviare le immagini in modo digitale e la possibilit\u00e0 di elaborazione dell'immagine.\nSistemi DR.\nSono indicati con un sensore che fornisce in uscita direttamente i dati digitali, senza bisogno di procedimenti intermedi.\nQuesti sensori sono utilizzati nella stessa posizione in cui vengono messi i sistemi analogici basati sul film radiografico o quelli CR, cio\u00e8 dietro al paziente, dalla parte opposta del tubo a raggi X, in modo da raccogliere il fascio X emergente dal paziente. Entro breve tempo dall'esposizione (da 5 a 30 secondi), i dati digitali dell'immagine sono spediti lungo un cavo, normalmente una fibra ottica, fino al computer di controllo, che mostra l'immagine appena acquisita. Questa viene poi spedita per l'archiviazione e la refertazione lungo la rete ospedaliera.\nPer dare un'idea dei vantaggi in termini di qualit\u00e0, basta notare che il Detective Quantum Efficiency (DQE) di un sistema di radiologia digitale pu\u00f2 anche arrivare al 67%, rispetto ad un sistema tradizionale, dove si raggiunge a malapena il 20-25%.\nPer contro, i costi per una sala digitale sono molto alti rispetto ai sistemi CR, in quanto prevedono uno stretto accoppiamento tra il tubo a raggi, il generatore di alta tensione ed il rilevatore; per questo motivo, una sala per un sistema DR viene acquistata in blocco unico.\nNati attorno agli anni 1990, questi sistemi sono suddivisi sostanzialmente in 3 categorie, a seconda del meccanismo utilizzato nel sensore.\nSistemi a CCD.\nIl fotone viene convertito in luce da uno strato di fosfori tipici degli schermi di rinforzo e questa immagine luminosa viene raccolta (da lenti oppure tramite un fascio di fibre ottiche) su un CCD e mostrata in tempo reale sul monitor. Per sensori di grande formato (35x43cm), i CCD diventano 4, uno per quadrante ed il computer effettua la riunione delle 4 immagini separate.\nQuesto sistema \u00e8 in grado di mostrare immagini dinamiche non solo per registrazioni di tipo televisivo, ma anche per lo studio di movimenti ad alta velocit\u00e0; per questo viene utilizzato per studi dinamici con mezzo di contrasto. Dall'altro lato, la riduzione necessaria a far rientrare circa 20\u00a0cm di schermo sulle dimensioni del CCD, porta ad una perdita della qualit\u00e0 dell'immagine e alla possibilit\u00e0 di distorsioni ottiche. Questi sistemi vengono comunque usati ogni volta che sia necessario eseguire esami temporali, arrivando senza problemi alle 30 immagini al secondo.\nSistemi diretti.\nIl sensore \u00e8 composto da uno strato di selenio amorfo, all'interno del quale i raggi sono catturati, lasciando al loro posto coppie elettrone-buca. Il campo elettrico applicato tra le superfici del selenio trasporta gli elettroni verso una sottile matrice di transistor, dove tali elettroni sono condensati. Finita l'esposizione, l'elettronica del sensore si occupa di far uscire, riga per riga, i valori di carica corrispondenti ad ogni pixel e, dopo alcune operazioni di regolazione di zero, i dati sono inviati via fibra ottica al computer, che ricostruisce l'immagine su monitor.\n\u00c8 possibile costruire rivelatori della grandezza standard per i normali esami radiografici (43x43cm), con una dimensione di pixel attorno ai 130-140\u00a0\u00b5m. La risoluzione \u00e8 ottima, poich\u00e9 gli elettroni generati dai raggi x non hanno praticamente diffusione laterale, portando ad una banda passante che supera le 3,5 lp/mm; da registrare per\u00f2 un certo rumore di fondo (rumore elettronico), che non diminuisce con l'aumentare della frequenza e questo gioca a sfavore dell'alta risoluzione.\nSistemi indiretti.\nIl sensore \u00e8 composto da uno strato di scintillatore allo ioduro di Cesio attivato Tallio (CsI:Tl), fosforo ad altissima efficienza di conversione raggi X-luce, con la speciale caratteristica di avere cristalli di pochi micron di diametro (tipicamente 5), con struttura filiforme e ordinata. Il fotone luminoso creato dalla conversione resta in pratica intrappolato nel cristallo, che agisce come una guida d'onda; in questo modo la diffusione laterale \u00e8 molto contenuta (anche se non cos\u00ec piccola come per i sistemi diretti). Il fotone viene poi raccolto da una matrice di fotodiodi; anche qui, al termine dell'esposizione, l'elettronica del sensore si occupa di far pervenire il valore di ogni pixel al computer, che mostra l'immagine; in questo caso, il tempo di lettura \u00e8 ridotto (tra 5 e 15 secondi). La dimensione del pixel \u00e8 attorno ai 140\u00a0\u00b5m.\nQuesta tecnologia ha recentemente permesso di affrontare gli studi dinamici anche nel grande formato, ma anche nel caso statico fornisce ottime immagini in tempi contenuti. La risoluzione \u00e8 leggermente inferiore a quella dei sistemi diretti, mentre il rumore di fondo \u00e8 sufficientemente ridotto. La risoluzione minore torna a vantaggio di questi tipi di sistemi rispetto a quelli diretti, in quanto non in grado di registrare le distorsioni dovute a frequenze oltre quella di Nyquist.\nVantaggi e svantaggi.\nI sistemi di Radiografia Digitale, ancora oggi non raggiungono in linea teorica la risoluzione di un sistema convenzionale analogico, capace di arrivare oltre le 5 lp/mm e fino a 15-20 lp/mm (sistemi per mammografia). Tuttavia, in pratica si trovano allo stesso livello ed anzi, in certi aspetti riescono a migliorare la qualit\u00e0 delle immagini grazie ad algoritmi di elaborazione di immagine, che esaltano i particolari di interesse diagnostico, trascurando quelli inutili.\nInoltre, l'avere un'immagine digitale permette di archiviarla direttamente su normali sistemi di archiviazione (hard disk, CD, DVD, nastri).\nLe immagini generate da queste modalit\u00e0 vanno da 2.000x2.000 a 4.000x4.000 pixel, per una profondit\u00e0 che pu\u00f2 andare dai 14 bit/pixel in acquisizione (Standard DICOM 3.0) ai 12 bit/pixel per l'invio in reti PACS.\nUlteriori vantaggi della radiografia digitale sono: l'assenza di consumabili quali pellicole o reagenti per fissare le informazioni sulla lastra tradizionale e la possibilit\u00e0 di incrementare la velocit\u00e0: una sala radiografica digitale in termini di pazienti processati pu\u00f2 rendere come 2.5-3.5 sale radiografiche convenzionali. Un'integrazione totale con un RIS pu\u00f2 diminuire i passi da fare verso un numero minimo di 3 per conseguire un'immagine diagnostica (1. selezione paziente; 2. Posizionamento paziente ed esposizione; 3. Invio immagini).\nMentre qualsiasi tipo di radiografia pu\u00f2 essere effettuato in digitale, qualche dubbio permane per la mammografia, dove l'altissima risoluzione dei sistemi analogici non potr\u00e0 essere raggiunta in tempi brevi. Alcuni produttori commercializzano sistemi per mammografia, con dimensioni del pixel attorno ai 35\u00a0\u00b5m, consigliando per la diagnosi monitor da 5 MegaPixel (2048x2560 pixel). Tuttavia alcuni radiologi preferiscono per il momento utilizzare un sistema analogico e poi digitalizzare l'immagine con uno scanner apposito per effettuare l'elaborazione dell'immagine e l'archiviazione digitale."}
{"id": "3693", "revid": "1564499", "url": "https://it.wikipedia.org/wiki?curid=3693", "title": "Rainulfo di Alife", "text": "Biografia.\nEra figlio del conte Roberto di Alife e di Gaitelgrima.\nInvestito del titolo di conte sin da 1108, quando era ancora un fanciullo, incontr\u00f2 papa Callisto II a Benevento nel 1120, fornendo atto di omaggio.\nEbbe poi una dura lite col pontefice, risolta con la restituzione del monastero di Sancta Maria in Cingla presso Alife all'abbazia di Montecassino.\nNel 1127, auspice il papa Onorio II, si alle\u00f2 con Roberto II di Capua nel tentativo di contrastare la successione di Ruggero d'Altavilla al ducato di Puglia; questi riusc\u00ec a imporsi, ma dovette concedere a Rainulfo il possesso feudale della contea di Ariano.\nDopo una breve alleanza con il sovrano, presto torn\u00f2 ad opporglisi: nel febbraio 1130, alla morte di Onorio II, Rainulfo si schier\u00f2 con il Papa legittimo Innocenzo II, contro l'antipapa Anacleto II.\nRuggero, duca di Puglia e di Calabria e padrone della Sicilia, aveva riconosciuto come valida l'elezione di Anacleto ed ebbe in ricompensa la corona di Sicilia, il 25 dicembre 1130.\nScontri con il rivale Altavilla.\nMa alcuni nobili feudatari normanni, che gi\u00e0 da tempo mordevano il freno, non accettarono il nuovo sovrano e da qui si scatenarono gli eventi che portarono allo scontro militare il 24 luglio 1132 sul fiume Sarno presso Scafati.\nLa battaglia di Scafati dapprima favorevole alle truppe regie, termin\u00f2 in una disastrosa sconfitta per Ruggero.\nAll'agosto del 1132 si fa risalire, secondo la tradizione, l'arrivo da Roma ad Alife delle reliquie di san Sisto, ottenute da Rainulfo che le aveva chieste al papa (Anacleto II).\nNella primavera dell'anno seguente Rainulfo e Roberto si recarono a Roma dove prestarono giuramento a Lotario II, sceso in Italia per farsi incoronare imperatore da Innocenzo II (4 giugno 1133). Mentre i due erano assenti, Ruggero torn\u00f2 alla riscossa catturando la moglie di Rainulfo (sua sorella Matilda) e il figlioletto: Rainulfo e Roberto dovettero rientrare precipitosamente, ma finirono col capitolare (giugno-luglio 1134). Rainulfo ottenne comunque la restituzione dei familiari.\nNel luglio 1135, una nuova rivolta capeggiata da Rainulfo provoc\u00f2 la reazione del re, che entr\u00f2 in Aversa, Capua e Alife con un esercito guidato dal cancelliere Guarino, costringendo Rainulfo a trovare rifugio in Napoli, unica citt\u00e0 a resistere.\nIntervento del Papa Legittimo e dell'Imperatore.\nNel marzo 1136 Rainulfo e il fratello Riccardo di Rupecanina, con l'appoggio del Papa legittimo Innocenzo II, chiamarono in Italia l'imperatore Lotario. Innocenzo II e Lotario II di Supplinburgo, concentrarono a maggio 1137 le proprie armate accanto al castello di Lagopesole, assediarono la citt\u00e0 di Melfi e costrinsero Ruggero II Altavilla alla fuga, quindi conquistarono la sua (ex) capitale, Melfi, il 29 giugno.\nIl Pontefice tenne il Concilio di Melfi V nel castello del Vulture: la pi\u00f9 probabile data va dal 29 giugno al 4 luglio. I Padri conciliari decisero la deposizione dell'antipapa Anacleto II. Il 4 luglio Innocenzo II, insieme all'imperatore Lotario II di Supplimburgo delegittim\u00f2 Ruggero II di Sicilia, della rivale Casata Altavilla, in favore di Rainulfo III di Alife, della Casata Drengot, nuovo Duca di Puglia. Poi a Benevento alla fine dell'estate Innocenzo e Lotario investirono Rainulfo del ducato di Puglia, mentre la contea di Alife passava a Riccardo. Ma, ripartito l'imperatore, Ruggero sbarcava di nuovo a Salerno ai primi di ottobre per ristabilire la sua autorit\u00e0 sulle citt\u00e0 ribelli. Una nuova battaglia si svolse il 29 ottobre 1137 presso Rignano Garganico, dove il re, nuovamente sconfitto, perse molti soldati e trov\u00f2 scampo nella fuga.\nLa controffensiva regia, caus\u00f2 il grave saccheggio di Alife e Telese, ma le principali citt\u00e0 della Puglia in mano a Rainulfo (Troia, Melfi, Canosa e Bari), non subirono alcun danno.\nIl Papa l'8 aprile 1139, scomunic\u00f2 Ruggero, ma il 30 dello stesso mese Rainulfo mor\u00ec. Solo con la morte di Rainulfo, forse causata da errori medici, Ruggero pot\u00e9 conquistare l'intera Italia Meridionale.\nLa profanazione del cadavere.\nRuggero accolse con grande soddisfazione la morte di Rainulfo, ma ci\u00f2 non pot\u00e9 placare la sua sete di vendetta. Giunto a Troia per reimporre la sua autorit\u00e0, Ruggero pretese la riesumazione del cadavere di Rainulfo e la sua degradazione. Secondo Falcone di Benevento, il re avrebbe intimato ai troiani:\nIl corpo fu a quel punto esumato dalla sepoltura nella cattedrale di Troia, la lastra tombale infranta e la salma, ancora in putrefazione, trascinata dal cavallo di Ruggero per l'intera citt\u00e0. Dopodich\u00e9 essa fu espulsa simbolicamente dalla citt\u00e0, venendo gettata al di l\u00e0 delle mura. Falcone, commentando la ferocia di Ruggero, pot\u00e9 dire:\n\"\"per soddisfare la sua rabbia\" [Ruggero] \"fece contro un morto quello che non aveva potuto fare contro il vivo\"\".\nFamiglia.\nRainulfo spos\u00f2 Matilde di Altavilla, figlia di Ruggero I di Sicilia, dalla quale ebbe il figlio Roberto e una figlia, Adelicia Drengot, che spos\u00f2 Rainaldo dell'Aquila, Conte di Avenel. Da Adelicia Drengot e Rainaldo dell'Aquila nacque Matilde Avenel che spos\u00f2 il Conte di Butera, Costantino II Patern\u00f2"}
{"id": "3696", "revid": "212348", "url": "https://it.wikipedia.org/wiki?curid=3696", "title": "Ruggero II", "text": ""}
{"id": "3701", "revid": "1987129", "url": "https://it.wikipedia.org/wiki?curid=3701", "title": "Rivanazzano Terme", "text": "Rivanazzano Terme (\"La R\u00ecva\" in dialetto oltrepadano) \u00e8 un comune italiano con abitanti della provincia di Pavia in Lombardia.\nLocalit\u00e0 termale, \u00e8 situata presso il torrente Staffora nell'Oltrep\u00f2 Pavese, 7\u00a0km a sud di Voghera (raggiungibile con la strada statale SS461), al confine con la provincia di Alessandria, 15\u00a0km a est di Tortona.\nStoria.\nLa pi\u00f9 antica localit\u00e0 della zona, nota fin dal 1006, era Vico Lardario, luogo della pieve di San Germano (diocesi di Tortona), che si trovava probabilmente nel luogo della parrocchia di Rivanazzano, leggermente decentrata rispetto al centro attuale dell'abitato. Il nome \"Vico Lardario\" fu utilizzato in campo ecclesiastico per tutto il medioevo. Gi\u00e0 dal XII secolo per\u00f2 si ha notizia di un nuovo centro, \"Ripa\", situato verosimilmente presso la Staffora, al centro dell'abitato attuale, dove sorger\u00e0 la torre pentagonale.\nLa localit\u00e0 di \"Bidella\" compare in epoca longobarda e seguenti fra i possedimenti dell'Abbazia di San Colombano di Bobbio.\nNel frattempo si andava sviluppando anche Nazzano, situato su un colle sull'opposta riva della Staffora, e il cui castello era il guardiano della valle. Era stato assegnato ai Malaspina, signori della vallata, nel 1164 da Federico I, ma gi\u00e0 nel 1191 il successore Enrico VI lo aggiunse ai domini pavesi dell'Oltrep\u00f2, sotto i quali fu sede di podesteria.\nLa storia successiva di Riva e di Nazzano non \u00e8 sempre chiara, anche perch\u00e9 \u00e8 probabile che almeno fino al XVI secolo esistesse una localit\u00e0 \"Ripa Nazzani\" posta sulla riva della Staffora, ma ai piedi di Nazzano, dunque sulla sponda opposta rispetto a Riva. Comunque fino al XVII secolo i due centri furono indipendenti.\nNazzano fu, dal XIII fino all'inizio del XV secolo, signoria dei Sannazzaro, maggiori feudatari guelfi dell'Oltrep\u00f2, sempre in lotta con i Beccaria; in questo periodo Nazzano fu quasi sempre in dissidio con la vicina Voghera. Successivamente pass\u00f2 ai Pusterla.\nRiva, dal canto suo, dopo essere stato forse sotto la signoria del vescovo di Tortona e poi di un altro ramo dei Sannazzaro, nel 1457 fu infeudato ai Fregoso di Genova, ai \"Terzago\" nel 1488, ai \"Pietra\" nel 1540 e infine, nel 1609, ai \"Mezzabarba\" di Pavia. Essi, nel 1613, acquistarono anche il feudo di Nazzano, determinando cos\u00ec l'unione feudale e ben presto anche comunale dei due centri.\nIl feudo unito di Riva di Nazzano pass\u00f2 poi ai \"De Mari\" di Genova e per eredit\u00e0 ai \"Rovereto \u2013 De Mari\" (dal 1712), che lo tennero fino all'abolizione del feudalesimo (1797).\nNel XIX secolo il nome del comune divenne Rivanazzano.\nA seguito del risultato positivo del referendum indetto nel marzo 2009, in cui i cittadini sono stati chiamati a pronunciarsi sulla proposta di modifica del nome, il comune ha assunto la denominazione di Rivanazzano Terme\nDa Rivanazzano transitava la via del sale lombarda, percorsa da colonne di muli che passando per la valle Staffora raggiungevano Genova attraverso il passo del Giov\u00e0 e il monte Antola.\nInfrastrutture e trasporti.\nLa stazione di Rivanazzano sorgeva lungo la ferrovia Voghera-Varzi, attiva fra il 1931 e il 1966.\nFra il 1891 e il 1929 per Rivanazzano transitava altres\u00ec la tranvia per Voghera, prolungata nel 1909 fino a Salice Terme."}
{"id": "3702", "revid": "1690213", "url": "https://it.wikipedia.org/wiki?curid=3702", "title": "Ruffano", "text": "Ruffano (\"Ruf\u00e0nu\" in dialetto salentino; \u03a1\u03bf\u03c5\u03c6\u03ac\u03bd\u03b1, \"Ruf\u00e0na\" in greco salentino) \u00e8 un comune italiano di abitanti della provincia di Lecce in Puglia.\nSituato nel basso Salento, nel territorio delle serre salentine, comprende anche la frazione di Torrepaduli. Dista 50,3\u00a0km dal capoluogo provinciale.\nGeografia fisica.\nTerritorio.\nIl territorio del comune di Ruffano, che si estende per 38,82\u00a0km\u00b2, \u00e8 situato al centro del basso Salento. Il centro abitato sorge a 127 m s.l.m. sui modesti rilievi delle serre salentine caratterizzanti gran parte dell'intero territorio comunale che risulta compreso tra i 96 e i 179 m s.l.m. La Serra di Ruffano, ricca di vegetazione tipica della macchia mediterranea, ospita numerose grotte e anfratti naturali, alcuni dei quali abitati sin dall'et\u00e0 paleolitica e riconvertiti in luoghi di culto cristiano dai Basiliani.\nConfina a nord con i comuni di Casarano e Supersano, a est con i comuni di Montesano Salentino e Miggiano, a sud-est con il comune di Specchia, a sud con il comune di Presicce-Acquarica, a sud-ovest con il comune di Taurisano, a ovest con il comune di Ugento.\nClima.\nDal punto di vista meteorologico Ruffano rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +10,2\u00a0\u00b0C, mentre quella del mese pi\u00f9 caldo, agosto, si aggira sui +36,8\u00a0\u00b0C. Le precipitazioni medie annue, che si aggirano intorno ai 94\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nStoria.\nNotizie certe sulla nascita del primo villaggio si possono avere a cominciare dalla caduta dell'Impero romano d'Occidente in poi, quando la Terra d'Otranto dovette subire, dal V all'XI secolo, un lungo periodo di guerre e distruzioni ad opera dei diversi popoli che si avvicendarono nella penisola salentina (Barbari, Saraceni, ecc...) Questo stato di soggezione e disagio dur\u00f2 anche sotto il Principato di Taranto, a cui Ruffano appartenne sino al 1463. In seguito divenne feudo dei \"Ruffa\", dei \"Colonna\", degli \"Antoglietta\", dei \"Falconi\", dei \"Filomarino\", dei Brancaccio e, in ultimo, dei \"Ferrante\" che diedero notevole lustro e prestigio alla citt\u00e0.\nLe ipotesi circa le origini del nome sono due: \"...da un centurione di nome \"Ruffo\" il quale ebbe in sorte questa terra con l'occupazione romana del Salento\" oppure, secondo le ipotesi sostenute dal vescovo Giuseppe Ruotolo, dalla voce italica \"Rufus\" o \"Rubus\" o, pi\u00f9 probabilmente, dal latino \"Rubis\", per il fatto che questo luogo era pieno di rovi o anche di frutti.\nSimboli.\nDescrizione dello stemma:\nLo stemma di Ruffano raffigura tre collinette: quella centrale \u00e8 fiammeggiante e su tutto campeggia una R maiuscola coronata, che indica l'iniziale del nome della cittadina. I tre rilievi riprodotti simboleggiano le serre salentine, sulle cui pendici sorge Ruffano. La fiamma che si alza dalla collina centrale \u00e8 simbolo di purificazione e di amore, immagine dello spirito e della trascendenza. Si\ndice che le tre colline rappresentino \"la serra\" che unisce Ruffano con Supersano, la cittadina, e il \"mucurune\" (in dialetto salentino)\nMonumenti e luoghi d'interesse.\nArchitetture religiose.\nChiesa madre della Nativit\u00e0 della Beata Maria Vergine.\nLa Chiesa matrice, dedicata alla Nativit\u00e0 della Beata Maria Vergine, fu edificata tra il 1706 e il 1713 sul sito della vecchia chiesa di rito greco.\nLa sua edificazione si deve all'impulso religioso delle Confraternite del SS. Rosario e del SS. Sacramento e al contributo corale del popolo. I lavori furono affidati ai mastri martanesi \"Ignazio\" e \"Valerio Margoleo\". Nel 1716 fu edificata la sacrestia e nel 1725 la torre dell'orologio sulla porta secondaria.A croce latina, nella navata si aprono le cappelle dei sei altari barocchi finemente scolpiti in pietra leccese. Dal 1765 al 1776 il pittore ruffanese \"Saverio Lillo\" arricchisce le pareti della chiesa con le \"Virt\u00f9\" che inquadrano gli altari laterali; la tela ottagonale del transetto che raffigura la \"Nativit\u00e0 di Maria\"; le grandi tele del presbiterio che raffigurano il \"Castigo di Core\", \"Eliodoro scacciato dal tempio\" e la \"Regina di Saba\"; \"Sant'Antonio e miracolo della mula\" nel braccio destro del transetto; \"Ges\u00f9 che scaccia i mercanti dal tempio\" nella controfacciata.\nEntrando dalla porta maggiore, a sinistra \u00e8 presente l'altare di \"Sant'Elia\", eretto nel 1722 dal carmelitano \"Domenico Salvatore Cirillo\", con al centro la statua lapidea del santo. Di fronte vi \u00e8 l'altare del \"Crocefisso\" contenente la tela della \"Crocifissione\", opera del Lillo del 1776. Segue sullo stesso lato l'altare della \"Misericordia\" realizzato nel 1722 dallo scultore \"Gaetano Carrone\" di Corigliano d'Otranto. Di fronte a quest'altare vi \u00e8 quello della \"Madonna Immacolata\" del 1713. Segue l'altare di \"Sant'Antonio da Padova\", fondato nel 1724 per devozione di \"Anna Basurto\", principessa di Ruffano. Nella nicchia \u00e8 la statua lignea del santo, mentre nel fastigio vi \u00e8 il gruppo scultoreo della \"Madonna col Bambino che consegna un panetto a Sant'Antonio\". Di fronte a questo vi \u00e8 l'altare del \"Carmine\" (o del Purgatorio), del 1722, di patronato della famiglia \"Mogavero\". \nGli altari del transetto sono quelli del \"SS. Sacramento\" a destra e del \"SS. Rosario\" a sinistra, eretti per conto delle confraternite omonime. L'altare del SS. Sacramento, opera del Carrone, rappresenta il trionfo del barocco in quanto \u00e8 il pi\u00f9 ricco e fastoso della chiesa. Al centro risalta la tela dell\"Ultima Cena\". Di fronte vi \u00e8 quello del SS. Rosario, pi\u00f9 sobrio del precedente, nei motivi ornamentali, con al centro la statua lignea della \"Madonna del Rosario\" circondata dalle quindici formelle dei \"Misteri del Rosario\" del Lillo. L'antico altare maggiore, ora collocato in sacrestia, \u00e8 stato sostituito nell'Ottocento. Quest'ultimo, in seguito agli ultimi lavori di restauro dell'edificio, \u00e8 stato posizionato nella cappella del Santissimo. La chiesa conserva pregevoli opere lignee; il coro a ventinove stalli, il pulpito, il busto di San Matteo. Pregevole \u00e8 la statua in lamina d'argento di Sant'Antonio da Padova, eseguita dal napoletano \"Sebastiano Ajello\" nel 1791.\nNegli ultimi restauri in sacrestia (1996) e nell'area sottostante la chiesa (2002) sono emerse le fondamenta di vecchie case (abbattute per la costruzione della nuova chiesa), le fosse di sepolture e tracce dell'antica chiesa tardo-quattrocentesca: aree che il visitatore pu\u00f2 accedere da una scalinata. La cappella ipogea, al centro delle camere mortuarie, \u00e8 stata realizzata nel corso degli ultimi lavori di restauro e manutenzione del tempio.\nNel braccio sinistro del transetto, nell'apposita cantoria, si trova l'organo a canne Ruffatti, del 1970, con consolle indipendente a pavimento. A trasmissione elettrica, ha due tastiere di 61 note ciascuna ed una pedaliera concavo-radiale di 30.\nChiesa della Madonna del Carmine.\nIl sito occupato dalla Chiesa della Madonna del Carmine \u00e8 da secoli un punto di riferimento religioso per la comunit\u00e0 locale, dapprima con la chiesa rupestre, in seguito con la chiesa di San Marco e infine con l'attuale edificio sacro. La chiesa rupestre, accessibile dalla navata, risale al XII secolo e costitu\u00ec un importante luogo di culto bizantino. Scavata nella roccia e a forma circolare, conserva ancora tracce degli affreschi e di alcune sepolture ricavate nel piano di calpestio. Nel XVI secolo venne sovrapposta alla chiesa rupestre una costruzione \"sub divo\" dedicata a San Marco che, per circa due secoli, fu considerata la pi\u00f9 importante del paese. In seguito al trasferimento della confraternita del Carmine nella seconda met\u00e0 del XVII secolo, la chiesa venne presto abbattuta per fare posto nel 1713, all'attuale. Quest'ultima, accessibile attraverso un portale barocco, si presenta a navata unica e custodisce all'interno un altare maggiore in stile barocco e due pale ottocentesche poste sui due altari laterali (di cui una raffigurante la \"Morte di San Giuseppe\", datata 1832 e firmata da Rachele Lillo, figlia di Saverio). Negli anni sessanta del secolo scorso fu sottoposta a numerosi lavori di ampliamento della struttura e di restauro delle opere in essa contenute.\nChiesa San Francesco e Convento dei Cappuccini.\nLa Chiesa di San Francesco d'Assisi, accorpata al Convento dei Cappuccini, risale al 1621. Inizialmente dedicata a Sant'Antonio da Padova, la chiesa presenta un'architettura estremamente semplice tipica delle costruzioni francescane. L'interno, a due navate comunicanti attraverso archi poggianti su grossi pilastri, presenta una copertura a vela e termina con il presbiterio delimitato da un grande arco trionfale dove campeggia lo stemma dell'ordine francescano. La chiesa \u00e8 dotata di sette altari; il maggiore con tela del XVIII secolo raffigurante l'Assunta e i laterali dedicati a Sant'Antonio da Padova, al Sacro Cuore, al Crocefisso, a San Francesco d'Assisi, alla Porziuncola e a San Fedele. Oltre alle tele degli altari, sono presenti le tele dell'Angelo Custode e di San Michele Arcangelo e dipinti seicenteschi, di scuola francescana, fra cui una Deposizione. Ai lati del presbiterio sono posizionate le statue lapidee di San Pietro e di San Paolo. Una cantoria sormonta la porta d'ingresso.\nChiesa Madonna del Buon Consiglio.\nLa Chiesa della Madonna del Buon Consiglio sorge sul luogo della grancia basiliana del XIV secolo dedicata a San Foca che fu la prima parrocchiale di Ruffano fino ai primi decenni del Cinquecento. L'antico edificio di rito greco fu demolito nel 1845 per far posto alla nuova costruzione ultimata nel 1867.La chiesa, in stile neoclassico, \u00e8 ad una sola navata terminante nel presbiterio. L'altare maggiore ospita la tela della Madonna del Buon Consiglio su cui \u00e8 raffigurato il donante, Deodato Metafune, il fondatore della confraternita promotrice della costruzione della chiesa. Nella navata sono presenti cinque altari laterali (tre a destra e due a sinistra) intitolati a San Michele Arcangelo, a San Rocco, a Maria Addolorata, a Maria Rifugio dei Peccatori e alla Madonna del Carmelo.\nChiesa dell'Annunziata.\nLa Chiesa dell'Annunziata, voluta dalla locale famiglia dei \"Riccio\", fu edificata nel XVII secolo sull'impianto di un'omonima cappella di rito greco. Al 1699 risale il dipinto dell'Annunciazione posto sull'unico altare della chiesa. Nei primi decenni dell'Ottocento la struttura fu interessata da un radicale intervento di restauro che le confer\u00ec l'attuale aspetto neoclassico. Ottocenteschi sono l'organo a canne, il doppio coro ligneo, il pavimento e l'altare in marmo.\nChiesa di San Francesco da Paola.\nLa Chiesa di San Francesco da Paola, attualmente di propriet\u00e0 privata, venne edificata nel 1709 per volere del parroco del tempo Antonio d'Alessandro. Il piccolo edificio, situato nell'omonima piazza, possiede un semplice prospetto con porta d'ingresso sormontata dalla statua del santo e campanile a vela. L'interno, a pianta quadrata, custodisce la settecentesca statua lignea di San Francesco da Paola e un pavimento maiolicato, pure del Settecento.\nChiesa della Madonna Addolorata.\nLa Chiesa della Madonna Addolorata fu eretta dalla famiglia Saetta-Rizzuni nella met\u00e0 dell'Ottocento. Inquadrata da due robuste paraste, la facciata \u00e8 impreziosita da una nicchia contenente la statua in pietra della Vergine Addolorata che sorregge il corpo esanime di Cristo. L'interno, dotato di pavimentazione musiva realizzata nel 1926, conserva l'altare maggiore e due tele di cui una raffigurante la \"Crocifissione\".\nChiesa della Madonna della Serra.\nLa Chiesa della Madonna della Serra risale al XVI secolo, ma fu radicalmente restaurata nel 1648 dal principe Carlo Brancaccio e poi verso il 1831.\nAi restauri ottocenteschi si deve l'interno con volta a stella e l'unico altare in pietra leccese su cui \u00e8 presente un'immagine recente della \"Vergine\". Su un pilastro \u00e8 conservato un affresco cinquecentesco, ritoccato nel XVIII secolo, raffigurante la Madonna del Latte: leggermente inclinata e avvolta nei suoi ampi panneggi, la Vergine stringe con la mano sinistra il Bambino adagiato su un cuscino azzurro decorato da galloni e fiocchi dorati, mentre con la destra gli porge la mammella.\nL'esterno evidenzia le due diverse fasi costruttive che oggi caratterizzano l'edificio. La parte anteriore presenta una facciata in conci tufacei realizzata nella seconda met\u00e0 del Settecento e ripresa durante i restauri del 1831 con il frontone spezzato e il piccolo campanile a vela che sovrasta la monofora strombata. Pi\u00f9 antico \u00e8 il corpo posteriore.\nCripta del Crocifisso.\nSituata in aperta campagna, al confine con il comune di Casarano, la cripta del Crocefisso o di \"Santa Costantina\" \u00e8 un ambiente ipogeo naturale trasformato in luogo di culto dai bizantini nell'XI secolo. Nonostante ricada in territorio ruffanese e sotto la giurisdizione ecclesiale della Chiesa Madre di Ruffano, la cripta \u00e8 stata da sempre ritenuta parte integrante della citt\u00e0 di Casarano per via della lontananza dal centro abitato.\nLa zona circostante la cripta, nelle cui vicinanze sono ancora presenti i ruderi dell'antico convento appartenuto dapprima ai monaci basiliani e successivamente agli Olivetani, rappresenta un importante sito preistorico, storico e naturalistico. Graffiti di epoca paleolitica e fossili risalenti a comunit\u00e0 del periodo Neolitico convivono con le affrescate pareti della grotta. Degli affreschi bizantini si ricordano quello del \"Cristo Crocifisso\" con San Giovanni Apostolo e Maria Addolorata e quello raffigurante Santa Costantina.\nArchitetture militari.\nCastello Brancaccio.\nSorto sulla zona pi\u00f9 elevata dell'abitato, il castello (ora palazzo Pizzolante-Leuzzi) \u00e8 composto da un nucleo pi\u00f9 antico (tardo quattrocentesco) e da una parte aggiornata in epoca barocca. Frutto della sedimentazione di diversi interventi che nel tempo hanno modificato l'originaria fisionomia castellana, la residenza conserva l'assetto e l'impianto tipologico e distributivo conferitole, nella prima met\u00e0 del Seicento, dalla famiglia Brancaccio.\nGli interventi realizzati tra il 1626 e il 1654 interessarono i volumi interni e soprattutto lo splendido cortile ad arcate sovrapposte, impreziosito da una panoplia militaresca che riveste gli estradossi degli archi e i pilastrini della balaustra con elmi, scudi, corazze, faretre e armi da fuoco, mentre le pareti del loggiato superiore furono decorate da un fregio affrescato con scene di soggetto mitologico (oggi fortemente deteriorate). Allogata in una nicchia a giorno \u00e8 la statua del capostipite Rinaldo Brancaccio, accompagnata dai presunti ritratti in bassorilievo del figlio Ferdinando e del nipote Carlo. Autore dell'apparato plastico del cortile fu lo scultore leccese Angelo Ricciardo, come rivela la memoria epigrafica riportata in uno scudo ovale sulla trabeazione superiore: \u201cM[ASTRO] ANGELO RICCIARDO / DI LECCE SCOLPIVA / 1654\u201d.\nAl 1657 circa \u00e8 databile la cosiddetta \u201cLoggia Brancaccio\u201d, un collegamento a giorno che scavalca vico del Popolo, unendo la residenza feudale con la vicina Matrice.\nUlteriori interventi si collocano tra Sei e Settecento, quando il feudo pass\u00f2 dai Brancaccio alla famiglia d'Amore; a questo periodo risale l'edificazione di un lungo corpo terrazzato su piazza S. Francesco, ornato da una teoria di arcate con paraste a bugne. Nel 1753 ai principi d'Amore si avvicendarono i marchesi Ferrante, che apposero il proprio stemma sull'adiacente porta urbica e sul portale d'ingresso al palazzo. La residenza fu infine acquistata nel 1835 da Antonio Leuzzi di Latiano, i cui discendenti ne sono tuttora proprietari.\nSiti archeologici.\nGrotta della Trinit\u00e0.\nDi origine naturale, la grotta fu frequentata sin dal Neolitico. L'ipogeo, lungo complessivamente 23 metri, \u00e8 costituito da un ambiente iniziale dal quale, attraverso uno stretto cunicolo, si giunge nella parte pi\u00f9 profonda della grotta. I rinvenimenti di ceramica hanno potuto constatare che la grotta \u00e8 stata abitata ininterrottamente dal periodo neolitico fino al Medioevo. A partire dal IX secolo \u00e8 stata utilizzata da monaci eremiti e successivamente, dall'XI secolo, fu trasformata in luogo di culto come testimoniano i resti di affreschi bizantini.\nAree naturali.\nBosco Occhiazzi.\nEsteso per circa due ettari, \u00e8 caratterizzato da una vegetazione costituita principalmente da macchia mediterranea. L'intera zona boschiva, riparo di numerose specie di insetti, anfibi, rettili, uccelli e mammiferi, \u00e8 stata recentemente riqualificata e attrezzata attraverso il contribuito del Programma LEADER + del GAL Capo Santa Maria di Leuca.\nCollina Madonna della Serra.\nLa Collina \"Madonna della Serra\" \u00e8 un modesto rilievo facente parte delle serre salentine, la cui altitudine supera di poco i 175 metri s.l.m. La collina \u00e8 ricca di vegetazione e fauna. La macchia mediterranea \u00e8 presente in quantit\u00e0 esagerata con numerose variet\u00e0 di piante fra cui: il Leccio, il Corbezzolo, il Ginepro Rosso, il Lentisco, l'Erica, l'Euforbia, il Mirto, la Ginestra e il Rosmarino.Su questo rilievo sorge l'omonima chiesa e una torre di avvistamento del XVI secolo, costruita dagli Aragonesi dopo l'assedio di Otranto da parte dei Saraceni avvenuto nel 1480. La torre, adibita nel corso dei secoli a vari usi, da ricovero per i pellegrini e gli animali, a residenza estiva e anche a rifugio per cacciatori, \u00e8 stata recuperata e adibita a \"Centro visita/aula didattica\" al servizio del Parco Naturalistico Bosco Occhiazzi-Madonna della Serra attraverso strumenti didattici ed espositivi.\nSociet\u00e0.\nEtnie e minoranze straniere.\nAl 31 dicembre 2017 a Ruffano risultano residenti 295 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Ruffano \u00e8 il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nGeografia antropica.\nFrazioni.\nL'unica frazione di Ruffano \u00e8 Torrepaduli. La frazione \u00e8 nota per la danza scherma, particolare tipo di pizzica, che mima nelle sue movenze, scandite dal suono ritmico ed ossessivo del tamburello, un duello tra due contendenti che si tiene all'interno di un cerchio delimitato dalla folla che vi assiste (ronda), in cui, inoltre, l'arma di offesa (coltello) viene sostituita dalle dita indice e medio della mano e che richiama numerosi fedeli e turisti, oltre a studiosi di questo evento unico, in occasione dei festeggiamenti in onore di San Rocco (15-16 agosto). In un passato non tanto lontano la danza veniva condotta con armi vere e non erano poche le persone che dovevano fare ricorso alle cure dei Medici per ferite pi\u00f9 o meno importanti. Oggi rimane l'aspetto folcloristico che, comunque, fa rivivere alle migliaia di persone che intervengono ogni anno, gremendo il piazzale antistante il Santuario di S. Rocco, il clima di \"resa dei conti\" che animava in passato i contendenti che si davano appuntamento proprio a Torrepaduli il 15 di agosto per sanare precedenti \"divergenze d'opinioni\" e vecchie \"ruggini\".\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, che si distinguono per l'arte della tessitura, del ricamo, della ceramica, della terracotta, oltrech\u00e9 per la lavorazione dei metalli.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalla \"SP374 Miggiano-Taurisano\" e dalle strade provinciali interne: \"SP71 Ruffano-Casarano\", \"SP164 Ruffano-Spongano\", \"SP172 Ruffano-Surano\", \"SP176 Ruffano-Taurisano\", \"SP179 Ruffano-Montesano Salentino\", \"SP362 Ruffano-Supersano\".\nFerrovie.\nLa stazione ferroviaria pi\u00f9 vicina \u00e8 quella di \"Casarano\" posta sulla linee Gallipoli-Casarano e Novoli-Gagliano del Capo delle Ferrovie del Sud Est.\nSport.\nPallavolo.\nLa societ\u00e0 di pallavolo del paese, la \"MB Volley Ruffano\", vanta una lunga tradizione pallavolistica e la presenza delle proprie squadre in vari campionati Fipav; in particolare, la prima squadra milita attualmente nel campionato di Serie C maschile. Molti sono i nomi legati a questa societ\u00e0, tra i quali spiccano quelli di Gianluca Nuzzo, Camillo Plac\u00ec, Matteo Bisanti, Maria Adelaide Babatunde e Marco Serra. Le partite sono disputate nel palazzetto comunale intitolato alla memoria di Marcello Bisanti, fondatore e dirigente della Societ\u00e0 che, negli anni prima della sua scomparsa, le ha dato lustro grazie alle proprie qualit\u00e0 sociali e sportive.\nCalcio.\nLa squadra di calcio della citt\u00e0 \u00e8 l\"U.S.D. Ruffano Calcio\" che milita nel girone C pugliese di 1\u00aa Categoria.\nColori sociali: Granata."}
{"id": "3704", "revid": "290948", "url": "https://it.wikipedia.org/wiki?curid=3704", "title": "Rapporto trofico", "text": "I rapporti trofici sono le interazioni ecologiche relative alla nutrizione.\nGli unici rapporti trofici che coinvolgono anche fattori abiotici sono quelli con cui gli autotrofi (denominati, in Ecologia, produttori) ricavano energia e materia dal mondo inorganico. \nAttualmente il processo di questo tipo che assicura la quasi totalit\u00e0 della produzione di materia vivente \u00e8 la fotosintesi. Altre forme di autotrofia sono confinate attualmente in ambienti ristretti.\nI rapporti trofici tra organismi sono:"}
{"id": "3705", "revid": "1957733", "url": "https://it.wikipedia.org/wiki?curid=3705", "title": "Riproduzione", "text": "La riproduzione (o procreazione), in biologia, \u00e8 il processo attraverso il quale organismi viventi (chiamati genitori) generano altri individui della stessa specie (chiamati discendenti). \u00c8 il punto cruciale dell'esistenza di un individuo perch\u00e9 permette la trasmissione delle informazioni genetiche da una generazione a quella successiva.\nBasi.\nPer poter comprendere la riproduzione, bisogna conoscere prima la differenza fra il fenomeno della mitosi e della meiosi: la cariocinesi \u00e8 la divisione del nucleo durante la mitosi. A seguito della cariocinesi, avviene di solito la citocinesi, ovvero la scissione vera e propria della cellula nel suo complesso.\nPer quanto riguarda la \"meiosi\", molto pi\u00f9 complessa, bisogna prima definire i concetti di aploidia e di diploidia; le cellule aploidi hanno un solo set di cromosomi, mentre le cellule diploidi, ne hanno due coppie, uguali fra loro. Quindi la meiosi avviene con la scissione, della cellula madre, in quattro cellule figlie, dette gameti o meiospore (a seconda del loro destino), che si ritroveranno ognuna con il patrimonio genetico diviso a met\u00e0 (passaggio da diploidia ad aploidia). Il gamete, si fonder\u00e0 con un altro gamete, tramite cariogamia (da aploide a diploide), e quindi per fecondazione, riprodurr\u00e0 l'organismo completo. La meiospora, si accrescer\u00e0, senza fondersi con altre cellule aploidi, dando anch'essa origine ad un organismo completo. Per quanto riguarda il primo processo, esso \u00e8 alla base della riproduzione di quasi tutti gli organismi unicellulari, mentre la meiosi \u00e8 alla base della riproduzione per molti organismi pluricellulari. Negli organismi pluricellulari, inoltre, la mitosi \u00e8 fondamentalmente il meccanismo con cui si svolge l'accrescimento del singolo individuo, quindi non \u00e8 una forma di riproduzione.\nSulla base di questi elementi quindi, si riconoscono due forme di riproduzione: una presuppone la mitosi e viene detta \"riproduzione asessuata\", l'altra presuppone l'alternanza fra meiosi e fecondazione e viene detta \"riproduzione sessuata\". In generale abbiamo l\"olocarpia\" se l'intero corpo partecipa al processo riproduttivo (organismi unicellulari), e l\"eucarpia\" se \u00e8 solo una parte del corpo a parteciparvi (frammenti di organismo e organi genitali).\nClassificazione.\nRiproduzione asessuata.\nLa riproduzione asessuata (o asessuale, o agametica, o vegetativa, o agamica, o pi\u00f9 semplicemente agamia) si ha quando un organismo, uni o pluricellulare genera copie identiche di se stesso. \u00c8 tipica di batteri, piante e animali inferiori. Alla base di tale riproduzione vi \u00e8 l'assenza di fenomeni sessuali (come suggerisce il nome) e di ricombinazione genetica: le cellule che danno origine ai nuovi organismi si sono infatti originate esclusivamente per divisione mitotica, con il mantenimento invariato del corredo cromosomico (aploide o diploide) e senza alcun scambio di geni fra cromosomi omologhi.\nRiproduzione sessuata.\nLa \"riproduzione sessuata\" (o \"sessuale\", o \"gametica\", o \"anfigonica\", o \"gamica\", o pi\u00f9 semplicemente \"gamia\", o \"anfigonia\") consiste nella generazione di un nuovo individuo il cui nucleo (almeno quello della prima cellula, nel caso di organismi pluricellulari) deriva dalla fusione di due nuclei diversi, provenienti, di norma, da due individui diversi; il genoma dell'individuo figlio \u00e8 quindi diverso da quello di entrambi i nuclei genitori. \u00c8 tipica degli organismi pluricellulari pi\u00f9 complessi come piante (es. Tracheofite) e animali (es. Artropodi, Cordati). Mentre nella riproduzione asessuata la variabilit\u00e0 genetica \u00e8 affidata solo alle mutazioni, qui abbiamo anche il fattore di variabilit\u00e0 dovuto alla ricombinazione dei patrimoni genetici fra due individui e il crossing over della meiosi.\nRiproduzione e dinamica di popolazione.\nBench\u00e9 le due modalit\u00e0 siano molto diverse, la riproduzione sessuale e asessuale producono in genere un numero di discendenti maggiore del numero dei genitori, compensando cos\u00ec l'incapacit\u00e0 dei singoli individui di sopravvivere alle sfide con l'ambiente. All'interno di un ciclo biologico che presuppone la successione di pi\u00f9 generazioni, possono per\u00f2 verificarsi eventi riproduttivi (che in genere corrispondono ad una riproduzione sessuale) in cui il numero di discendenti \u00e8 inferiore a quello dei genitori. Eventi di questo tipo si riscontrano, ad esempio, negli Afidi, nei quali la moltiplicazione \u00e8 affidata alla riproduzione per partenogenesi, mentre con l'accoppiamento di due individui di differente sesso (anfigonici) si verifica un atto fecondativo che porta alla formazione di un uovo. In questi casi la riproduzione ha lo scopo di permettere la sopravvivenza della specie ad una condizione ambientale sfavorevole oppure di sfruttare la variabilit\u00e0 genetica, derivata dalla ricombinazione genica associata alla sessualit\u00e0, all'interno di una popolazione in cui la moltiplicazione \u00e8 fondamentalmente basata sulla riproduzione asessuale.\nIn un ecosistema in equilibrio l'entit\u00e0 della popolazione di una determinata specie si mantiene costante, tuttavia in alcune specie si possono verificare fluttuazioni della popolazione nel breve o nel medio periodo, dovute essenzialmente al tipo di strategia adottata nella dinamica di popolazione:\nNella strategia r, propria delle piante, dei microrganismi, dei funghi, della maggior parte degli animali (soprattutto fra gli invertebrati), l'energia \u00e8 investita nel produrre un elevato numero di gameti e zigoti; dall'impatto con l'ambiente si avr\u00e0 un'elevata mortalit\u00e0, ma il numero di discendenti che sopravvivono e giungono alla maturit\u00e0 sessuale \u00e8 cos\u00ec alto, in termini assoluti, da permettere anche temporanee fasi di crescita esponenziale.\nNella strategia K, propria della maggior parte degli uccelli e dei mammiferi, l'energia \u00e8 investita nello sviluppo e nella sopravvivenza del singolo individuo: in queste specie sia il tasso di riproduzione sia il tasso di mortalit\u00e0 sono relativamente bassi e la popolazione mostra una sostanziale stabilit\u00e0 in equilibrio con l'ecosistema."}
{"id": "3707", "revid": "124706416", "url": "https://it.wikipedia.org/wiki?curid=3707", "title": "Rive d'Arcano", "text": "Rive d'Arcano (\"Rivis Darcjan\" in friulano standard, \"Rives Darcjan\" in variet\u00e0 locale) \u00e8 un comune italiano di abitanti del Friuli-Venezia Giulia.\nNei suoi immediati dintorni si erge il \"Castello d'Arcano\", massiccia costruzione del XII secolo, con all'interno una chiesa seicentesca. Non lontano fu edificata, nel quattrocento, la chiesa di \"San Martino\".\nMonumenti e luoghi d'interesse.\nUnico superstite dei due o forse tre castelli che via via furono costruiti nel feudo della famiglia Tricano (poi d'Arcano), il castello si trova nella frazione di \"Arcano Superiore\".\nL'attuale castello \u00e8 sorto su una precedente costruzione fortificata, forse antecedente il X secolo. Le origini si fanno risalire a Leonardo da Cornu, il cui figlio Ropretto (o Rioretto) diede origine alla famiglia dei Tricano, divenuta in seguito d'Arcano. Il nome Tricano della famiglia prende origine dallo stemma, su cui erano rappresentati tre cani neri per simboleggiare la fedelt\u00e0 all'Imperatore e al Patriarca di Aquileia. Tale fedelt\u00e0 fu premiata con la carica ereditaria di marescialli e vessilliferi della Chiesa Aquileiense.\nPer questo motivo i Tricano furono coinvolti in tutte le lotte feudali che sconvolsero il Patriarcato tra il XIV ed il XV secolo.\nNel 1420 il castello pass\u00f2 sotto il dominio della Repubblica di Venezia e nel 1511 fu danneggiato durante la rivolta contadina del gioved\u00ec grasso.\nMentre all'esterno il complesso si presenta massiccio, con bifore tardoromaniche, merlature, camminamenti e torri di vedetta, all'interno esso cela i caratteri di una residenza di campagna, con alcuni pregevoli affreschi secenteschi e settecenteschi.\nAl castello \u00e8 legata la misteriosa vicenda di Francesco d'Arcano, che nel 1635 spos\u00f2 Todeschina di Prampero, la quale fu poi uccisa a pugnalate per gelosia. Todeschina, prima di morire, scrisse con il sangue le proprie iniziali su un muro del castello: tale scritta rimase visibile fino al terremoto del 1976. Francesco fece murare il cadavere, che fu ritrovato durante i lavori di restauro nei primi del novecento.\nSociet\u00e0.\nLingue e dialetti.\nA Rive d'Arcano, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Rive d'Arcano rientra fra le varianti appartenenti al friulano centro-orientale.\nEconomia.\nArtigianato.\nPer quanto riguarda l'artigianato, il comune \u00e8 rinomato soprattutto per la produzione di pantofole.\nSport.\nCalcio.\nLa squadra di calcio della citt\u00e0 \u00e8 l\"'A.S.D. Rive d'Arcano Flaibano\" che milita nel girone A friulano di Promozione. \u00c8 nata nel 2020 a seguito della fusione tra A.S.D. Rive d'Arcano e G.S. Flaibano. I colori sociali sono il giallo, il nero e l'azzurro.\nTennis\nPallavolo.\nLa squadra di pallavolo della citt\u00e0 \u00e8 la \"Volley Corno Associazione Comunale Dilettantistica Pallavolo\" che milita nel girone B friulano di Prima categoria femminile. I colori sociali sono il rosso ed il bianco.\nTennis.\nLa squadra di tennis della citt\u00e0 \u00e8 la \"Associazione Sportiva Dilettantistica Tennis Club Rive d'Arcano\" che milita nella serie D4 maschile girone 1. I colori sociali sono il rosso ed il bianco. Inoltre sono presenti una serie di tennisti singolari che militano in vari tornei regionali. I campi da gioco della societa \u00e8 provvista di un campo in sintetico al coperto e riscaldato e due in terra rossa all'aperto al cui loco organizzano vari tornei durante il corso dell'anno e anche corsi estivi per ragazzi.\nArti Marziali.\n\"Polisportiva Judo Club Shimai Dojo Associazione Sportiva Dilettantistica\" si trova a rive d'arcano ed \u00e8 affiliata alla FIJLKAM, alla ISP.\nBocciofila\nA.S.D. NUOVA BOCCIOFILA DEL CORNO \u00e8 la societ\u00e0 bocciofila di Rive d'Arcano ricostituita nel 2009 che milita nel Campionato Nazionale di Serie B Est Triveneto."}
{"id": "3709", "revid": "438678", "url": "https://it.wikipedia.org/wiki?curid=3709", "title": "Regno", "text": ""}
{"id": "3711", "revid": "174925", "url": "https://it.wikipedia.org/wiki?curid=3711", "title": "RNA", "text": "Lacido ribonucleico (in sigla RNA, dall'inglese \"RiboNucleic Acid\"; meno comunemente, in italiano, anche ARN) in chimica, \u00e8 una molecola polimerica implicata in vari ruoli biologici di codifica, decodifica, regolazione ed espressione dei geni. L'RNA e il DNA sono acidi nucleici che, insieme a proteine, carboidrati e lipidi, costituiscono le quattro principali macromolecole essenziali per tutte le forme di vita conosciute.\nCome il DNA, l'RNA \u00e8 assemblato come una catena di nucleotidi, ma a differenza del DNA \u00e8 pi\u00f9 frequente in natura come un singolo filamento ripiegato su se stesso, piuttosto che un doppio filamento accoppiato. Gli organismi cellulari utilizzano l'RNA messaggero (mRNA) per trasmettere le informazioni genetiche (mediante le basi azotate guanina, uracile, adenina e citosina, indicate con le lettere G, U, A e C) che dirigono la sintesi di proteine specifiche. Molti virus codificano le loro informazioni genetiche utilizzando un genoma a RNA.\nAlcune molecole di RNA svolgono un ruolo attivo all'interno delle cellule al fine di catalizzare le reazioni biologiche, di controllo dell'espressione genica o per percepire e comunicare le risposte a segnali cellulari. Uno di questi processi attivi \u00e8 la sintesi proteica, una funzione universale per cui molecole di mRNA dirigono l'assemblaggio delle proteine nei ribosomi. Questo processo utilizza le molecole di RNA di trasferimento (tRNA) per fornire gli aminoacidi al ribosoma, dove l'RNA ribosomiale (rRNA) collega insieme gli aminoacidi per formare le proteine.\nConfronto.\nLa struttura chimica dell'RNA \u00e8 molto simile a quella del DNA, ma differisce in tre aspetti principali:\nCome il DNA, l'RNA \u00e8 biologicamente pi\u00f9 attivo, tra l'mRNA, il tRNA, l'rRNA, l'snRNA e altri RNA non codificanti, contengono sequenze auto-complementari che permettono a parti dell'RNA di ripiegarsi e collegarsi andando a formare doppie eliche. L'analisi di questi RNA ha rivelato che essi sono altamente strutturati. A differenza del DNA, le loro strutture non sono costituite da lunghe doppie eliche, ma piuttosto da raccolte di eliche riunite in strutture simili a proteine. In questo modo, l'RNA pu\u00f2 realizzare la catalisi chimica, come gli enzimi. Ad esempio, la determinazione della struttura del ribosoma, un enzima che catalizza la formazione di un legame peptidico, ha rivelato che il suo sito attivo \u00e8 composto interamente di RNA.\nStruttura.\nOgni nucleotide dell'RNA contiene uno zucchero ribosio, con il carbonio numerato da 1' a 5'. Una base \u00e8 collegata alla posizione 1', in generale, l'adenina (A), la citosina (C), la guanina (G) e uracile (U) . Adenina e guanina sono purine, citosina e uracile sono pirimidine. Un gruppo fosfato \u00e8 attaccato alla posizione 3' di un ribosio e alla posizione 5' del successivo. I gruppi fosfato hanno una carica negativa a un pH fisiologico, rendendo l'RNA una molecola carica (polianione). Le basi formano legami idrogeno tra la citosina e la guanina, tra l'adenina e uracile e fra la guanina e uracile. Tuttavia, altre interazioni sono possibili, come ad esempio un gruppo di basi adenina legate tra loro, o un tetragiro GNRA che possiede una coppia di base di guanina-adenina.\nUna caratteristica strutturale importante dell'RNA che lo distingue dal DNA \u00e8 la presenza di un gruppo idrossile in posizione 2' dello zucchero ribosio. La presenza di questo gruppo funzionale provoca l'adozione di un'elica a forma di A rispetto alla forma B pi\u00f9 comunemente osservata nel DNA. Questo si traduce in un solco maggiore molto profondo e stretto e un solco minore superficiale e largo. Una seconda conseguenza della presenza del gruppo 2'-idrossile \u00e8 che nelle regioni conformazionalmente flessibili di una molecola di RNA (cio\u00e8 non coinvolte nella formazione di una doppia elica), pu\u00f2 attaccare chimicamente il legame fosfodiestere adiacente e fendere la dorsale.\nL'RNA \u00e8 trascritto con solo quattro basi (adenina, citosina, guanina e uracile), ma queste basi e zuccheri possono essere modificati in numerosi modi, come gli RNA maturi. La pseudouridina (\u03a8), in cui il legame tra uracile e ribosio passa da un legame C-N ad un legame C-C, e la ribotimidina (T) si trovano in vari luoghi (i pi\u00f9 importanti nel ciclo T\u03a8C di tRNA). Un altro notevole base modificata \u00e8 ipoxantina, una base adenina deaminato cui nucleosidici \u00e8 chiamato inosina (I). Inosina gioca un ruolo chiave nella ipotesi oscillazione del codice genetico.\nVi sono pi\u00f9 di 100 altri nucleosidi modificati presenti in natura. La pi\u00f9 grande diversit\u00e0 strutturale di modifiche pu\u00f2 essere trovato nel tRNA, mentre la pseudouridina e i nucleosidi spesso presenti nell'rRNA sono i pi\u00f9 comuni. I ruoli specifici di molte di queste modifiche dell'RNA non sono pienamente comprese. Tuttavia, \u00e8 da notare che, nell'RNA ribosomiale molte delle modificazioni post-trascrizionali si verificano nelle regioni altamente funzionali, come il centro della peptidil-transferasi e l'interfaccia subunit\u00e0, che implica che sono importanti per la funzione normale.\nLa forma funzionale di molecole a singolo filamento di RNA, come le proteine, richiede spesso una struttura terziaria specifica. L'impalcatura di questa struttura \u00e8 fornita da elementi strutturali secondari che sono legami idrogeno all'interno della molecola. Questo porta a diversi \"domini\" riconoscibili della struttura secondaria. Dal momento che l'RNA \u00e8 carico, sono necessari ioni metallici, come Mg2+ per stabilizzare molte strutture secondarie e terziarie.\nSintesi.\nLa sintesi dell'RNA \u00e8 solitamente catalizzata da un enzima, l'RNA-polimerasi, utilizzando il DNA come stampo, un processo noto come trascrizione. La trascrizione inizia con il legame dell'enzima ad una sequenza promotrice nel DNA (di solito \"a monte\" di un gene). Il DNA a doppia elica viene svolto dall'attivit\u00e0 elicasi dell'enzima. L'enzima procede poi lungo il filamento stampo nella direzione da 3' a 5', sintetizzando una molecola di RNA complementare nell'allungamento che si verifica da 5' a 3'. La sequenza di DNA determina anche il luogo dove si verifica la cessazione della sintesi di RNA.\nLa prima trascrizione dell'RNA \u00e8 spesso modificata da enzimi dopo la trascrizione. Ad esempio, un poliadenilazione e una rivestimento in 5' vengono aggiunti a un pre-mRNA eucariote e gli introni sono rimossi dal spliceosoma.\nVi sono anche una serie di RNA polimerasi RNA-dipendente che utilizzano l'RNA come stampo per la sintesi di un nuovo filamento di RNA. Per esempio, un numero di virus a RNA (come il \"poliovirus\") utilizzano questo tipo di enzima per replicare il loro materiale genetico. Inoltre, l'RNA polimerasi RNA-dipendente \u00e8 parte del percorso di interferenza dell'RNA in molti organismi.\nTipi di RNA.\nVi sono tre tipi di RNA comuni a tutti gli organismi cellulari:\nNegli eucarioti abbiamo anche:\nLa sintesi dell'RNA \u00e8 molto simile a quella del DNA. La RNA polimerasi non richiede per\u00f2 un innesco. La trascrizione pu\u00f2 iniziare solo presso una sequenza detta promotore e termina in presenza di altre sequenze particolari. \u00c8 stata avanzata l'ipotesi che l'RNA abbia assunto un ruolo chiave negli organismi primitivi prima del DNA (RNA world o mondo a RNA). A favore di tale ipotesi c'\u00e8 la capacit\u00e0 catalitica di alcune molecole di RNA (\"ribozimi\"). Sull'mRNA viene trascritta l'informazione genetica che poi verr\u00e0 utilizzata per svariati usi.\nPanoramica.\nL'RNA messaggero (mRNA) \u00e8 l'RNA che trasporta le informazioni dal DNA al ribosoma, i siti della sintesi proteica (traduzione) nella cellula. La sequenza codificante dell'mRNA determina la sequenza aminoacidica della proteina che viene prodotta. Tuttavia, molti RNA non possiedono codice per le proteine (circa il 97% della produzione trascrizionale non codifica proteine negli eucarioti).\nQuesti cosiddetti RNA non codificanti (\"ncRNA\") possono essere codificati dai propri geni (geni RNA), ma possono anche derivare da introni di mRNA. Gli esempi pi\u00f9 importanti di RNA non codificanti sono l'RNA di trasporto (tRNA) e l'RNA ribosomiale (rRNA), entrambi i quali sono coinvolti nel processo di traduzione. Vi sono anche RNA non codificanti coinvolti nella regolazione genica, nel processo dell'RNA e altri ruoli. Alcuni RNA sono in grado di catalizzare le reazioni chimiche, come il taglio e legatura altre molecole di RNA e la catalisi di formazione del legame peptidico nel ribosoma; questi sono conosciuti come ribozimi.\nNella traduzione.\nL'RNA messaggero (mRNA) trasporta le informazioni di una sequenza proteica ai ribosomi, i luoghi della cellula deputati alla sintesi proteica. L'informazione \u00e8 codificata in modo che ad ogni tre nucleotidi (codone) corrisponda un amminoacido. Nelle cellule eucariotiche, una volta che il precursore mRNA (pre-mRNA) \u00e8 stata trascritto dal DNA, si trasforma per diventare mRNA. In questa fase vengono rimosse le sezioni non codificanti del pre-mRNA. L'mRNA viene poi spostato dal nucleo al citoplasma, dove arriva ai ribosomi e quindi viene tradotto nella corrispondente proteina grazie all'aiuto del tRNA. Nelle cellule procariote, che non hanno nucleo e compartimenti nel citoplasma, l'mRNA pu\u00f2 legarsi ai ribosomi mentre viene trascritto dal DNA. Dopo un certo periodo di tempo il messaggio degrada nelle sue componenti nucleotidi con l'assistenza della ribonucleasi.\nL'RNA di trasporto (tRNA) \u00e8 una piccola catena di RNA composta da circa 80 nucleotidi che trasferisce uno specifico aminoacido ad una catena polipeptidica crescente nel sito ribosomiale della sintesi proteica durante la traduzione. Esso possiede siti per l'attacco di amminoacidi e una regione anticodone per il riconoscimento del codone che si lega ad una sequenza specifica sulla catena dell'RNA messaggero attraverso legami idrogeno.\nL'RNA ribosomiale (rRNA) \u00e8 il componente catalitico dei ribosomi. Negli eucarioti, i ribosomi contengono quattro diverse molecole di rRNA: 18S, 5.8S, 28S e 5S rRNA; tre di esse sono sintetizzate nel nucleolo. Nel citoplasma, RNA ribosomiale e le proteine si combinano per formare un nucleoproteina chiamato ribosoma. Il ribosoma lega l'mRNA ed effettua la sintesi proteica. Diversi ribosomi possono essere collegati ad un singolo mRNA in qualsiasi momento. Quasi tutti gli RNA che si trovano in una tipica cellula eucariotica sono rRNA.\nL'RNA transfer-messaggero (tmRNA) si trova in molti batteri e plastidi. Si occupa di marcare le proteine codificate dall'mRNA che mancano di codoni di stop per la degradazione e impedisce il blocco del ribosoma.\nRNA regolatori.\nDiversi tipi di RNA sono in grado di sottoregolare l'espressione genica per essere complementari ad una parte di un mRNA o il gene ddl DNA. I microRNA (miRNA; 21-22 nt) si trovano negli eucarioti e agiscono tramite l'RNA interference (RNAi o interferenza dell'RNA), dove un complesso effettore di miRNA e enzimi in grado di scindere l'mRNA complementare, blocca la traduzione dell'mRNA vengano tradotti o accelerara la sua degradazione.\nMentre gli \"short interfering RNA\" (siRNA, 20-25 nt) vengono spesso prodotti in seguito alla rottura di RNA virale, vi sono anche fonti endogene di siRNA. I siRNA agiscono attraverso l'interferenza dell'RNA in modo simile ai miRNA. Alcuni miRNA e siRNA possono causare la metilazione dei geni \"target\", diminuendo o aumentando in tal modo la trascrizione di questi geni. Gli animali possiedono i \"piwi-interacting RNA\" (piRNA; 29-30 nt) che sono attivi nella linea germinale delle cellule e sono ritenuti essere una difesa contro i trasposoni e svolgere un ruolo nella gametogenesi.\nMolti procarioti hanno l'RNA CRISPR, un sistema di regolamentazione simile all'interferenza dell'RNA. Gli RNA antisenso sono diffusi, molti regolano un gene, ma alcuni sono attivatori della trascrizione. Un modo in cui l'RNA antisenso pu\u00f2 agire \u00e8 legandosi ad un mRNA, formando un RNA a doppio filamento che viene degradato enzimaticamente. Vi sono molti lunghi RNA non codificanti che regolano i geni negli eucarioti, uno di questi \u00e8 l'Xist, che si trova nel cromosoma X nei mammiferi di sesso femminile e serve per inattivarlo.\nNell'elaborazione.\nMolti RNA sono coinvolti nel modificare altri RNA. Gli introni sono \"montati\" in pre-mRNA grazie agli spliceosomi che contengono diversi piccoli RNA nucleari (snRNA), o gli introni possono essere ribozimi che vengono collegati da loro stessi. L'RNA pu\u00f2 anche essere alterato da avere i suoi nucleotidi modificati con altri nucleotidi di A, C, G e U. Negli eucarioti, le modifiche dei nucleotidi di RNA sono in genere diretti da piccoli RNA nucleolari (snoRNA; 60-300 nt), riscontrati nel nucleolo e nei corpi di Cajal. Gli enzimi quindi eseguono la modifica del nucleotide. rRNA e tRNA sono ampiamente modificati, ma anche gli snRNAs e l'mRNA possono anche essere bersaglio di modifiche di base. L'RNA pu\u00f2 anche essere demetilato.\nGenoma a RNA.\nCome il DNA, l'RNA pu\u00f2 trasportare le informazioni genetiche. I virus a RNA possiedono genomi composti da RNA che codificano un numero di proteine. Il genoma virale viene replicato da alcune di queste proteine, mentre altre proteine proteggono il genoma quando la particella virale si sposta in una nuova cellula ospite. I viroidi sono un altro gruppo di agenti patogeni, ma sono costituiti esclusivamente da RNA, non codificare qualsiasi proteine e vengono replicati dalla polimerasi di una cellula ospite.\nNella trascrizione inversa.\nI virus a trascrizione inversa sono in grado di replicare i loro genomi attraverso una trascrizione inversa di copie di DNA dal loro RNA; queste copie di DNA vengono trascritte a nuovo RNA. I retrotrasposoni si diffondono anche copiando DNA e RNA da uno all'altro e la telomerasi contiene un RNA che viene utilizzato come modello per realizzare le estremit\u00e0 dei cromosomi eucariotici.\nRNA a doppio filamento.\nL'RNA a doppio filamento (dsRNA) \u00e8 l'RNA con due filamenti complementari, simile al DNA che pu\u00f2 essere trovato in tutte le cellule. L'RNA a doppio filamento (dsRNA), come l'RNA virale o il siRNA possono innescare l'interferenza RNA negli eucarioti, cos\u00ec come risposta dell'interferone nei vertebrati.. Il dsRNA costituisce il materiale genetico di alcuni virus (virus RNA a doppio filamento).\nAnomalie dell'RNA.\nDurante il corso degli anni i ricercatori si sono accorti che gran parte dell'RNA sintetizzato dalle polimerasi veniva scartato e solo una piccola parte veniva inviata sotto forma di mRNA per la sintesi proteica. Infatti per una proteina media di circa 400 amminoacidi (quindi 1200 nucleotidi) venivano sintetizzati anche pi\u00f9 del doppio dei nucleotidi realmente necessari.\nCi\u00f2 \u00e8 dovuto al fatto che nel DNA esistono delle sequenze non pi\u00f9 codificanti, che servivano alla cellula quando non era ancora specializzata. Queste sequenze vengono comunque trascritte dalla polimerasi e vengono dette introni, quelle che invece vengono copiate sono chiamate esoni. Questo fatto implica che prima della traduzione, esse andranno tagliate; in un processo denominato Splicing\nScoperte fondamentali in biologia dell'RNA.\nLe ricerche effettuate sull'RNA hanno portato a molte importanti scoperte biologiche e conferito numerosi premi Nobel. Gli acidi nucleici furono scoperti nel 1868 da Friedrich Miescher, che egli chiam\u00f2 materiale 'nucleino' in quanto li riscontr\u00f2 nel nucleo. Successivamente si \u00e8 scoperto che le cellule procariote, che non hanno un nucleo, li contengono anch'essi. Il ruolo dell'RNA nella sintesi proteica era gi\u00e0 sospettato nel 1939. Severo Ochoa nel 1959 vinse il Premio Nobel per la medicina (insieme a Arthur Kornberg) dopo aver scoperto un enzima in grado di sintetizzare l'RNA in laboratorio. Tuttavia, l'enzima scoperto da Ochoa (polinucleotide fosforilasi) fu poi dimostrato essere responsabile della degradazione dell'RNA e non la sintesi dell'RNA. Nel 1956 Alex Rich e David Davies ibridarono due filoni separati di RNA per formare il primo RNA la cui struttura potesse essere valutata con la cristallografia a raggi X.\nLa sequenza dei 77 nucleotidi del tRNA di lievito fu scoperto da Robert William Holley nel 1965, tale scoperta gli valse nel 1968 del Premio Nobel per la Medicina (in comune con Har Gobind Khorana e Marshall Warren Nirenberg). Nel 1967, Carl Woese ipotizz\u00f2 che l'RNA potesse essere un catalizzatore e sugger\u00ec che le prime forme di vita (molecole autoreplicanti) avrebbe potuto utilizzare l'RNA sia per trasportare le informazioni genetiche che per catalizzare le reazioni biochimiche: l'ipotesi del mondo a RNA.\nDurante i primi anni 1970, furono scoperti i retrovirus e la trascrittasi inversa, che mostr\u00f2 per la prima volta come gli enzimi possano copiare l'RNA in DNA (l'opposto del percorso abituale per la trasmissione delle informazioni genetiche). Per questo lavoro, David Baltimore, Renato Dulbecco e Howard Martin Temin ricevettero il premio Nobel nel 1975. L'anno seguente, Walter Fiers e il suo gruppo determinarono la prima sequenza nucleotidica del genoma completo di un virus a RNA, il batteriofago MS2.\nNel 1977, gli introni e lo \"splicing\" dell'RNA furono entrambi scoperti nei virus dei mammiferi e nei geni cellulari, con un conseguente Nobel a Phillip Sharp e Richard Roberts nel 1993. Le prime molecole di RNA catalitici (ribozimi) furono individuate nei primi anni 1980, portando un Nobel a Thomas Cech e Sidney Altman nel 1989. Nel 1990, furono trovati nella \"petunia\" i geni che possono silenziare altri geni simili della pianta, un processo ora noto come interferenza dell'RNA.\nPi\u00f9 o meno nello stesso periodo, RNA lunghi 22 nt, chiamati oggi microRNA, furono scoperti per avere un ruolo nello sviluppo della \"Caenorhabditis elegans\". Studi sull'interferenza dell'RNA frutt\u00f2 un premio Nobel per Andrew Zachary Fire e Craig Cameron Mello nel 2006 e un altro Nobel fu assegnato per studi sulla trascrizione dell'RNA a Roger Kornberg nello stesso anno. La scoperta di geni RNA regolatori ha portato a tentativi di sviluppare farmaci realizzati con RNA, come i siRNA, per silenziare i geni."}
{"id": "3712", "revid": "125021508", "url": "https://it.wikipedia.org/wiki?curid=3712", "title": "Rotifera", "text": "I Rotiferi (Rotifera ) (dal latino: \"rota\", \"ruota\" e \"fer\u014d\", \"porto\") costituiscono un phylum di animali pseudocelomati microscopici. La loro lunghezza tipica \u00e8 tra 0,1 e . Sono comuni nelle acque dolci di tutto il mondo, poche sono invece le specie marine. \nRiproduzione.\nIn alcune specie i maschi sono di ridotte dimensioni e in alcune sono scomparsi: in questi casi la riproduzione avviene unicamente per partenogenesi.\nIn alcune specie la riproduzione \u00e8 principalmente partenogenetica ma ogni tanto vengono prodotti maschi di dimensioni ridotte, spesso neppure in grado di nutrirsi, e unicamente adibiti alla fecondazione. In queste specie gli zigoti ottenuti da fecondazione costituiscono forme di resistenza nei periodi di essiccamento dei corpi idrici che abitano: essi riprendono lo sviluppo al ripristino delle condizioni adatte alla sopravvivenza.\nNei rotiferi, come in alcuni crostacei (cladoceri, ostracodi), si realizza un'alternanza irregolare, non ciclica, tra generazioni anfigoniche e generazioni partenogenetiche. In particolare i rotiferi presentano un ciclo biologico molto complesso in risposta al loro adattamento ad ambienti che variano nel tempo (acque astatiche, ecc.)\nNelle forme dicogononti dulciacquicole quasi tutti gli individui sono femmine che producono uova per mitosi; queste uova si sviluppano partenogeneticamente e le rispettive popolazioni sono\nrappresentate da cloni geneticamente indipendenti.\nNelle forme monogononti si riscontrano, invece, maschi aploidi e due tipi diversi di femmine che possono generare due cicli riproduttivi distinti: \"ciclo amittico\" (femmine amittiche o virginopore) e \"ciclo mittico\" (femmine mittiche o sessuopore).\nLe femmine amittiche producono uova diploidi con guscio sottile che si sviluppano partenogeneticamente; queste uova vengono anche dette \"uova subitanee o estive\" in quanto vengono prodotte d'estate, quando le condizioni sono favorevoli e si sviluppano in breve tempo. In tal modo si producono, sempre per partenogenesi, pi\u00f9 generazioni di femmine amittiche, con conseguente rapido accrescimento della popolazione, gi\u00e0 depauperata dalle precedenti condizioni sfavorevoli. Nello stesso periodo alcune femmine amittiche producono una o pi\u00f9 generazioni di femmine mittiche le quali, a seguito di meiosi, producono uova aploidi che evolvono in individui maschi. Questi ultimi cominciano a fecondare le uova aploidi presenti ora nella popolazione; queste uova fecondate (\"uova durature o invernali\") sviluppano un guscio e sono in grado di resistere alle basse temperature e al disseccamento, rimanendo in uno stato di vita (sviluppo) latente sino a quando non si ristabiliscono le condizioni favorevoli, allorquando accelerano il loro sviluppo ed evolvono in femmine amittiche.\nSistematica.\nCi sono circa specie, raggruppate in tre classi:\nGli Acantocefali, il phylum pi\u00f9 strettamente affine ai Rotiferi, sono a volte considerati una quarta classe. Anche gli Gnatostomulidi dovrebbero avere una stretta affinit\u00e0 filogenetica con i Rotiferi, evidenziata da un organo molto simile al mastax. Questi phyla costituiscono un gruppo forse correlato con i Trocozoi, come suggerito dalla presenza di una larva simile ad una trocofora in alcuni, e forse anche agli Ecdisozoi."}
{"id": "3713", "revid": "174925", "url": "https://it.wikipedia.org/wiki?curid=3713", "title": "Repliconi autonomi", "text": "I repliconi autonomi sono molecole di DNA che vengono replicate dall'apparato metabolico della cellula che li ospita ma non fanno parte del genoma standard di quella specie.\nI repliconi autonomi ben caratterizzati sono batterici e si dividono in:"}
{"id": "3714", "revid": "124231356", "url": "https://it.wikipedia.org/wiki?curid=3714", "title": "Relazione di equivalenza", "text": "Una relazione di equivalenza \u00e8 un concetto matematico che esprime in termini formali quello intuitivo di \"\"oggetti che condividono una certa propriet\u00e0\".\"\nDefinizione.\nDati due insiemi formula_1 e formula_2, il loro prodotto cartesiano \u00e8 l'insieme delle coppie ordinate definito nel modo seguente:\nSi definisce relazione binaria formula_4 su un insieme formula_1 un sottoinsieme di formula_6. Due elementi formula_7 e formula_8 sono messi in relazione da formula_4 se:\ned in tal caso si scrive formula_11.\nUna relazione di equivalenza formula_12 (che si legge \"equivalente a\", procedendo da sinistra verso destra) \u00e8 una relazione binaria tra elementi di un insieme formula_1 riflessiva, simmetrica e transitiva. Esplicitamente, tale relazione soddisfa le seguenti propriet\u00e0:\nDue elementi tra i quali sussiste una relazione di equivalenza si dicono \"equivalenti\" per la relazione formula_12: la propriet\u00e0 di simmetria consente infatti di prescindere dall'ordine con cui quegli elementi compaiono all'interno della relazione.\nUn sottoinsieme di formula_1 che contiene tutti e soli gli elementi equivalenti a un qualche elemento formula_7 di formula_1 prende il nome di \"classe di equivalenza\" di formula_7 per la relazione formula_12. Spesso si indica una classe di equivalenza con formula_26 o con formula_27. In una classe di equivalenza tutti gli elementi in essa contenuti sono tra loro equivalenti. \nL'insieme delle classi di equivalenza su formula_1 si chiama \"insieme quoziente\" di formula_1 per la relazione formula_12, e viene talvolta indicato con l'espressione formula_31. Si dimostra che esso rappresenta una partizione di formula_1.\nL'importanza della riflessivit\u00e0.\nA prima vista pu\u00f2 sembrare che la riflessivit\u00e0 sia implicata dalle altre due propriet\u00e0 e che sia quindi ridondante. Infatti dato formula_33, se formula_34 allora per simmetria formula_35 e quindi per transitivit\u00e0 formula_36. Questo ragionamento \u00e8 fallace. Infatti stiamo assumendo che formula_37 tale che formula_34. Questo non \u00e8 garantito a priori. Infatti ad esempio la relazione su formula_39 definita da formula_40 \u00e8 simmetrica e transitiva ma non \u00e8 riflessiva. Infatti formula_41 e quindi non \u00e8 in relazione con s\u00e8 stesso.\nRelazioni di equivalenza e partizioni.\nOgni elemento formula_33 appartiene necessariamente ad almeno una classe di equivalenza (la formula_82, a causa della riflessivit\u00e0). Inoltre non pu\u00f2 appartenere a nessun altro insieme, perch\u00e9 tutti gli elementi di una certa classe di equivalenza formula_42 contenente formula_69 sarebbero per definizione equivalenti ad un elemento formula_85: si avrebbe dunque formula_66. Ma sempre per definizione:\ncio\u00e8, ogni elemento di formula_42 apparterrebbe ad formula_82 e viceversa ogni elemento di formula_82 apparterrebbe ad formula_42: dunque formula_95.\nIn definitiva, ogni elemento di formula_1 appartiene sicuramente ad una classe di equivalenza (onde per cui l'insieme quoziente definisce come si dice una \"copertura\" di formula_1), e ad una sola di esse, che dunque risulteranno a due a due disgiunte: l'insieme quoziente su formula_1 definisce quindi una partizione di formula_1.\nViceversa, si mostra che ad ogni partizione dell'insieme formula_1 si associa una e una sola relazione di equivalenza, quella definita in maniera tale che due elementi stiano in tale relazione se e solo se appartengono allo stesso insieme della partizione. Detto in altri termini, data una partizione formula_101, esiste ed \u00e8 unica la relazione di equivalenza ~ tale che l'insieme quoziente formula_102 sia uguale ad formula_101.: essa \u00e8 definita in simboli da\nSi \u00e8 cos\u00ec individuata una sorta di corrispondenza uno-a-uno tra la classe delle relazioni di equivalenza e quella delle possibili partizioni in insiemi. Si dice che tra le relazioni di equivalenza e le partizioni di un insieme esiste un criptomorfismo; in altre parole le due classi, quella delle classi di equivalenza e quella delle partizioni, stanno in una speciale relazione nella quale ogni elemento della prima classe corrisponde ad uno e un solo elemento della seconda. Si pu\u00f2 dunque considerare la possibilit\u00e0 di trattare lo stesso problema dal punto di vista delle relazioni di equivalenza o da quello delle partizioni, come \u00e8 naturale per tutti i criptomorfismi.\nDimostrazione.\n\u00c8 abbastanza ovvio che la relazione \u00e8 sia riflessiva che simmetrica; per quanto riguarda la transitivit\u00e0, basta tener presente che gli elementi della partizione sono a due a due disgiunti. Pertanto \u00e8 una relazione di equivalenza; evidentemente essa induce la partizione \"S\".\nSi consideri ora una relazione di equivalenza \u03c1 che induce la partizione \"S\": se per assurdo fosse diversa da ~, esisterebbe almeno una coppia di elementi in relazione nel senso della ~, ossia appartenenti allo stesso insieme della partizione, ma non nel senso della \u03c1, dunque non equivalenti e quindi in definitiva appartenenti a due insiemi di \"S\" differenti.\nInvarianti di classe.\nOgni teoria matematica comprende determinate propriet\u00e0 e relazioni. Data una certa relazione di equivalenza, propriet\u00e0 e relazioni che non distinguono tra di loro gli oggetti appartenenti ad una medesima classe di equivalenza prendono il nome di \"invarianti di classe\". Il perch\u00e9 di tale denominazione \u00e8 evidente: si tratta infatti di strutture invarianti rispetto alla relazione di equivalenza o partizione adottata. In simboli, una propriet\u00e0 formula_105 \u00e8 detta un invariante di classe quando formula_66 implica necessariamente che formula_107 e formula_108 abbiano lo stesso valore di verit\u00e0; una definizione analoga vale per le relazioni (e quindi ad esempio anche per le funzioni; in particolare, se una funzione formula_79 \u00e8 invariante rispetto alla relazione considerata, allora risulter\u00e0 senz'altro ben definita sull'insieme quoziente la funzione formula_110 dove formula_7 \u00e8 un qualsiasi rappresentante della classe formula_105, in quanto formula_79 assume lo stesso valore su ogni rappresentante di quella classe. In questo caso, si dice anche che formula_79 \"passa al quoziente\").\nIn un apparato formale costituito unicamente da invarianti di classe, oggetti equivalenti possono a tutti gli effetti essere identificati tra di loro e in un certo senso confusi con la relativa classe di equivalenza. Questo permette di trattare elementi equivalenti come fosse uno solo, prescindendo cio\u00e8 da dettagli che non interessano, dato che da un punto di vista logico essi risultano indistinguibili.\nNel caso in cui un insieme ha qualche struttura addizionale preservata dalla relazione (ad esempio algebrica: si veda a proposito la voce \"relazione di congruenza\"), il relativo quoziente diventa un oggetto dello stesso tipo in modo naturale; la funzione che manda formula_69 in formula_82 \u00e8 allora un epimorfismo.\nL'espressione \"a meno di\" inserita in un contesto matematico presuppone l'esistenza di un'equivalenza, e sta a indicare che i membri di una stessa classe vengono considerati una sola entit\u00e0 nella trattazione, a meno appunto di differenze che in quella sede non interessano; solo quelle tra classi di oggetti (che vengono trattati come singoli elementi) sono rilevanti. Ad esempio, in geometria proiettiva dire che un punto determina univocamente un insieme di coordinate omogenee \"a meno di proporzionalit\u00e0\", vuol dire che tale punto individua un'intera classe di coordinate che differiscono solo per un coefficiente proporzionale, e che ogni membro di quella classe \u00e8 ugualmente valido per descrivere il punto. Soprattutto in aritmetica modulare, ma anche in altri settori, \u00e8 spesso usato il termine \"modulo\" come sinonimo del precedente: un esempio potrebbe essere la frase \u00ab3 \"modulo\" 2\u00bb, che sta a indicare tutti i naturali che differiscono da 3 per un multiplo di 2 (essenzialmente tutti i numeri dispari), oppure \u00abla classe dei cammini a valori in formula_42 \"modulo\" l'omotopia\u00bb."}
{"id": "3715", "revid": "228587", "url": "https://it.wikipedia.org/wiki?curid=3715", "title": "Re (disambigua)", "text": ""}
{"id": "3716", "revid": "30610", "url": "https://it.wikipedia.org/wiki?curid=3716", "title": "Re (scacchi)", "text": "Nel gioco degli scacchi il re () \u00e8 il pezzo pi\u00f9 importante e non pu\u00f2 in nessun caso essere catturato, inoltre una mossa che lasci il proprio re in presa \u00e8 illegale. Ogni volta che il re \u00e8 minacciato di presa, viene detto \"sotto scacco\" ed il giocatore che lo difende \u00e8 obbligato a risolvere questa situazione nella mossa immediatamente successiva. Se non \u00e8 possibile rimediare, \u00e8 scacco matto.\nIl movimento.\nLa partita inizia con il re bianco sulla casa indicata in notazione algebrica come e1 ed il re nero sulla casa e8. Il re pu\u00f2 muoversi di una casa alla volta in qualsiasi direzione (verticale, orizzontale o diagonale) a condizione che la casa di arrivo non sia minacciata da un pezzo avversario. Pu\u00f2 catturare pezzi avversari muovendosi sulla casa occupata dal pezzo avversario. Inoltre, in congiunzione con la torre, pu\u00f2 eseguire la mossa dell'arrocco.\nIl ruolo durante il gioco.\nDurante il gioco di apertura e durante il mediogioco, il re raramente ha un ruolo attivo. Anzi, in genere viene portato al sicuro dietro ai suoi pedoni e pezzi, con l'arrocco. Nel finale il ruolo del re diviene invece fondamentale contribuendo per esempio alla difesa e promozione dei propri pedoni. In alcune situazioni, il pezzo pu\u00f2 essere attivamente partecipe persino di uno scacco matto."}
{"id": "3717", "revid": "123949532", "url": "https://it.wikipedia.org/wiki?curid=3717", "title": "Regno (biologia)", "text": "Il regno \u00e8 il gruppo tassonomico di livello gerarchico pi\u00f9 elevato condiviso da ogni classificazione scientifica, fu introdotto da Linneo. Il livello superiore, successivamente introdotto, \u00e8 il dominio.\nStoria della divisione dei regni.\nOriginariamente Linneo divise il mondo dei viventi, secondo il criterio della mobilit\u00e0, nei regni animali e vegetali: \"Animalia e Plantae\".\nCol procedere delle conoscenze biologiche tale divisione risult\u00f2 insostenibile in quanto ad esempio:\nOggi sono tipicamente riconosciuti, \"a seconda degli schemi classificativi adottati\", fino a sette diversi regni, variamente aggregati dai diversi autori, \"e con concessione o meno del taxon di regno alla relativa suddivisione\". Esistono inoltre altre classificazioni pi\u00f9 fitte, condivise scientificamente, per adesso, da un ridotto numero di ricercatori.\nOltre a questi \u00e8 riconosciuto in biologia (con valore controverso in quanto non appartenente ai biota e perch\u00e9 polifiletico) un ottavo \"regno\", quello dei Virus e affini (come i viroidi ed altri), che comprende tutti gli organismi con genoma di DNA o RNA privi di struttura cellulare.\nLa situazione descritta \u00e8 accolta nella sostanza da tutti gli studiosi, con qualche variante, che riflette il dibattito scientifico sull'origine e sull'evoluzione della vita.\nUna classificazione pi\u00f9 dettagliata pu\u00f2 essere: "}
{"id": "3720", "revid": "1718925", "url": "https://it.wikipedia.org/wiki?curid=3720", "title": "Router", "text": "Un router (lett. \"instradatore\") o commutatore, \nnelle telecomunicazioni e informatica, nell'ambito di una rete informatica a commutazione di pacchetto, \u00e8 un dispositivo di rete usato come interfacciamento tra sottoreti diverse, eterogenee e no, che lavorando a livello logico come nodo interno di rete deputato alla commutazione di livello 3 del modello OSI o del livello 2 Internet nel modello TCP/IP, si occupa di instradare i pacchetti dati fra tali sottoreti permettendone l'interoperabilit\u00e0 (\"internetworking\") a livello di indirizzamento.\nPu\u00f2 avvenire verso sottoreti direttamente connesse, su interfacce fisiche distinte, oppure verso altre sottoreti non limitrofe che, grazie alle informazioni contenute nelle tabelle di instradamento, siano raggiungibili attraverso altri nodi della rete. Il tipo di indirizzamento operato \u00e8 detto indiretto, contrapposto invece all'indirizzamento diretto tipico del trasporto all'interno delle sottoreti.\nStoria.\nA inizio degli anni 1990 gli switch ATM erano pi\u00f9 veloci dei router IP nel processamento e nella successiva trasmissione grazie alle caratteristiche del protocollo ATM. I router IP della rete di trasporto in quanto elaboratori hanno poi subito nel tempo significativi miglioramenti in termini di prestazione di elaborazione grazie alle tecnologie elettroniche ad alta scala di integrazione e al miglioramento nell'architettura di processamento passata da modelli con un unico processore centralizzato a modelli con processori distribuiti su ciascuna interfaccia di instradamento e coordinati da un processore centralizzato.\nQuesto ha consentito un progressivo netto miglioramento delle velocit\u00e0 di trasmissione delle reti di telecomunicazioni potendo sfruttare a pieno le capacit\u00e0 di trasmissione offerte dalle linee di trasmissione ad alta velocit\u00e0 come le fibre ottiche e tornando competitivi con gli switch ATM: si parla oggi comunemente di \"gigabit\" router e \"terabit\" router. Pur tuttavia l'incremento di traffico delle moderne reti di telecomunicazioni risulta essere superiore al miglioramento in termini di elaborazione dei router stessi regolato dalla famosa legge di Moore. Attualmente i router pi\u00f9 moderni della rete di trasporto sono router con tecnologia di commutazione di tipo IP/MPLS.\nCaratteristiche.\nCaratteristica fondamentale dei router \u00e8 l'utilizzo di indirizzi di livello 3 (rete) del modello OSI (corrispondente al livello IP dello stack TCP/IP), a differenza dello switch o del bridge che instradano a livello locale sulla base degli indirizzi di livello 2 (collegamento dati) detti indirizzi MAC e dell'hub che ripete i segnali elettrici del livello fisico (livello 1). Gli elementi della tabella di instradamento (o routing table) non corrispondono necessariamente a singoli calcolatori ma intere reti (\"SubNet_ID\"), ovvero sottoinsiemi anche molto ampi dello spazio di indirizzamento. Questo \u00e8 fondamentale per la scalabilit\u00e0 delle reti, in quanto permette di gestire reti anche molto grandi facendo crescere le tabelle di instradamento in modo meno che lineare rispetto al numero di host.\nUn router pu\u00f2 interconnettere reti di livello 2 eterogenee, come ad esempio reti LAN, con un collegamento geografico in tecnologia X.25, Frame Relay o ATM. Inoltre, rispetto a un bridge, un router \u00e8 in grado di bloccare il traffico broadcast.\nIn ogni caso sia che operi un instradamento verso il successivo router (\"next hop\") che un instradamento nella rete locale adiacente, le funzionalit\u00e0 di livello inferiore dedicate al trasporto dati avvengono sempre con il particolare protocollo di trasporto del collegamento geografico realizzato per interconnetere due o pi\u00f9 sottoreti (es. X.25, Frame Relay e ATM) oppure direttamente con quello della sottorete attraversata (ad es. Ethernet tramite protocollo ARP).\nDal punto di vista fisico i router non sono altro che sistemi di elaborazione dedicati a un solo scopo (special purpose) cio\u00e8 indirizzamento/instradamento di pacchetti e quindi possono essere normali computer che fanno girare un software apposito (gateway), o \u2013 sempre pi\u00f9 spesso\u00a0\u2013 apparati (hardware e software) specializzati a questo solo scopo. I router di fascia pi\u00f9 alta basati su architetture hardware specializzate sono progettati per ottenere prestazioni wire speed, letteralmente alla velocit\u00e0 della linea: un router wire speed pu\u00f2 infatti inoltrare pacchetti alla massima velocit\u00e0 delle linee cui \u00e8 collegato. Sono questi ultimi i router interni alla rete di trasporto.\nI Router di fascia media e alta hanno normalmente una costruzione modulare, che permette di aggiungere interfacce verso reti di tipo diverso secondo la necessit\u00e0.\nI moderni router sono IP/MPLS cio\u00e8 possono instradare pacchetti sia a livello IP cio\u00e8 senza connessione consultando la tabella di routing, sia tramite MPLS cio\u00e8 con etichettatura per la creazione eventuale di connessioni all'interno della rete di trasporto.\nConfigurazione.\nIn generale i router, in quanto sistemi embedded, hanno il loro sistema operativo e necessitano di essere configurati manualmente da parte dell'amministratore di rete (specifica delle interfacce di rete, abilitazione protocolli e servizi, scheduling del traffico per qualit\u00e0 di servizio etc.) non essendo dispositivi plug and play. A seconda della tipologia del router, per essere configurato esso fornisce un'interfaccia basata su web (accessibile digitando l'indirizzo del gateway nel browser) o attraverso un'apposita console a riga di comando su porta seriale (\u00e8 il caso ad esempio dei router Cisco Systems, con sistema operativo IOS, e dei router Juniper Networks). Tipicamente questi sistemi sono configurabili da remoto tramite terminale. Si pu\u00f2 inoltre definire una lista di controllo degli accessi.\nSuccessivamente per garantire la massima affidabilit\u00e0 e lo sfruttamento ottimale dei collegamenti in caso di reti complesse costituite da molte sottoreti diverse e variamente interconnesse, i router possono costruire le loro \"tabelle di instradamento\" del tutto autonomamente e in modo dinamico, scambiandosi periodicamente informazioni su come raggiungere le varie reti che collegano l'un l'altro, in funzione dei guasti sui collegamenti, comprese le eventuali nuove sottoreti. Per fare questo sono stati messi a punto dei protocolli di routing appositi, come OSPF, RIP e BGP, attraverso i quali i router si scambiano informazioni sulle reti raggiungibili. In alternativa \u00e8 pur sempre idealmente possibile, ma non sempre effettivamente realizzabile, una configurazione delle tabelle di routing IP in maniera manuale e statica sempre da parte dell'amministratore di rete se il numero di sottoreti cui \u00e8 connessa una certa sottorete \u00e8 basso.\nConfigurazione in dominio.\nNel caso di impiego in una rete LAN (tipicamente erogata attraverso un dominio), in cui sia gi\u00e0 presente un server DHCP, la configurazione migliore \u00e8 quella di sfruttare gi\u00e0 il servizio di indirizzamento della rete. Pertanto, solitamente si imposta nel seguente modo:\nFunzionamento.\nCome per lo switch esistono pi\u00f9 tipologie di instradamento che possono essere utilizzate da un router:\nNella prima tipologia il router si limita a leggere l'indirizzo IP del destinatario e quindi manda il contenuto del pacchetto IP contemporaneamente alla sua lettura. In questo caso l'inoltro dei \"datagrammi\" non attende la ricezione completa dello stesso. Possono essere impiegati solamente nel routing simmetrico ovvero dove trasmettitore e ricevitore operano alla stessa velocit\u00e0.\nNei router store-and-forward invece il pacchetto IP viene immagazzinato nei buffer e poi trasmesso: questo consente un eventuale adattamento della velocit\u00e0 del flusso di dati entranti alla velocit\u00e0 di trasmissione della linea o collegamento in uscita con un effetto di accodamento dei pacchetti in coda. Questo meccanismo consente di evitare entro certi limiti la perdita di pacchetti in situazioni critiche di congestione e la conseguente gravosa operazione di richiesta di ritrasmissione da parte di TCP con sensibile ritardo aggiuntivo, al prezzo per\u00f2 di un ritardo aggiuntivo di memorizzazione (latenza) che pu\u00f2 causare jitter in una comunicazione dati a pacchetto.\nOvviamente i processi di elaborazione per l'indirizzamento e l'instradamento introducono dei ritardi aggiuntivi sulla linea di uscita come del resto in tutti i tipi di commutatori e apparati di rete.\nSicurezza.\nAlcuni router possiedono anche un firewall incorporato, poich\u00e9 il punto di ingresso/uscita di una rete verso l'esterno \u00e8 ovviamente il luogo migliore dove effettuare controlli sui pacchetti in transito. Tale protezioni in molti casi non \u00e8 sufficiente, in quanto \u00e8 possibile aggirarle sfruttando il fatto che le password di fabbrica sono tutte uguali e ben note sul web. In relazione ai modem-router di uso domestico o aziendale, sono inoltre emerse di recente ulteriori problematiche legate alla sicurezza, che spingono i produttori di router a potenziare firewall e meccanismi di protezione contro attacchi Man in the middle o DDoS.\nLa configurazione del router usualmente viene effettuata accedendo a una pagina web del router stesso. Normalmente questa pagina \u00e8 disponibile tramite l'indirizzo locale 192.168.1.1. Ogni tipo di configurazione \u00e8 possibile effettuarla previo accesso protetto da nome utente e password. Gli esperti di sicurezza consigliano di modificare la password di default e di impedire che si possa accedere alla pagina di configurazione da remoto.\nLe prestazioni.\nIn quanto sistemi di elaborazione le prestazioni dei router sono riconducibili alle loro capacit\u00e0 di memorizzazione e processamento o elaborazione: da tale velocit\u00e0 dipender\u00e0 il ritardo aggiuntivo di elaborazione e anche la velocit\u00e0 di trasmissione sui link di uscita. Se tale capacit\u00e0 \u00e8 inferiore alla capacit\u00e0 di trasferimento della linea quest'ultima non potr\u00e0 essere sfruttata a pieno nelle sue risorse trasmissive e quando ci\u00f2 accade il router si comporta da collo di bottiglia per la trasmissione. Inoltre il router pu\u00f2 incorrere in congestione quando il traffico in ingresso \u00e8 maggiore del traffico da esso smaltibile con effetti di perdita di pacchetti delle varie trasmissioni se il relativo buffer di memoria si satura. In generale si pu\u00f2 distinguere tra router di bordo (\"edge router\") e router interni (\"core router\") con differenti capacit\u00e0 di routing/trasmissione.\nRouter domestici.\nMolti router destinati al mercato domestico incorporano la funzionalit\u00e0 di access point per reti wireless Wi-Fi e modem per l'aggancio alla rete Internet. In questo caso occorre tenere presente che la velocit\u00e0 di connessione a Internet non \u00e8 superiore a quella stipulata per contratto con il provider ISP (agendo da modem) mentre la velocit\u00e0 dell'interfaccia radio Wi-Fi, che va dai 54 Mbit/s in su a seconda della release del protocollo implementato, \u00e8 sfruttabile solo per il collegamento interno alla rete locale wireless con gli altri terminali connessi (agendo da router Wi-Fi). In realt\u00e0 instradando a livello di rete locale questi dispositivi, a eccezione del modem, non sarebbero propriamente a rigor logico dei router bens\u00ec degli switch. In particolare l'instradamento in reti domestiche \u00e8 fatto a livello IP attraverso indirizzi IP privati con il router/modem che implementa il NAT e la successiva risoluzione degli indirizzi IP in indirizzi MAC tramite protocollo ARP per l'instradamento come da protocollo Wi-Fi o ethernet.\nIndipendentemente dall'ambito applicativo, un router che contenga anche un modulo modem si chiama modem router (wireless o meno).\nAspetti gestionali.\nCosti.\nOvviamente i costi di un router sono superiori a quelli di apparati di rete di livello inferiore della pila ISO/OSI quali switch, bridge e hub a causa delle maggiori complessit\u00e0/funzionalit\u00e0 di elaborazione e memoria richieste. Dato l'utilizzo sempre maggiore di internet nella vita quotidiana, soprattutto tra i giovani, si suppone che anche un incremento sostanziale del costo non abbatterebbe affatto le vendite.\nManutenzione.\nTipicamente un guasto o rottura di un router per sovraccarico di traffico \u00e8 un evento critico non solo per il tratto di rete immediatamente coinvolto, ma anche per i router delle tratte adiacenti, i quali infatti devono assorbire il traffico proveniente dal router guasto col rischio di vedere aumentata anch'essi la probabilit\u00e0 di guasto con un effetto a catena sugli altri router che aumenta all'aumentare dei router fuori uso. Si ha cio\u00e8 una situazione tipica di guasti tra loro correlati o dipendenti. I guasti o malfunzionamenti di rete possono essere superati/aggirati con metodiche e tecniche di protezione di rete.\nLa visualizzazione dei router coinvolti.\nPer visualizzare l'elenco dei router attraversati durante l'invio di un pacchetto in rete i sistemi operativi mettono a disposizione comandi da digitare nella shell di sistema per l'applicazione di traceroute ovvero tracciamento dei router (per sintassi e ulteriori spiegazioni vedere il link apposito)."}
{"id": "3721", "revid": "122834337", "url": "https://it.wikipedia.org/wiki?curid=3721", "title": "Rodio", "text": "Il rodio \u00e8 l'elemento chimico di numero atomico 45 e il suo simbolo \u00e8 Rh. \u00c8 un metallo di transizione raro, duro, bianco-argenteo. Si trova nei minerali del platino e, in lega con esso, \u00e8 impiegato come catalizzatore.\nCaratteristiche.\nIl rodio \u00e8 molto riflettente; esposto all'aria si ossida lentamente in sesquiossido di rodio Rh2O3, ad alte temperature perde l'ossigeno e ritorna allo stato puro metallico. Il rodio ha un punto di fusione maggiore del platino e densit\u00e0 inferiore: non viene attaccato dagli acidi e si scioglie solo in acido solforico a caldo.\nApplicazioni.\nIl rodio \u00e8 usato principalmente come legante per platino e palladio per conferire loro maggiore durezza; queste leghe sono usate in termocoppie, elettrodi per candele in motori aeronautici, crogioli di laboratorio, avvolgimenti per fornaci, trafile per produzione di fibre di vetro. Altri usi:\nStoria.\nIl rodio (dal greco \u1fe5\u03cc\u03b4\u03bf\u03bd \"rh\u00f3don\", \"rosa\") fu scoperto nel 1803 da William Hyde Wollaston poco dopo aver scoperto il palladio. Wollaston fece la scoperta in Inghilterra da minerale grezzo di platino che ottenne presumibilmente dal Sudamerica.\nIl suo procedimento fu di dissolvere il minerale in acqua regia, neutralizzare l'acido con idrossido di sodio (NaOH). Poi aggiungendo cloruro d'ammonio, NH4Cl, precipit\u00f2 il platino in forma di cloroplatinato d'ammonio. L'elemento palladio fu rimosso dalla miscela come cianuro di palladio dopo aver trattato la soluzione con cianuro mercurico. Il materiale che rimase era una sostanza rossa formata di cloruro di rodio da cui il rodio metallico fu isolato per riduzione con idrogeno gassoso.\nDisponibilit\u00e0.\nL'estrazione industriale del rodio \u00e8 piuttosto complessa perch\u00e9 esistono pochissimi minerali di rodio e questo elemento si trova anche mescolato in minerali di altri metalli, come palladio, argento, platino e oro. Si trova soprattutto in minerali di platino da cui si ottiene come metallo bianco, inerte, molto difficile da fondere. Le fonti principali di questo elemento sono le sabbie fluviali dei monti Urali, delle Americhe e anche nell'area mineraria del solfuro di rame-nichel di Sudbury (Ontario).\nAnche se la concentrazione nei minerali di Sudbury \u00e8 molto bassa, la grande quantit\u00e0 di nichel rende conveniente anche il recupero del rodio. Comunque la produzione mondiale annuale di questo elemento ammonta a sole 7-8\u00a0ton.\n\u00c8 anche possibile estrarre rodio dal combustibile nucleare esaurito, poich\u00e9 le barre contengono una piccola percentuale di isotopi di rodio. Il rodio proveniente da questa fonte contiene isotopi radioattivi con emivita fino a 45 giorni, perci\u00f2 il metallo deve essere lasciato in depositi di smaltimento per circa 5 anni finch\u00e9 la sua radioattivit\u00e0 non scenda a livelli ritenuti innocui.\nMercato.\nPer molti anni \u00e8 stato il metallo di gran lunga pi\u00f9 prezioso al mondo, con un prezzo che nel luglio 2008 ha superato i per oncia (350 dollari/grammo); in seguito il prezzo si \u00e8 ridotto notevolmente, diventando a inizio 2009 paragonabile a quelli di oro e platino, ma nel 2020 le quotazioni sono nuovamente salite, superando di dieci volte quelle dell\u2019oro.\nIsotopi.\nIl rodio in natura \u00e8 composto di un solo isotopo (103Rh). I radioisotopi pi\u00f9 stabili sono 101Rh con emivita di 3,3 anni, 102Rh con emivita di 207 giorni e 99Rh con emivita di 16,1 giorni. Sono stati descritti altri venti radioisotopi con numero di massa che va da 93 (93Rh) a 117 (117Rh). La maggior parte di questi ha emivita inferiore a un'ora, tranne 100Rh (20,8 ore) e 105Rh (35,36 ore). Ci sono anche molti stati metastabili, di cui i pi\u00f9 stabili sono 102mRh (), con emivita di circa 2,9 anni, e 101mRh (0,157\u00a0MeV), con emivita di 4,34 giorni.\nIl principale modo di decadimento per gli isotopi pi\u00f9 leggeri dell'unico stabile, 103Rh, \u00e8 la cattura elettronica mentre per quelli pi\u00f9 pesanti \u00e8 l'emissione beta. Il principale prodotto di decadimento per gli isotopi pi\u00f9 leggeri del 103Rh \u00e8 il rutenio mentre per i pi\u00f9 pesanti \u00e8 il palladio.\nPrecauzioni.\nI composti del rodio sono molto rari e altamente tossici e cancerogeni. Inoltre possono macchiare fortemente la pelle umana.\nIl rodio non ha alcun ruolo nella biochimica umana."}
{"id": "3722", "revid": "1718925", "url": "https://it.wikipedia.org/wiki?curid=3722", "title": "Rutenio", "text": "Il rutenio \u00e8 l'elemento chimico di numero atomico 44 e il suo simbolo \u00e8 Ru. \u00c8 un raro metallo di transizione del gruppo del ferro, si trova nei minerali del platino ed in lega con esso viene usato come catalizzatore.\nCaratteristiche.\nIl rutenio \u00e8 un metallo bianco e duro, si presenta in quattro forme cristalline diverse e non si opacizza a temperature ordinarie. Si ossida con reazione esplosiva. Il rutenio si scioglie negli alcali fusi; non viene attaccato dagli acidi, ma subisce l'aggressione degli alogeni e ad alte temperature degli idrossidi alcalini. Piccole quantit\u00e0 di rutenio possono aumentare la durezza del platino e del palladio nonch\u00e9 rendere il titanio pi\u00f9 resistente alla corrosione. Il rutenio pu\u00f2 essere impiegato come rivestimento sia per elettrodeposizione sia per decomposizione termica. Una lega di rutenio-molibdeno \u00e8 superconduttrice a temperature inferiori a .\nGli stati di ossidazione del rutenio variano da +1 a +8 e sono noti anche composti con numero di ossidazione \u22122. I pi\u00f9 comuni nei suoi composti sono +2, +3 e +4.\nApplicazioni.\nPer via del suo effetto indurente su platino e palladio, il rutenio viene usato in lega con essi per produrre contatti elettrici molto resistenti all'usura.\nL'aggiunta dello 0,1% di rutenio al titanio ne aumenta la resistenza alla corrosione fino a 100 volte.\nIl rutenio \u00e8 anche un versatile catalizzatore: ad esempio l'acido solfidrico pu\u00f2 essere decomposto dalla luce usando una sospensione acquosa di particelle di solfuro di cadmio (CdS) e diossido di rutenio. Il rutenio viene inoltre utilizzato come catalizzatore per reazioni di idrogenazione, per le quali assicura un'efficienza catalitica maggiore del rodio. Inoltre, complessato con il BINAP, costituisce il catalizzatore di Noyori per la idrogenazione asimmetrica di aldeidi, chetoni e immine e garantisce un alto grado di stereoselezione.\nI complessi organometallici tra rutenio e carbene e tra rutenio e allenilidene si sono rivelati catalizzatori molto efficienti per la \"metatesi\" delle olefine, ossia per il riarrangiamento dei gruppi alchilici attorno agli atomi coinvolti nel doppio legame carbonio-carbonio, con importanti ricadute nella sintesi di composti organici e molecole di interesse farmaceutico.\nComplessi organo-metallici del rutenio hanno evidenziato delle propriet\u00e0 anti-tumorali portando allo sviluppo di medicinali sperimentali.\nAltri complessi del rutenio, per via della loro capacit\u00e0 di assorbire la luce di tutto lo spettro visibile, sono oggetto di ricerca nello sviluppo di tecnologie solari.\nAlcune leghe di rutenio-iridio sono utilizzate da aziende produttrici di accessori di lusso quali Mont Blanc e Rolex.\nStoria.\nIl rutenio, dal latino \"Ruthenia\" che significa Russia, fu isolato da Karl Ernst Claus nel 1844. Klaus dimostr\u00f2 che l'ossido di rutenio conteneva un nuovo elemento ed ottenne 6 grammi di rutenio metallico dalla parte di platino grezzo insolubile nell'acqua regia.\n\u00c8 possibile che gi\u00e0 il chimico polacco J\u0119drzej \u015aniadecki avesse isolato l'elemento 44 da minerali del platino nel 1807 chiamandolo \"vestio\", tuttavia il suo lavoro non fu mai confermato e successivamente egli ritir\u00f2 la sua dichiarazione.\nDisponibilit\u00e0.\nQuesto elemento molto raro si trova di solito in minerali di metalli del gruppo del platino nei Monti Urali e nelle Americhe. Quantit\u00e0 molto piccole, ma commercialmente importanti, si trovano nella pentlandite estratta a Sudbury (Ontario) e nei depositi di pirossenite in Sudafrica.\nQuesto metallo viene isolato attraverso un complicato procedimento chimico in cui si usa idrogeno per ridurre il rutenio ammonio cloruro e ottenere piccole quantit\u00e0 di polvere di rutenio, che viene poi consolidata con tecniche metallurgiche o fusa in forni ad arco elettrico in atmosfera inerte di argon.\nInoltre \u00e8 possibile ottenere rutenio dal combustibile nucleare esaurito che contiene una piccola percentuale di isotopi di rutenio: il rutenio prodotto in questo modo contiene per\u00f2 un isotopo radioattivo (106Ru) con un'emivita di 373,59 giorni, perci\u00f2 deve essere lasciato in deposito in strutture sicure per almeno 30 anni affinch\u00e9 possa essere smaltito pressoch\u00e9 completamente prima di poter mettere in commercio il metallo ottenuto.\nA causa delle difficolt\u00e0 legate al suo ottenimento e a causa delle sue particolari caratteristiche chimico-fisiche il rutenio \u00e8 presente in commercio in quantit\u00e0 estremamente ridotte e questo ne giustifica il prezzo particolarmente elevato.\nComposti.\nI composti del rutenio sono spesso molto simili per propriet\u00e0 a quelli del cadmio ed esibiscono almeno otto stati di ossidazione diversi; i pi\u00f9 diffusi per\u00f2 sono +2, +3 e +4.\nIsotopi.\nIl rutenio in natura \u00e8 una miscela di sette isotopi. I radioisotopi pi\u00f9 stabili sono 106Ru con emivita di 373,59 giorni, 103Ru con emivita 39,26 giorni e 97Ru con emivita 2,9 giorni. Esistono altri 15 radioisotopi con pesi atomici che vanno da (90Ru) a 114,928\u00a0u (115Ru). La maggior parte di questi ha emivite di meno di 5 minuti, tranne 95Ru (1,643 ore) e 105Ru (4,44 ore).\nIl modo di decadimento pi\u00f9 frequente prima dell'isotopo pi\u00f9 abbondante (102Ru) \u00e8 la cattura elettronica che d\u00e0 origine ad un atomo di tecnezio; quello pi\u00f9 frequente dopo il 102Ru \u00e8 invece il decadimento beta che trasforma l'isotopo in un atomo di rodio.\nPrecauzioni.\nIl tetrossido di rutenio (RuO4), simile al tetrossido di osmio, \u00e8 molto tossico e pu\u00f2 esplodere. Il rutenio non ha nessun ruolo biologico, ma macchia facilmente la pelle umana, pu\u00f2 essere cancerogeno ed \u00e8 soggetto a bioaccumulo nelle ossa."}
{"id": "3723", "revid": "296631", "url": "https://it.wikipedia.org/wiki?curid=3723", "title": "Radon", "text": "Il radon o rado (precedentemente chiamato niton o nito) \u00e8 l'elemento chimico che nella tavola periodica viene rappresentato dal simbolo Rn e numero atomico 86.\nScoperto nel 1899 da Robert B. Owens e Ernest Rutherford, \u00e8 un gas nobile e radioattivo che si forma dal decadimento \u03b1 del radio, generato a sua volta dal decadimento \u03b1 dell'uranio. Polonio e bismuto sono i prodotti, estremamente tossici, del decadimento radioattivo del radon.\nIl radon \u00e8 un gas molto pesante, pericoloso per la salute umana se inalato in quantit\u00e0 significative.\nUno dei principali fattori di rischio del radon \u00e8 legato al fatto che, accumulandosi all'interno di abitazioni, \u00e8 la seconda causa di tumore al polmone, specialmente tra i fumatori. Per ci\u00f2 che riguarda i paesi industrializzati, recenti studi statistici effettuati dall'USEPA (United States Environmental Protection Agency) stimano circa 21.000 morti all'anno negli USA attribuibili al radon residenziale; simili valori sono stati stimati per studi effettuati nell'Unione europea.\nIn particolare, studi statistici effettuati nel 2005 hanno stimato per un campione significativo di paesi europei che il 9% delle morti per tumori ai polmoni e il 2% di quelle complessive per tumori sono attribuibili al gas radon residenziale.\nCaratteristiche principali.\nIl radon \u00e8 un elemento chimicamente inerte (in quanto gas nobile), naturalmente radioattivo. A temperatura e pressione standard il radon \u00e8 inodore e incolore. Nonostante sia un gas nobile alcuni esperimenti indicano che il fluoro pu\u00f2 reagire col radon e formare il difluoruro di radon. Il radon \u00e8 solubile in acqua e poich\u00e9 la sua concentrazione in atmosfera \u00e8 in genere estremamente bassa, l'acqua naturale di superficie a contatto con l'atmosfera (sorgenti, fiumi, laghi\u2026) lo rilascia in continuazione per volatilizzazione anche se generalmente in quantit\u00e0 molto limitate. D'altra parte, l'acqua profonda delle falde pu\u00f2 presentare una elevata concentrazione di 222Rn rispetto alle acque superficiali.\nIn Italia gli enti preposti alla misura del radon nelle abitazioni e nei luoghi chiusi sono le ARPA, a cui si pu\u00f2 fare riferimento per adottare provvedimenti di bonifica nei casi di superamento dei limiti di legge.\nIsotopi.\nL'isotopo pi\u00f9 stabile, significativo per la dose assimilata dall'uomo, \u00e8 il 222Rn, esso ha un tempo di dimezzamento di 3,825 giorni e viene usato in radioterapia. Esso deriva, per decadimento \u03b1, dalla catena di decadimento dell'uranio-238 e del radio-226.\n\"Thoron\" \u00e8 il nome che identifica l'isotopo del radon con peso atomico 220. Pu\u00f2 risultare anch'esso dannoso per la salute umana in quanto, come il 222Rn \u00e8 un emettitore \u03b1 e si presenta in stato di gas. Poich\u00e9 il tempo di decadimento \u00e8 di 55,61 secondi si presuppone che la sua presenza nelle abitazioni sia mediamente minore rispetto al 222Rn in quanto il contributo fornito dal suolo (principale sorgente del gas) viene notevolmente ridotto. In presenza per\u00f2 di rocce o materiali da costruzione che contengano elevati quantitativi di torio si possono rilevare significativi accumuli di thoron. Nonostante il Thoron, a parit\u00e0 di concentrazione, risulti pi\u00f9 radiotossico del 222Rn attualmente in Italia esistono ancora pochi studi atti a determinarne la concentrazione all'interno delle abitazioni.\nGli altri isotopi, tra cui il 219Rn (isotopo naturale insieme al 222Rn ed al 220Rn e con tempo di decadimento di 3,96 secondi), avendo una vita media estremamente pi\u00f9 breve, non sono considerati pericolosi per la salute umana.\nApplicazioni.\nIl radon viene a volte prodotto da alcuni ospedali per uso terapeutico. Viene pompato il suo gas da una sorgente di radio e immagazzinato in piccolissimi tubi chiamati semi o aghi e utilizzato poi per la radioterapia. A causa della sua rapida dispersione in aria, il radon viene utilizzato in ricerche idrologiche che valutano le interazioni tra acqua profonda, ruscelli e fiumi.\nCi sono alcune ricerche che studiano come poter utilizzare la misurazione dell'incremento di emissione di radon come precursore sismico, in quanto la sua emissione in atmosfera \u00e8 fortemente influenzata dalla conformazione geologica e in caso di variazioni di pressione o di movimenti delle faglie si \u00e8 notata una variazione delle emissioni del gas. Ad oggi per\u00f2 in letteratura scientifica non risultano studi sul radon come precursore sismico che ne dimostrino un livello di affidabilit\u00e0 tale da renderne possibile l'uso nell'ambito della protezione civile.\nIn Italia l'impiego del radon come precursore sismico \u00e8 stato al centro di una polemica nell'ambito delle vicende legate al terremoto dell'Aquila del 2009 fra Giampaolo Giuliani, tecnico del laboratorio nazionale di fisica del Gran Sasso, sostenitore di tali tecniche e altri, scettici, tra cui Guido Bertolaso, allora direttore della protezione civile italiana.\nLa radon terapia.\nParadossalmente, nonostante la pericolosit\u00e0 del radon, in Italia si utilizza l'inalazione di radon a scopi terapeutici per le vie respiratorie. Questo avviene in prevalenza nei centri termali che vantano la caratteristica di avere acque radioattive in cui \u00e8 disciolto radon in varia concentrazione. Sorgenti con queste caratteristiche pi\u00f9 o meno spiccate sono, ad esempio, le terme di Lurisia (Piemonte) e le terme di Merano (Alto Adige). Nessuno studio scientifico ha dimostrato l'efficacia di simili terapie, mentre il danno da basse concentrazioni di radon \u00e8 bene accertato da lavori scientifici da pi\u00f9 di vent'anni.\nRadon e salute.\nPoich\u00e9 il radon \u00e8 un gas radioattivo, se inalato \u00e8 un agente cancerogeno la cui esposizione nei luoghi chiusi aumenta il rischio di contrarre un tumore polmonare in quanto emettitore di particelle \u03b1. Il radon e i suoi discendenti nella catena di decadimento a loro volta emettono particelle \u03b1 e un'elevata densit\u00e0 di radiazioni ionizzanti. Il livello di attenzione \u00e8, in Italia, 150\u00a0Bq/m\u00b3, corrispondenti a circa 4\u00a0pCi/l.\nLa principale fonte di questo gas risulta essere il terreno (altre fonti possono essere in misura minore i materiali da costruzione, specialmente se di origine vulcanica come il tufo o i graniti e l'acqua), dal quale fuoriesce e si disperde nell'ambiente, accumulandosi in locali chiusi ove diventa pericoloso. Si stima che sia la seconda causa di tumore al polmone dopo il fumo di sigaretta, ed alcuni studi evidenziano sinergie fra le due cause.\nPi\u00f9 alta \u00e8 la concentrazione nell'ambiente pi\u00f9 alto \u00e8 il rischio di contrarre il tumore. Un metodo semplice ed immediato per proteggersi dall'accumulo di questo gas \u00e8 l'aerazione degli ambienti chiusi, soprattutto nei casi in cui questi siano interrati o a contatto diretto col terreno, in quanto il radon ha una grande volatilit\u00e0 e inerzia chimica, per cui difficilmente reagisce con altri elementi e tende a risalire in superficie ed a disperdersi. In presenza di elevati valori di concentrazione del gas questa tecnica pu\u00f2 tuttavia rivelarsi insufficiente o inefficace nonch\u00e9 dispendiosa in termini di climatizzazione dei locali (salvo l'utilizzo di sistemi di ventilazione con recupero del calore).\nNumerosi studi realizzati nei Colli Albani, i Monti Sabatini, i Monti Cimini e i Monti Vulsini hanno dimostrato come sia presente una forte emissione di gas naturali di origine vulcanica, in particolare del Radon con valori misurati nelle abitazioni molto al di sopra della soglia massima raccomandata dall'OMS pari a \u2264300 Bq/mc.\nNei casi in cui si sappia di essere in una zona a rischio \u00e8 consigliabile effettuare specifiche misurazioni presso i locali interessati atte a determinare la presenza del problema. Infatti non \u00e8 sufficiente sapere che edifici vicini al nostro sono contaminati da radon, poich\u00e9 l'emissione di questo gas dipende da numerosissimi fattori, difficilmente determinabili a priori .\nSecondo alcuni il radon sarebbe una possibile ipotesi per spiegare scientificamente la maledizione di Tutankhamon, anche se questa ipotesi risulta essere estremamente improbabile e non avvalorata da alcun riscontro scientifico.\nLa misurazione.\nLa concentrazione di gas radon in un determinato volume dello spazio si misura in Bq/m\u00b3 (Becquerel/metro cubo) o in pCi/L (picoCurie/litro) laddove:\n1 pCi/L=37 Bq/m3 .\nPer determinare la concentrazione di radon presente in un locale ci si pu\u00f2 rivolgere all'Agenzia Regionale per la Protezione dell'Ambiente ARPA della propria regione, all'ENEA oppure ad aziende private che svolgono questo tipo di misure tramite appositi rilevatori. Gli strumenti di misura vanno posizionati preferibilmente nei locali dove si soggiorna pi\u00f9 a lungo (tipicamente le camere da letto o il soggiorno). Poich\u00e9 la concentrazione di radon varia sia in funzione della distanza dal terreno, sia nel corso della giornata e con il variare delle stagioni, si utilizzano generalmente dei cosiddetti rilevatori passivi che forniscono dei valori medi in un periodo sufficientemente lungo (da tre a sei mesi). Inoltre, poich\u00e9 specialmente nel periodo invernale l'abitazione aspira aria \u2013 che potrebbe essere ricca di radon\u00a0\u2013 dal sottosuolo per differenza di pressione tra l'interno e l'esterno (effetto camino) e si ha una minore aerazione, \u00e8 preferibile effettuare le misurazioni in questa stagione.\nLa bonifica degli edifici inquinati.\nNelle situazioni in cui dopo aver effettuato una misurazione si dovesse rivelare una concentrazione di radon superiore ai livelli di riferimento \u00e8 opportuno effettuare degli interventi di bonifica. Ci sono interventi di facile realizzazione e poco invasivi per gli edifici ed altri via via sempre pi\u00f9 pesanti. Alcuni interventi sono volti a limitare o eliminare i punti di infiltrazione, ma di solito si consiglia sempre di accompagnare questi rimedi con metodi di depressurizzazione del suolo per impedire la risalita del gas, in quanto i primi da soli risultano generalmente insufficienti. Uno degli interventi pi\u00f9 frequenti \u00e8 quello di creare un vespaio di ridotte dimensioni e collegarne opportunamente la camera di ventilazione con l'esterno mediante l'utilizzo di tubi. Una corretta quanto continua ventilazione pu\u00f2 contrastare gli accumuli del gas che tendono a far aumentare la concentrazione di radon negli ambienti. Oggi \u00e8 possibile effettuare uno screening autonomo dei propri locali attraverso dei dosimetri economici.\nPrevenzione.\nPer prevenire l'accumulo del radon, in fase di progettazione del basamento dell'edificio si pu\u00f2 adottare la tecnica del vespaio, detto anche vuoto sanitario, che implica la creazione di una camera di ventilazione tra il terreno e la soletta strutturale in calcestruzzo: il gas che risale dal terreno entra nel vespaio e grazie alla ventilazione naturale viene disperso all'esterno dell'edificio, evitando cos\u00ec che si accumuli sotto al pavimento in quantit\u00e0 tale da poter penetrare in casa. Esistono inoltre altre tecniche meno efficaci come la realizzazione di pozzetti di raccolta, o strati di ghiaia coperti da un foglio di materiale impermeabile al radon, avendo attenzione a non danneggiarlo in fase di posa, sempre in abbinamento a opportuni sistemi di aerazione.\nNormativa italiana.\nI valori raccomandati dalla Comunit\u00e0 europea sono di /m\u00b3 per le nuove abitazioni e 400\u00a0Bq/m\u00b3 per quelle gi\u00e0 esistenti.\nIn Italia, con il D.Lgs. 101/2020 che recepisce le quanto disposto dalla direttiva 2013/59/Euratom, vengono stabiliti quattro livelli di riferimento. \nPer le abitazioni esistenti 300Bq/m3, per quelle costruite dal 1\u00b0 gennaio 2025 200 Bq/m3, per i luoghi di lavoro 300 Bq/m3 oppure 6 mSv di dose efficace. Le regioni e le province autonome sono tenute a compiere le analisi del caso e presentare un piano di bonifico entro 24 mesi dall'entrata in vigore di tale decreto .\nPer quanto riguarda le acque potabili provenienti da acquedotti pubblici, viene raccomandato un limite massimo di concentrazione di 100 Bq/litro (raccomandazione 2001/928/Euratom) e di 1000 Bq/litro per le acque potabili attinte da pozzi artesiani.\nUna normativa invece esiste per gli ambienti di lavoro che fissa un livello di riferimento di 500 Bq/m\u00b3. Per le scuole non vi sono indicazioni ma si ritiene per il momento di poter assimilare una scuola ad un ambiente di lavoro.\nMolti paesi hanno adottato valori di riferimento pi\u00f9 bassi: Stati Uniti: 4 pCi/L (equivalenti a 148\u00a0Bq/m\u00b3), Regno Unito: 200\u00a0Bq/m\u00b3, Germania: 250\u00a0Bq/m\u00b3. La Svizzera dal 01.01.2018 ha introdotto un valore di riferimento di 300\u00a0Bq/m\u00b3 (calcolato come media su un anno) per i locali in cui si trattengono regolarmente persone per pi\u00f9 ore al giorno (mediamente oltre le 15 ore a settimana).\nIn ogni caso i valori medi misurati nelle regioni italiane variano da 20 a 120\u00a0Bq/m\u00b3, mentre il valore medio di concentrazione di gas Radon in Italia, nell'unica campagna di misurazione (effettuata tra il 1989 ed il 1997) dall'Istituto Superiore di Sanit\u00e0 (ISS), \u00e8 stato di 77 Bq/m\u00b3."}
{"id": "3725", "revid": "466539", "url": "https://it.wikipedia.org/wiki?curid=3725", "title": "Relazioni internazionali", "text": "Le relazioni internazionali sono una disciplina accademica considerata indipendente o come ramo della scienza politica, riguardante lo studio della politica internazionale sia nella sua dimensione teoretica sia in quella dei rapporti concreti degli Stati fra loro e con altri attori (organizzazioni internazionali, attori non statali).\nStoria.\nLa nascita della disciplina accademica viene generalmente fatta risalire al 1919, quando la prima cattedra di relazioni internazionali (\"International Politics\") viene assegnata ad Alfred Zimmern, un classicista dell'Universit\u00e0 di Aberystwyth. La disciplina si sviluppa durante il periodo interbellico come tentativo di individuare le cause della pace e della guerra. Il suo sviluppo come disciplina autonoma nell'ambito delle scienze politiche \u00e8 attribuibile, in prima istanza, al pensiero liberale del Presidente statunitense Thomas Woodrow Wilson (1913-1921) e al suo programma incentrato sulla cooperazione internazionale e sull'autodeterminazione dei popoli. Il programma di Wilson, raccolto nei Quattordici punti, \u00e8 una delle linee guida seguite dalle potenze al congresso di Versailles, che pone fine alla prima guerra mondiale e ridisegna l'assetto politico dell'Europa continentale.\nLa storia delle relazioni internazionali come disciplina \u00e8 spesso narrata attraverso il succedersi di quattro grandi dibattiti tra approcci contrapposti. Oggi, peraltro, l'idea di una storia della disciplina scandita da pochi, grandi dibattiti, anzich\u00e9 da una molteplicit\u00e0 di discussioni, \u00e8 sempre meno accettata.\nAd ogni modo, se per semplificare si segue la narrazione incentrata sui grandi dibattiti, il primo di essi, negli anni '30 e '40, divide idealisti e realisti classici e riguarda prevalentemente l'approccio da tenere nei confronti dell'espansionismo della Germania nazista. I realisti classici sostengono l'immutabile natura anarchica del sistema internazionale e la conseguente necessit\u00e0 degli Stati di prevenire o contenere l'espansione tedesca. Gli idealisti classici sono invece convinti del ruolo positivo di organizzazioni internazionali come la Societ\u00e0 delle nazioni nel mantenimento della pace. Lo scoppio della seconda guerra mondiale e il sostanziale fallimento della Societ\u00e0 delle nazioni risultano fatali all'approccio promosso dagli idealisti classici, cosicch\u00e9 il realismo diventa il paradigma di riferimento della disciplina.\nIl secondo grande dibattito divide tradizionalisti e scientisti e si configura come una disputa sulla scientificit\u00e0 della disciplina. Negli anni '50 e '60, influenzata dagli sviluppi in altre scienze sociali, una nuova generazione di studiosi contesta i tradizionali approcci interpretativi preponderanti nello studio delle relazioni internazionali. Gli scientisti escono vittoriosi dal dibattito, lo studio delle relazioni internazionali assume i caratteri del positivismo scientifico pi\u00f9 moderno e, nella disciplina, si impongono metodi di ricerca di tipo quantitativo (basati sui dati istatistici), qualitativo (basati su brainstorming, metodo Delphi e simili) e teorico (basati sulle teorie dei giochi e dell'utilit\u00e0 attesa). Grazie a questo dibattito, i paradigmi tradizionali (idealismo e realismo classici) evolvono dando vita a due nuove correnti: il neo-liberalismo e il neo-realismo.\nIl terzo grande dibattito, negli anni '70 e '80, vede le due nuove correnti, neo-realismo e neo-liberalismo, contrapposte sul principio che regola le relazioni internazionali: conflitto per la prima corrente, cooperazione per la seconda. Il terzo dibattito finisce in una sintesi chiamata \"neo-neo\", che afferma la possibilit\u00e0 di convivenza pacifica tra due paradigmi apparentemente incompatibili.\nIl quarto grande dibattito, tra la fine del XX secolo e gli inizi del XXI, vede contrapposti i positivisti (neo-realisti e neo-liberali) e i teorici post-positivisti delle relazioni internazionali. Questo dibattito, incentrato sull'epistemologia della disciplina, \u00e8 spesso definito come un confronto tra razionalisti e riflessivisti. A caratterizzare il quarto dibattito \u00e8 la graduale affermazione del costruttivismo che, nella sua variante positivista, finisce per aggiungersi a neorealismo e neoliberalismo come terzo paradigma prevalente nel canone disciplinare.\nDescrizione.\nLo studio delle relazioni internazionali riguarda le relazioni degli Stati fra loro e con altri attori (organizzazioni internazionali, attori non statali) a livello internazionale. La disciplina \u00e8 spesso suddivisa in numerose branche: politica economica internazionale, analisi della politica estera, organizzazioni internazionali, sicurezza internazionale, risoluzione dei conflitti. Le relazioni internazionali, inoltre, sono imparentate con altre discipline accademiche come l'economia, la storia, il diritto, la filosofia, la geografia, la sociologia, l'antropologia, la psicologia e gli studi culturali. Lo scambio di idee, informazioni, arte, musica e lingua attraverso la diplomazia culturale, in effetti, pu\u00f2 considerarsi uno strumento importante nello sviluppo delle relazioni internazionali. Uno strumento che \u00e8 possibile associare al cosiddetto soft power degli attori internazionali, contrapposto all'hard power, che riguarda invece la potenza militare e/o economica. \nLa moderna teoria delle relazioni internazionali trova fondamento nelle principali tradizioni del pensiero internazionalista, dall'antichit\u00e0 all'Ottocento, rifacendosi ad autori quali Tucidide, Machiavelli, Hobbes, Kant e Marx. Dalla rielaborazione di tali tradizioni, nonch\u00e9 dall'interazione con altre scienze sociali e con la filosofia, sono poi scaturiti i paradigmi pi\u00f9 ricorrenti nelle relazioni internazionali:\nLa dissoluzione dell'ordine bipolare ha creato numerosi problemi, poich\u00e9 nessuna delle teorie precedenti sembrava in grado di spiegare un cambiamento cos\u00ec complesso e, sulle prime, pacifico. Si sono quindi fatte largo varie nuove teorie: tra le pi\u00f9 note e controverse, la fine della storia di Francis Fukuyama (di matrice liberale) e lo scontro delle civilt\u00e0 di Samuel P. Huntington (di matrice realista).\nA partire dalla seconda met\u00e0 degli anni '90, inoltre, un numero crescente di studiosi delle relazioni internazionali si \u00e8 concentrato su fenomeni come la globalizzazione (seguendo le orme di antesignani come, ad esempio, Immanuel Wallerstein, Giovanni Arrighi, Anthony Giddens) e il terrorismo transnazionale.\nBibliografia.\nLetture introduttive (una scelta)"}
{"id": "3727", "revid": "363", "url": "https://it.wikipedia.org/wiki?curid=3727", "title": "Roccia ignea", "text": ""}
{"id": "3740", "revid": "77863", "url": "https://it.wikipedia.org/wiki?curid=3740", "title": "Radio (elemento chimico)", "text": "Il radio scoperto da Marie Curie insieme al marito Pierre \u00e8 l'elemento chimico di numero atomico 88 e il suo simbolo \u00e8 Ra. La parola radioattivit\u00e0 deriva proprio dal nome di questo elemento (per ragioni storiche) anche se non \u00e8 l'elemento con la maggior radioattivit\u00e0 conosciuto.\nDi colore bianco, annerisce per esposizione all'aria. \u00c8 un metallo alcalino-terroso presente in tracce nei minerali dell'uranio. Il suo isotopo pi\u00f9 stabile, 226Ra, ha un'emivita di 1602 anni e decade in radon.\nCaratteristiche.\n\u00c8 il pi\u00f9 pesante di tutti i metalli alcalino terrosi ed \u00e8 chimicamente simile al bario. Questo metallo si trova combinato in minime quantit\u00e0 nel minerale di pechblenda e di vari altri minerali di uranio. Le preparazioni di radio, grazie al calore prodotto dall'emissione radioattiva, hanno stabilmente una temperatura maggiore dell'ambiente circostante. La radiazione prodotta dal radio \u00e8 di tre tipi: raggi alfa, raggi beta e raggi gamma. Se viene mescolato con berillio si ha anche emissione di neutroni.\nAppena preparato il radio metallico puro \u00e8 di colore bianco brillante, ma si annerisce se esposto all'aria, probabilmente per formazione di nitruro. Il radio \u00e8 luminescente con un debole bagliore blu, e si corrode in acqua per formare idrossido di radio. \u00c8 leggermente pi\u00f9 volatile del bario.\nApplicazioni.\nAlcuni degli usi pratici del radio dipendono dalla sua radioattivit\u00e0: tuttavia isotopi di altri elementi come 60Co e 137Cs, sintetizzati successivamente alla scoperta del radio, lo hanno sostituito anche in questi limitati usi perch\u00e9 pi\u00f9 economici, pi\u00f9 potenti o pi\u00f9 sicuri.\nL'isotopo 223 \u00e8 utilizzato in medicina nucleare per la terapia delle metastasi ossee.\nStoria.\nIl radio, dal latino \"radius\" raggio, fu scoperto da Marie Curie e da suo marito Pierre nel 1898 nella pechblenda/uraninite della Boemia settentrionale. Studiando la pechblenda i Curie ne rimossero l'uranio e scoprirono che il materiale restante era ancora radioattivo. Quindi separarono da questo una miscela che consisteva per lo pi\u00f9 di bario, che alla fiamma dava un brillante colore verde e delle linee spettrali che non erano mai state descritte prima. Nel 1902 il radio fu isolato puro, nella sua forma metallica, da Curie e Andre Debierne attraverso l'elettrolisi di una soluzione pura di cloruro di radio con un catodo di mercurio e distillazione in atmosfera di idrogeno. Il 20 aprile di quell'anno venne comunicato l'avvenuto isolamento dell'elemento.\nI prodotti di decadimento del radio furono inizialmente battezzati Radio A, Radio B, Radio C, eccetera. In seguito si cap\u00ec che erano altri elementi chimici, e precisamente:\nIl 4 febbraio 1936 il radio E divenne il primo elemento radioattivo ad essere sintetizzato artificialmente.\nDurante gli anni trenta si scopr\u00ec che i lavoratori esposti al radio nelle fabbriche, come ad esempio le cosiddette Ragazze del radio, che usavano vernice luminescente si ammalavano gravemente, per lo pi\u00f9 di anemia e cancro alle ossa: in seguito a queste evidenze cliniche l'uso del radio declin\u00f2 rapidamente. Il radio infatti viene trattato dall'organismo come il calcio, e depositato nel tessuto osseo, dove la radioattivit\u00e0 ne degrada il midollo e pu\u00f2 indurre mutazioni nelle cellule ossee. L'aver maneggiato radio per anni \u00e8 ritenuta la causa della prematura morte di Marie Curie.\nDisponibilit\u00e0.\nIl radio \u00e8 un prodotto di decadimento dell'uranio ed \u00e8 perci\u00f2 reperibile in tutti i minerali che ne contengono. Originariamente veniva estratto dalla pechblenda di J\u00e1chymov (Joachimsthal) in Boemia (7 tonnellate di pechblenda forniscono 1 grammo di radio). Una certa quantit\u00e0 di questo elemento si trova anche nelle sabbie di Carnotite in Colorado, ma minerali pi\u00f9 ricchi di radio si trovano nella Repubblica Democratica del Congo, nella regione dei Grandi Laghi del Canada. Si pu\u00f2 ottenere il radio anche dal trattamento dei rifiuti dell'uranio. Grandi giacimenti di uranio sono situati in Ontario, Nuovo Messico, Utah, Australia e altri paesi.\nComposti.\nI composti del radio impartiscono alla fiamma del becco di Bunsen un tipico colore rosso cremisi (rosso con una lieve sfumatura violetta), dovuta al suo tipico spettro di emissione elettromagnetica. Data la breve emivita degli isotopi del radio, i suoi composti sono piuttosto rari e si trovano quasi esclusivamente nei minerali dell'uranio.\nDel radio sono noti il fluoruro, RaF2, il cloruro, RaCl2, il bromuro, RaBr2, lo ioduro, RaI2, l'ossido, RaO.\nIsotopi.\nIl radio possiede 25 isotopi, quattro dei quali presenti in natura, di cui 226Ra \u00e8 il pi\u00f9 abbondante e stabile, con un'emivita di 1602 anni, prodotto dal decadimento di 238U; segue in ordine di stabilit\u00e0 descrescente 228Ra (emivita: 5,75 anni), prodotto dal decadimento di 232Th.\n223Ra, 224Ra, 226Ra e 228Ra sono tutti generati dal decadimento dell'uranio o del torio.\nL'isotopo 224Ra \u00e8 il primo atomo di cui ricercatori dell'Universit\u00e0 britannica di Liverpool hanno scoperto la presenza di un nucleo atomico a forma di pera anzich\u00e9 quasi sferica. La forma era prevista dalla teoria ma non era mai stata osservata.\nRadioattivit\u00e0.\nA parit\u00e0 di massa, la radioattivit\u00e0 emessa dal radio \u00e8 oltre un milione di volte pi\u00f9 intensa di quella dell'uranio. Il suo decadimento attraversa sette stadi: emanazione, radio A, radio B, radio C\u2026 ciascuno dei quali \u00e8 a sua volta un isotopo instabile. Lo stadio finale del suo decadimento radioattivo \u00e8 un isotopo del piombo.\nIl radio perde in 25 anni circa l'1% della sua radioattivit\u00e0.\nL'unit\u00e0 di misura della radioattivit\u00e0 del Sistema Internazionale \u00e8 il becquerel (simbolo Bq), equivalente ad una disintegrazione al secondo. Il curie (simbolo Ci) \u00e8 un'unit\u00e0 di misura obsoleta definita come l'attivit\u00e0 di un grammo di 226Ra ed equivale a (o 37\u00a0GBq).\nPrecauzioni.\nIl radio e il suo prodotto di decadimento iniziale (il radon) sono radioattivi. Data la sua somiglianza chimica con il calcio, pu\u00f2 causare gravi danni sostituendosi ad esso nelle ossa.\nL'inalazione e l'ingestione del radio, nonch\u00e9 l'esposizione in genere ad esso possono provocare il cancro. Il radio va conservato in un ambiente sufficientemente ventilato per evitare l'accumularsi del radon.\nL'energia prodotta dal decadimento del radio pu\u00f2 ionizzare i gas, impressionare le lastre fotografiche, irritare la pelle e produrre gravi effetti sull'organismo.\nNote.\nScript(((456"}
{"id": "3741", "revid": "148107", "url": "https://it.wikipedia.org/wiki?curid=3741", "title": "Renio", "text": "Il renio \u00e8 l'elemento chimico di numero atomico 75 e il suo simbolo \u00e8 Re.\n\u00c8 un metallo di transizione bianco-argenteo, raro, pesante, polivalente; chimicamente somiglia al manganese e viene usato in alcune leghe. Il renio \u00e8 ottenuto come sottoprodotto della raffinazione del molibdeno e le leghe renio-molibdeno sono superconduttrici. Il renio \u00e8 stato l'ultimo elemento naturale a venire scoperto.\nCaratteristiche.\nIl renio \u00e8 un metallo bianco-argenteo e possiede un punto di fusione tra i pi\u00f9 alti tra gli elementi, inferiore solo a quello del tungsteno e del carbonio. \u00c8 anche uno dei pi\u00f9 densi, superato solo dal platino, dall'iridio e dall'osmio. I suoi possibili stati di ossidazione variano da \u22121 a +7; i pi\u00f9 frequenti sono \u22121, +2, +4, +6 e +7.\nViene generalmente commercializzato in forma di polvere che pu\u00f2 essere compattata per pressione e sinterizzazione sotto vuoto o in atmosfera di idrogeno. Quando viene temprato questo metallo \u00e8 molto duttile e pu\u00f2 essere piegato, torto e rollato. Le leghe renio-molibdeno diventano superconduttrici a temperature inferiori a .\nApplicazioni.\nQuesto elemento trova uso principalmente nella produzione di catalizzatori al platino-renio per la produzione di benzina e nella produzione di leghe metalliche resistenti alle alte temperature, usate per realizzare parti di motori jet.\nTra gli altri usi:\nStoria.\nIl suo nome deriva dal nome latino del fiume Reno, \"Rhenus\". \u00c8 stato uno degli ultimi elementi naturali ad essere scoperto. La sua scoperta, avvenuta a Berlino in Germania, viene attribuita ai chimici Walter von Noddack, Ida Noddack ed allo spettroscopista Otto Carl von Berg. Nel 1925 dichiararono di aver scoperto l'elemento nei minerali del platino, nella gadolinite e nella molibdenite mediante spettrometria X su lastra fotografica nella columbite. Nel 1928 furono in grado di estrarre un grammo di renio da 660\u00a0kg di molibdenite.\nDati la difficolt\u00e0 e i costi del processo di purificazione, il renio non venne pi\u00f9 estratto fino all'inizio degli anni cinquanta, quando inizi\u00f2 la produzione di leghe tungsteno-renio e molibdeno-renio che trovarono importanti applicazioni industriali.\nDisponibilit\u00e0.\nIl renio non si trova in natura allo stato libero e nemmeno compare in minerali tipici. La sua abbondanza nella crosta terrestre \u00e8 di circa 1\u00a0ppb, cio\u00e8 circa un milligrammo per tonnellata.\nIl renio \u00e8 principalmente estratto dai fumi di arrostimento dei minerali a base di solfuro di rame e da alcuni minerali del molibdeno che arrivano a contenerne tra lo 0,002% e lo 0,2%.\nIl renio metallico viene ottenuto per riduzione del perrenato d'ammonio con idrogeno ad alta temperatura.\nIsotopi.\nIn natura il renio \u00e8 una miscela di due isotopi; uno stabile e uno radioattivo con un'emivita molto lunga. Del renio sono noti altri 26 isotopi radioattivi. I radionuclidi 186Re e 188Re trovano avanzate applicazioni in radioterapia metabolica di patologie neoplastiche primarie e metastatiche.\nPrecauzioni.\nPoco si sa della tossicit\u00e0 del renio e dei suoi composti, pertanto vanno maneggiati con cura."}
{"id": "3752", "revid": "1573940", "url": "https://it.wikipedia.org/wiki?curid=3752", "title": "Rheiformes", "text": "I Rheiformi (Rheiformes) sono un ordine di grossi uccelli sudamericani.\nTassonomia.\nL'ordine Rheiformes comprende le seguenti famiglie e generi:"}
{"id": "3757", "revid": "4", "url": "https://it.wikipedia.org/wiki?curid=3757", "title": "Robert Allen Zimmerman", "text": ""}
{"id": "3758", "revid": "1529788", "url": "https://it.wikipedia.org/wiki?curid=3758", "title": "Rutherfordio", "text": "Il rutherfordio (: ) o kurchatovio \u00e8 l'elemento chimico della tavola periodica che ha come simbolo Rf (o Ku) e come numero atomico il 104.\n\u00c8 un elemento sintetico, altamente radioattivo, il cui isotopo pi\u00f9 stabile ha una emivita inferiore ai 70 secondi. \nQuesto elemento non ha quindi nessuna applicazione pratica e si sa poco delle sue propriet\u00e0. Il rutherfordio \u00e8 il primo dei transattinoidi e si suppone che possieda propriet\u00e0 chimiche simili all'afnio.\nStoria.\nIl rutherfordio (chiamato cos\u00ec in onore di Ernest Rutherford) fu sintetizzato per la prima volta nel 1964 all'Istituto unito per la ricerca nucleare di Dubna (Russia). \nI ricercatori bombardarono del plutonio con ioni di neon accelerati a , e sostennero di aver riscontrato tracce di fissione nucleare su un vetro di tipo speciale, con un microscopio, che indicavano la presenza del nuovo elemento.\nNel 1969 i ricercatori dell'Universit\u00e0 di Berkeley (California) sintetizzarono l'elemento sottoponendo del californio-249 e del carbonio-12 a collisioni ad alta energia. \nIl gruppo di Berkeley afferm\u00f2 anche di non essere riuscito a riprodurre il metodo usato dai ricercatori sovietici.\nQuesto fatto port\u00f2 a una controversia sul nome dell'elemento; poich\u00e9 i sovietici sostenevano di averlo sintetizzato a Dubna proposero dubnio (Db) e anche kurchatovio (Ku) per l'elemento 104, in onore di Igor' Kur\u010datov (1903-1960), ex capo della ricerca nucleare sovietica. \nGli statunitensi invece proposero rutherfordio (Rf) in onore di Ernest Rutherford, un famoso chimico e fisico nucleare neozelandese, premio Nobel per la chimica 1908. \nL'Unione internazionale di chimica pura e applicata adott\u00f2 temporaneamente il nome Unnilquadio (Unq) fino a quando, nel 1997, la disputa si risolse con l'adozione del nome attuale."}
{"id": "3759", "revid": "292162", "url": "https://it.wikipedia.org/wiki?curid=3759", "title": "Resuttano", "text": "Resuttano (\"Resuttana\" in ) \u00e8 un comune italiano di abitanti del libero consorzio comunale di Caltanissetta in Sicilia.\nConfina con i comuni di Alimena, Blufi, Bompietro, Petralia Sottana e Santa Caterina Villarmosa.\nGeografia fisica.\nResuttano \u00e8 un'exclave nissena nella citt\u00e0 metropolitana di Palermo, a cui appartiene una sola frazione geografica unita alla provincia di Caltanissetta, Ciolino. Il territorio resuttanese \u00e8 prevalentemente collinare, nella zona settentrionale della provincia. Essa sorge in una zona collinare, a 600 metri sul livello del mare, ad ovest del fiume Salso.\nDista 106\u00a0km da Agrigento, 34\u00a0km da Caltanissetta e 53\u00a0km da Enna.\nOrigine del nome.\nIl toponimo sembra derivare dal Rah\u00e0l-Suptanum, la fattoria fortificata posta a valle dell'attuale centro abitato, lungo il fiume Imera, i cui ruderi vengono identificati come l'attuale Castello di Resuttano.\nStoria.\nIl territorio resuttanese fu interessato da insediamenti arabi, testimoniati dalla presenza di un castello di origini arabe.\nNel XIV secolo appartenne alla famiglia dei Ventimiglia, nel 1625 a Giovanbattista Romano Colonna e Ventimiglia Maniaci, infine a Giuseppe di Napoli, duca di Campobello e signore di Alessandria della Rocca che acquist\u00f2, per conto del figlio Gerolamo, la baronia di Resuttano. Fu cos\u00ec che, il 7 giugno 1627, nacque l'insediamento resuttanese. La popolazione, di origine madonita, si insedi\u00f2 inizialmente attorno alla fattoria Di Napoli. Nel 13 febbraio 1628, nacque la prima chiesa, benedetta da don Paulo Calabria.\n&lt;br&gt;La massa di coloni viveva di stenti. Le risorse erano esclusivamente agricole e artigianali. In tali condizioni le carestie erano frequenti, le condizioni igieniche disastrose a tutti i livelli, ogni trent'anni si ripresentava invariabilmente la peste. Al 1650 il paese contava 404 abitanti divisi in 115 famiglie.\nSolo nel 1812 termin\u00f2 il feudalesimo, la nobilt\u00e0 scomparve, i grossi patrimoni si disfecero rapidamente a favore della piccola nobilt\u00e0 di provincia e ancor di pi\u00f9 a favore dei vecchi gabellotti. Nel 1818 entr\u00f2 a far parte della provincia di Caltanissetta.\nEconomia.\nL'agricoltura privilegia la coltivazione di grano, olive e mandorle, che vengono esposti nella fiera agricola che si tiene ogni anno a settembre. Presente \u00e8 l'allevamento di ovini e bovini.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "3760", "revid": "287204", "url": "https://it.wikipedia.org/wiki?curid=3760", "title": "Rio Negro", "text": "Rio Negro (o R\u00edo Negro) \u00e8 toponimo geografico dell'America meridionale."}
{"id": "3767", "revid": "60848", "url": "https://it.wikipedia.org/wiki?curid=3767", "title": "Rossini Opera Festival", "text": "Il Rossini Opera Festival, o pi\u00f9 comunemente chiamato R.O.F., \u00e8 un festival musicale lirico che dal 1980 si tiene annualmente ad agosto a Pesaro, citt\u00e0 natale di Gioachino Rossini.\n\u00c8 anche il nome della Fondazione costituita nel 1994 per appoggiare la Fondazione Rossini nell'attivit\u00e0 di recupero teatrale, musicologico ed editoriale della produzione rossiniana.\nIl Rossini Opera Festival (membro dell'Associazione europea dei festival) era gestito in principio direttamente dal comune di Pesaro; si \u00e8 trasformato nel 1985 in ente autonomo. \u00c8 promosso dal Comune di Pesaro, dalla Provincia di Pesaro e Urbino, dalla Fondazione Cassa di Risparmio di Pesaro, dalla Banca Popolare dell'Adriatico e dalla Fondazione Scavolini.\nIl 13 agosto 1993 il parlamento italiano ha approvato all'unanimit\u00e0 la legge speciale n. 319 che regola il supporto da parte del Ministero dei Beni Culturali al Rossini Opera Festival, riconoscendo allo stesso la qualifica di ente preposto al recupero e alla rivitalizzazione delle opere di Gioachino Rossini, parte integrante del patrimonio culturale italiano.\nIl Rossini Opera Festival ha contribuito, nel corso della sua attivit\u00e0, ad una sostanziale rilettura filologica di molte delle opere di Rossini, alcune delle quali poco rappresentate in tempi moderni e che ora sono tornate a far parte in piante stabile, nel quadro della cosiddetta \"Rossini renaissance\", del repertorio delle maggiori opere liriche italiane.\nL'orchestra \"istituzionale\" del ROF \u00e8 l'Orchestra del Teatro Comunale di Bologna, anche se spesso sono ospitati complessi provenienti anche dall'estero, mentre le parti corali sono affidate abitualmente al Coro da Camera di Praga del maestro Lubom\u00edr M\u00e0tl.\nDal 2017 l'Orchestra del ROF \u00e8 l'Orchestra Sinfonica Nazionale Rai, mentre le parti corali sono affidate al Coro del Teatro Ventidio Basso di Ascoli Piceno (Maestro Giovanni Farina) e al Coro del Teatro della Fortuna M. Agostini (Maestro Mirca Rosciani).\nDall'edizione 2006 le rappresentazioni del Festival sono tenute, oltre che nella tradizionale sede del Teatro Rossini (Pesaro), nei due teatri allestiti all'Adriatic Arena (Pesaro), intitolata a Olympe P\u00e9lissier, seconda moglie del compositore. Negli anni seguenti l'ampliamento del numero di rappresentazioni ha reso necessario l'utilizzo anche dell'Auditorium Pedrotti, interno al Conservatorio Musicale del centro citt\u00e0, del Teatro Sperimentale e del nuovo Auditorium Scavolini in zona mare.\nSpesso ci si riferisce al festival come alla \"Piccola Bayreuth sull'Adriatico\", ricollegando la manifestazione al celebre festival wagneriano di Bayreuth, per essere entrambi focalizzati su un singolo autore, per il carattere internazionale e luoghi di propulsione dello studio e approfondimento del compositore.\nLa prima stagione del 1980 venne inaugurata al Teatro Rossini il 28 agosto con \"La gazza ladra\" diretta da Gianandrea Gavazzeni nell'edizione critica della Fondazione Rossini, in collaborazione con Casa Ricordi, a cura di Alberto Zedda che il 3 settembre diresse all'Auditorium Pedrotti \"L'inganno felice\" con Sesto Bruscantini ed Enzo Dara. Una storia completa \u00e8 stata proposta da L.M.Sicca in \"Organizzare i processi di produzione della lirica. Il caso Rossini Opera Festival\", in \"La gestione e la valorizzazione dei beni artistici e culturali nella prospettiva aziendale\" Atti del Convegno annuale dell'Accademia Italiana di Economia aziendale, Bologna, Clueb, 1999, 181-235, ISBN 8849112803."}
{"id": "3771", "revid": "327773", "url": "https://it.wikipedia.org/wiki?curid=3771", "title": "Robert Wilhelm Bunsen", "text": "Biografia.\nUltimo di quattro fratelli, frequent\u00f2 la scuola a Holzminden e studi\u00f2 chimica all'Universit\u00e0 di Gottinga. Dopo aver ottenuto il dottorato all'et\u00e0 di 19 anni\nviaggi\u00f2 dal 1830 al 1833 attraverso l'Europa occidentale. Durante questo periodo conobbe Runge, lo scopritore dell'anilina, Justus von Liebig a Gie\u00dfen e Mitscherlich a Bonn. Al suo ritorno in Germania Bunsen divenne professore a Gottinga, dove inizi\u00f2 i suoi studi sperimentali sulla solubilit\u00e0 dei sali dell'acido arsenioso.\nPer molto tempo l'ossido ferrico idrato \u00e8 stato usato come antidoto per l'avvelenamento da arsenico proprio in virt\u00f9 delle ricerche di Bunsen. Nel 1836 Bunsen prese il posto di Friedrich W\u00f6hler a Kassel. Dopo aver insegnato per due anni accett\u00f2 l'offerta dell'universit\u00e0 di Marburgo dove studi\u00f2 i derivati del cacodile. Il proprio lavoro gli port\u00f2 rapidamente fama e onori, ma rischi\u00f2 di morire per avvelenamento da arsenico. Perse inoltre la vista da un occhio in seguito ad un'esplosione che proiett\u00f2 un frammento di vetro nell'occhio. Nel 1841 Bunsen cre\u00f2 un elettrodo di carbonio da usare al posto del costoso elettrodo di platino nella pila di Grove. Nel 1852 Bunsen succedette a Leopold Gmelin all'Universit\u00e0 di Heidelberg.\nUtilizzando l'acido nitrico riusc\u00ec a preparare numerosi elementi puri tra cui cromo, magnesio, alluminio, manganese, sodio, bario, calcio e litio attraverso l'elettrolisi. Nello stesso anno inizi\u00f2 una lunga collaborazione con Sir Henry Roscoe con lo scopo di studiare la formazione di acido cloridrico a partire da idrogeno e cloro. Nel 1859 interruppe la collaborazione con Roscoe e si un\u00ec a Gustav Kirchhoff nello studio della spettroscopia di emissione degli elementi. Insieme al suo assistente di laboratorio Peter Desaga perfezion\u00f2 il bruciatore a gas da laboratorio che oggi porta il suo nome (becco Bunsen), e che era inventato originariamente dal chimico e fisico britannico Michael Faraday. Lo sviluppo del becco Bunsen fu di estrema importanza nelle applicazioni spettroscopiche. \nNel 1877 fu il primo scienziato (assieme a Kirchhoff) ad essere insignito della Medaglia Davy. Si ritir\u00f2 all'et\u00e0 di settantotto anni dedicandosi alla geologia (che fu per lungo tempo un suo hobby). All'et\u00e0 di 88 anni Robert Bunsen mor\u00ec a Heidelberg."}
{"id": "3772", "revid": "2090540", "url": "https://it.wikipedia.org/wiki?curid=3772", "title": "Ricamo", "text": "La parola ricamo indica sia l'attivit\u00e0 artigianale del ricamare, sia il prodotto di quell'attivit\u00e0. Tale oggetto \u00e8 un disegno, una decorazione o un ornamento creato con ago e filo su un tessuto. \u00c8 un'attivit\u00e0 antichissima, ancora oggi praticata, che si sviluppa generalmente come lavoro artigianale (raro e molto costoso), o hobby diffuso in tutto il mondo.\nOccorre, in primo luogo, distinguere tra il ricamo a mano e quello a macchina. Pur cercando di rimanere soltanto un diverso modo di eseguire un decoro, il ricamo a macchina ha tuttavia sviluppato particolari punti, e di conseguenza diversi disegni e diverse applicazioni. Per questo motivo l'argomento meriterebbe di essere trattato separatamente e in modo specifico. Qui di seguito verranno presi in considerazione soltanto le tecniche ed i punti impiegati nel ricamo a mano.\n\u00c8 intuitivo pensare che soprattutto alcuni punti siano nati dalla volont\u00e0 di unire o sagomare teli in modo, oltre che funzionale, anche regolare, armonioso e infine decorativo, acquistando via via una valenza artistica.\nLa distinzione tra \"arte\" e \"hobby\" \u00e8 sempre difficile. In linea generale, l'arte comincia laddove l'apprendista comincia a creare. La preziosit\u00e0, invece, dell'oggetto ricamato sta nell'accuratezza dell'esecuzione, nell'alta qualit\u00e0 dei materiali usati, nell'armonia della composizione.\nTecniche.\nUna prima classificazione dei vari tipi di ricamo potrebbe essere la seguente:\nI punti di base del ricamo sono molti e richiedono una costante conferma in immagini.\nRicamo su disegno.\nLa fase preparatoria prevede appunto la preparazione e la scelta di un disegno o schema, da riprodurre accuratamente sul tessuto (a matita o a ricalcato) e da dipingere variamente con fili colorati o preziosi.\nSe non \u00e8 previsto l'uso di fili colorati, parliamo di ricamo bianco su bianco, o di tono su tono che viene usato per capi di abbigliamento personalizzati, biancheria intima e biancheria per la casa.\nRicamo a fili contati.\nIl ricamo a fili contati prevede l'uso di tessuti a trama abbastanza larga e regolare da poterne contare i fili di tessitura, in modo da permettere l'esecuzione di ricami dai punti omogenei per grandezza. La tessitura \u00e8 regolare quando 1\u00a0cm2 di tessuto contiene lo stesso numero di fili, sia per la trama che per l'ordito. Un lino 10x10, conta dieci fili per cm2 (trama molto larga), un lino 22x22 (trama fitta) contiene ventidue fili per cm2. Il disegno non viene riportato sul tessuto. Si ricama direttamente sul tessuto contando i fili di ordito e di trama che devono essere ricoperti o lasciati a vista. Puntocroce, piccolo punto, punto quadro, punto reale, i punti a retino (o ajour\u00e9s) e i punti tappezzeria appartengono a questo genere. Variamente associati tra loro i punti a fili contati compongono stili di ricamo ornamentale eleganti, raffinati e molto antichi; i pi\u00f9 conosciuti sono il punto Assisi, il punto antico, l'Hardanger; ma la letteratura di cui disponiamo, ne illustra molti altri in tutte le culture, nordiche, baltiche, est-europee e mediorientali. Di solito vengono usati i punti Punto antico, Gobelin, Mezzo punto, Punto croce.\nRientra nella stessa categoria anche il ricamo destinato alla tappezzeria, che si serve della ripetizione di motivi geometrici.\nIn questi stili solitamente i disegni sono composti da moduli di dimensioni limitate ed \u00e8 il ricamatore che decide la loro disposizione e la ripetizione dei vari motivi sul tessuto. Come \u00e8 intuitivo, il tessuto, il disegno, le sue dimensioni, il filato, devono essere scelti in armonia tra loro e concordare in luminosit\u00e0, robustezza, grazia; il tutto in ragione della destinazione dell'opera compiuta.\nNella tecnica a giorno bisogna sfilare dalla stoffa due o pi\u00f9 fili contigui in modo da ottenere una riga di solo ordito o di sola trama, la quale viene poi rifinita con piccoli punti lungo i bordi. \u00c8 frequente l'uso di questa particolare tecnica, anche nelle applicazioni di pizzo come inserto o come finitura di un capo. Si possono utilizzare \u00e0 jour semplice o \u00e0 jour composti tra i quali il pi\u00f9 classico e il pi\u00f9 frequente \u00e8 il gigliuccio completato con il punto quadro.\nRicamo riferito.\nFanno parte del ricamo riferito i lavori che, pur rientrando come disegno nelle prime due categorie, non possono venir trasposti a matita a causa del materiale particolare che si vuole usare.\nAd esempio per il ricamo su velluto o su seta esistono delle tecniche particolari di riporto del tracciato, ma quasi sempre si preferisce lavorare direttamente con l'ago, senza previo disegno su stoffa, con il solo riferimento visivo al dipinto originale che pu\u00f2 ridursi a mero suggerimento. Lo stesso succedeva con i ricami in oro, essendo il filato molto difficile da gestire e tanto prezioso da non poter certo venir sprecato.\nOggi che i fili dorati sono appunto solo filati appena un po' pi\u00f9 rigidi degli altri, la tecnica usata \u00e8 quella del ricamo su disegno.\nPunti di base.\nNel ricamo si dice punto di base qualsiasi tipo di punto semplice, tutti quelli che determinano sul tessuto una prima idea di decorazione visibile. Decorazione che non \u00e8 necessariamente complessa o raffinata, ma pu\u00f2 presentarsi semplicemente come una cucitura gradevole alla vista.\nChi ricama definisce \"punto\" non tanto un unico passaggio dell'ago attraverso il tessuto, ma una serie pi\u00f9 o meno lunga di passaggi che hanno lunghezza, inclinazione e relazioni tra loro ben precise. Nel cucito, al contrario, quando si dice un punto, si intende realmente un passaggio, uno soltanto, fissato al tessuto.\u00c8 un esempio utile il punto ombra illustrato a destra.\nStoria.\nIl ricamo \u00e8 senz'altro un'attivit\u00e0 molto antica, sebbene i suoi prodotti non siano giunti ai nostri tempi. Abbiamo alcuni frammenti risalenti all'antico Egitto. \u00c8 probabile che quest'arte abbia avuto origine dall'elaborazione di punti utili, utilizzati per l'unione di pelli e poi di teli vegetali, destinati a personaggi di rilievo. Nell'antica Cina, fu un'attivit\u00e0 molto fiorente e molto elaborata.\nIn Europa se ne hanno testimonianze antiche, ma le tecniche venivano tramandate oralmente nel tempo con graduale perdita di originalit\u00e0 e con l'acquisizione di connotati locali. I manufatti, creati per oggetti di uso quotidiano, soccombevano al logorio dovuto all'uso, per cui oggi non rimane traccia della loro esistenza. Perci\u00f2 se possiamo solo supporre che il ricamo sia una tradizione popolare risalente a tempi remoti, e si sia poi sviluppato con l'estensione di una moda inizialmente riservata al ceto pi\u00f9 abbiente che poteva permettersi sia la spesa per i materiali sia il tempo necessario per l'esecuzione. Si sono salvati infatti solo alcuni eleganti ricami bizantini che certo non si possono definire di arte popolare, sia per la preziosit\u00e0 dei materiali impiegati, sia per l'uso che se ne faceva, prevalentemente cerimoniale.\nIn Italia, il ricamo nasce come una delle espressioni della cultura saracena. Non a caso la prima scuola di ricamo ha sede a Palermo e risale ai primi anni del secondo millennio. \u00c8 soltanto nel XII secolo per\u00f2 che l'attivit\u00e0 dilaga in tutta Europa. Risalgono ai secoli XIII e XIV secolo i pi\u00f9 monumentali lavori di ricamo conosciuti, cio\u00e8 l'arazzeria francese, inglese, tedesca e, in misura minore, italiana - da non confondere con l'arazzo vero e proprio che \u00e8 una tecnica artistica di tessituraLe prime testimonianze della fioritura del commercio di merletti veneziani risalgono alla fine del XV secolo, accompagnate e seguite da un vero e proprio boom editoriale in Europa ed in Italia - specialmente a Venezia - che vide la pubblicazione di centinaia di libri, detti \"modellari\", di disegni per merletti e ricami, ideati dai maggiori incisori e tipografi del tempo.\nIntanto la scuola italiana, distaccatasi dal gusto orientaleggiante iniziale, pone il centro dell'attivit\u00e0 a Firenze e crea dei veri capolavori in tecniche diverse dall'arazzo.\nA Firenze fu attivo Raffaellino del Garbo, mentre la bottega con pi\u00f9 commesse fu quella delle monache, le Murate, in via Ghibellina, che forniva i paramenti ecclesiastici per le maggiori occasioni solenni. La maggior commessa quattrocentesca fu quella per il Battistero, tra il 1466 e il 1480. Vennero ricamati piviali, dalmatiche e piante su cui veniva riportata in 26 scene la vita di san Giovanni Battista, realizzate da Paolo da Verona, Coppino di Giovanni da Malines, Piero da Venezia e altre su disegni di Antonio Pollaiuolo. Nel 1477 circa venne realizzato da Francesco Malocchi il paliotto offerto ad Assisi da Sisto IV con figure di Antonio Pollaiuolo.\nA Milano, verso la met\u00e0 del secolo, Filippo Maria Visconti chiam\u00f2 alla sua corte artisti fiorentini e veneziani a lavorare presso di lui, per cui lo stile fiorentino e quello veneziano si incontrarono in decorazioni arabescate di gusto orientaleggiante. Ne sono esempi il paliotto di Varese del 1491 e quello di Santa Maria delle Grazie.\nSi sviluppa anche il ricamo in bianco, quello a fili contati e il reticello che dar\u00e0 poi origine al merletto classico ad ago e al merletto a filet.\nNel periodo barocco si diffuse la tecnica del ricamo \"a fili incollati\" che consisteva nell'incollare fili di seta colorati sopra un cartoncino spalmato di cera vergine. Con questa tecnica - utilizzata in Italia, in Spagna e nelle Fiandre e coltivata in particolare in Lombardia, in Piemonte, in Sicilia e in Puglia - si riprodussero paesaggi e immagini sacre, tratte da stampe o da dipinti. A Lecce divenne famosa la ricamatrice Marianna Elmo, figlia del pittore Serafino Elmo."}
{"id": "3774", "revid": "125942541", "url": "https://it.wikipedia.org/wiki?curid=3774", "title": "Bah\u00e1'\u00ed", "text": "La fede Bah\u00e1'\u00ed () \u00e8 una religione monoteistica internazionale nata in Iran durante la met\u00e0 del XIX secolo, i cui membri seguono gli insegnamenti di Bah\u00e1'u'll\u00e1h (1817-1892), profeta e fondatore che viene da loro considerato una Manifestazione di Dio.\nTale religione sottolinea l'unit\u00e0 spirituale di tutta l'umanit\u00e0. Tre principi fondamentali stabiliscono la base degli insegnamenti bah\u00e1'\u00ed, l'unit\u00e0 di Dio (un solo Dio che \u00e8 la fonte di tutta la creazione), l'unit\u00e0 della religione (tutte le grandi religioni hanno la stessa origine spirituale e provengono dallo stesso Dio) e l'unit\u00e0 dell'umanit\u00e0 (tutti gli uomini sono considerati uguali innanzi a Dio e le diversit\u00e0 culturali e di etnia sono stimate doni meritevoli di stima e accettazione). La Fede bah\u00e1'\u00ed spiega il rapporto dell'uomo, nel suo storico e vitale legame con Dio, attraverso il concetto di relativit\u00e0 e progressivit\u00e0 della religione, parallelamente a quanto avvenuto e avviene con la scienza, con la quale dev'essere in fertile armonia, conciliando e unendo il contesto prospettico dell'evolvente turbolenta e dinamica storia della civilt\u00e0 con l'iniziale profilo temporale e geografico del monoteismo, oltre che con le ere precedenti Abramo.\nIl termine pi\u00f9 antico \"Bahaismo\" \u00e8 ancora talvolta usato come variante, per esempio da alcune enciclopedie, anche se oggigiorno \u00e8 poco comune e la comunit\u00e0 bah\u00e1'\u00ed utilizza il termine \"Fede bah\u00e1'\u00ed\". In italiano la parola \"bah\u00e1'\u00ed\" \u00e8 usata sia come aggettivo per riferirsi alla Fede bah\u00e1'\u00ed sia come sostantivo riferendosi a un seguace di Bah\u00e1'u'll\u00e1h. La sua derivazione \u00e8 dal termine arabo \"Bah\u00e1\u02bc\" (\u0628\u0647\u0627\u0621), che significa \"gloria\" o \"splendore\"; essa mira a promuovere la nobilt\u00e0 potenziale dello spirito umano verso quello stadio che Iddio ha scelto, e che \u00e8 preconizzato dalle parole dell'Antico Testamento: \"Facciamo l'uomo a nostra immagine, secondo la nostra somiglianza\".\nStoria.\nLe origini e la nascita.\nLa Fede bah\u00e1'\u00ed nasce in seno al b\u00e1bismo, movimento sorto a sua volta in seno all'Islam sciita, sorto in Persia nel XIX secolo per opera del B\u00e1b, considerato Profeta e precursore della Fede bah\u00e1'\u00ed. Il fondatore della Fede bah\u00e1'\u00ed \u00e8 invece Bah\u00e1'u'll\u00e1h (1817-1892), nobile persiano che per quarant'anni soffr\u00ec prigionia ed esilio come conseguenza a tale sua missione, ed \u00e8 considerato dai bah\u00e1'\u00ed l'ultimo, in ordine di tempo - ma non definitivo - Profeta o Manifestazione di Dio, titolo riservato dai bah\u00e1'\u00ed a personaggi come Adamo, Abramo, Mos\u00e8, Zoroastro, Krishna, Buddha, Ges\u00f9, Maometto e il B\u00e1b.\nLe prime testimonianze e Bah\u00e1'u'll\u00e1h.\nNel 1844 a Shiraz in Persia un giovane mercante, soprannominato in seguito \"il B\u00e1b\" (in arabo e persiano \"la porta\"), annunciava l'avvento del \"grande educatore universale\" tanto atteso in ogni parte del mondo da lunghissimi millenni. Questo Profeta precursore, che dava fastidio all'ambiente clericale islamico, nel 1850 venne martirizzato (\"settecentocinquanta colpi di fucile sono stati tirati su di lui, ma il B\u00e1b non era morto\"; dopodich\u00e9 quel plotone di soldati e il suo comandante non vollero ripetere l'esecranda sentenza, che fu purtroppo compiuta da un altro plotone d'esecuzione). Simile sorte venne riservata a moltissimi suoi discepoli. \nQuel martoriato corpo in seguito fu trasportato sul monte Carmelo secondo le indicazioni di Bah\u00e1'u'll\u00e1h, dopo essere rimasto nascosto per pi\u00f9 decenni in vari luoghi privati e segreti onde sottrarlo allo scempio dei nemici.\nNel 1863, un nobile persiano di Teheran sostenitore del B\u00e1b, che prese il nome di Bah\u00e1'u'll\u00e1h (letteralmente \"la gloria di Dio\") rivel\u00f2 di essere lui il promesso preannunciato dal B\u00e1b e da tutti i testi sacri del passato. A causa di ci\u00f2 fu poi perseguitato, esiliato e imprigionato per quasi quarant'anni con decreti congiunti dei governi persiano e ottomano; mor\u00ec sempre da esule e prigioniero in Palestina nel 1892.\nIl suo corpo riposa ora nella tomba a Bahj\u00ed, poco distante da Akk\u00e1 (nell'attuale Israele), perci\u00f2 non lontano dal monte Carmelo, ed \u00e8, per i baha'i, il punto di adorazione a cui si volgono durante alcune loro preghiere specialmente dedicate. A Haifa, citt\u00e0 ai piedi del Carmelo, \u00e8 stato eretto sulle pendici di tale monte il mausoleo del B\u00e1b che \u00e8 uno dei due luoghi sacri pi\u00f9 importanti della religione bah\u00e1'\u00ed. Il sito dove \u00e8 sepolto Bah\u00e1'u'll\u00e1h, a Bahj\u00ed presso Akka, \u00e8 considerato l'altro dei due pi\u00f9 importanti luoghi sacri della Fede baha'i.\nAlcune sue opere sono \"Il libro pi\u00f9 santo\", \"Il libro della certezza\", \"Le sette valli\", \"Le parole celate\".\nI bah\u00e1\u2019\u00ed considerano il periodo compreso tra la dichiarazione del B\u00e1b nel 1844 e la scomparsa nel 1921 di 'Abdu'l-Bah\u00e1, figlio maggiore e designato interprete di Bah\u00e1'u'll\u00e1h, come l'\"et\u00e0 eroica\" della Fede. Durante tale periodo i primi credenti baha'i sperimentarono grandi persecuzioni e furono gradualmente poste le fondamenta della fede in Bah\u00e1'u'll\u00e1h, come Messaggero di Dio, in numerosi Paesi nel mondo.\nIl XX secolo e le persecuzioni.\nNel XX secolo Shoghi Effendi (1897-1957) connot\u00f2 quel periodo costruttivo come coincidente con l'emergere della Fede bah\u00e1'\u00ed dall'oscurit\u00e0, attraverso lo stabilirsi della \"maturazione\" delle sue istituzioni amministrative, grazie all'espansione del credo baha'i in ogni parte del globo. Shoghi Effendi, interpretando fedelmente gli scritti di Bah\u00e1'u'll\u00e1h, scrisse che all'et\u00e0 formativa sarebbe seguita una fase crescente di crisi mondiale tale da costringere i popoli e le nazioni \u2014 sebbene ancora incoscienti della grandezza della Fede bah\u00e1'\u00ed \u2014 a rivedere i loro concetti di politica internazionale fondando allora un'imparziale e globale federazione di Stati, con un governo mondiale espressione di un parlamento mondiale eletto dai popoli del mondo, e dotato, inoltre, di un tribunale internazionale per dirimere le possibili emergenze e le varie contese tra le nazioni ed evitare cos\u00ec le guerre tramite vincolanti sentenze, sorrette in ultima istanza da un comune e unico costituendo esercito mondiale, con susseguente abolizione degli eserciti nazionali destinati all'inutilit\u00e0 e quindi a divenire obsoleti. Questa situazione di unit\u00e0 federale o commonwealth mondiale e semplice cessazione della guerra \u00e8 definita dai baha'i \"pace minore\" a cui poi, nei secoli, seguir\u00e0 una straordinaria et\u00e0 d'oro in cui la Fede bah\u00e1'\u00ed sar\u00e0 conosciuta e abbracciata dalla maggioranza delle persone in gran parte degli Stati del mondo, fattisi stabilmente federali, che \u00e8 detta \"pace maggiore\", nella quale l'unit\u00e0 mondiale non sar\u00e0 solo collaborativa e armonica ma anche amata dai popoli come parte ed espressione dell'unit\u00e0 Divina nella conquista storica dell'unificata civilt\u00e0 umana, sospinta da una mistica eppur razionale Religione, che ha trascorso geograficamente lunghe ere perigliose tra nomi diversi, ahim\u00e8 denominazioni spesso antagoniste, che approderanno finalmente, come preavvisato nel Vangelo di Giovanni all'importante maturit\u00e0 d'essere come \"un solo gregge e un solo Pastore\u201d; cio\u00e8 essendo Dio Uno, i Suoi Portavoce non possono trasmettere altro che la Sua sola Volont\u00e0 e costituire perci\u00f2 una sola Guida dinamica, commisurata ai tempi dell'attinente comprensione e maturit\u00e0 relativa agli uomini. \n\u00abMolte cose ho ancora da dirvi, ma per il momento non siete capaci di portarne il peso. Quando per\u00f2 verr\u00e0 lo Spirito di verit\u00e0, egli vi guider\u00e0 alla verit\u00e0 tutta intera, perch\u00e9 non parler\u00e0 da s\u00e9, ma dir\u00e0 tutto ci\u00f2 che avr\u00e0 udito e vi annunzier\u00e0 le cose future. Egli mi glorificher\u00e0, perch\u00e9 prender\u00e0 del mio e ve l'annunzier\u00e0\u00bb (Giov. 16, 12-14) \nNel XX secolo le persecuzioni nei confronti dei baha'i in Iran hanno avuto alterne vicende con periodi di minore intensit\u00e0 e periodi di recrudescenza, e si sono particolarmente accentuate con la Rivoluzione iraniana del 1978-1979. Il 1\u00ba agosto 2013 la Guida Suprema iraniana, l'Ayatollah Ali Khamenei, ha emesso una \"fatw\u0101\" che colpisce la maggior minoranza religiosa del Paese che sono i baha'i, condannando gli appartenenti a tale credo per apostasia, ci\u00f2 malgrado in Iran una sessantina di baha'i fossero allora in carcere con l'accusa di aver commesso reati di opinione. La \"fatwa\" della guida spirituale iraniana invita gli iraniani a evitare i contatti con i bah\u00e1'\u00ed e il sito web dell'agenzia Tasnim, riferisce che Khamenei li considera \u201canormali e sviati\u201d.\nL'organizzazione.\nLa comunit\u00e0 mondiale bah\u00e1'\u00ed \u00e8 organizzata con una rete di consigli locali, nazionali e internazionali. Ha un unico sistema di amministrazione globale, con consigli governativi elettivi in pi\u00f9 di diciottomila localit\u00e0. Riconosciuta dall'ONU come organizzazione internazionale, la sede centrale \u00e8 a Haifa (Israele) sulle falde del monte Carmelo dove risiede la Casa Universale di Giustizia che \u00e8 un consiglio formato da nove credenti, eletti ogni cinque anni, con elezioni a scrutinio segreto e senza candidatura n\u00e9 propaganda da una convenzione internazionale composta dai membri, allora in carica, di tutte le assemblee nazionali baha'i del mondo, a loro volta elette annualmente nelle rispettive nazioni con metodo analogo, cio\u00e8 senza candidatura n\u00e9 propaganda, da tutti i Credenti maggiorenni della relativa nazione. La religione bah\u00e1'\u00ed ha resistito con successo all'impulso di frazionarsi in sette, mantenendo la sua unit\u00e0 a dispetto di una storia turbolenta quanto quella di altre religioni dell'antichit\u00e0, grazie alle linee guida del Centro del Patto che, dopo il Fondatore, l'Interprete e il Custode della Fede, attualmente \u00e8 la Casa Universale di Giustizia. \nI bah\u00e1'\u00ed hanno avviato numerosi progetti di sviluppo economico e sociale in varie parti del mondo. \nL'ufficio di sacerdote non esiste nella religione. I fedeli sono soliti accogliere nelle loro abitazioni altri fedeli per le feste sacre; tuttavia esistono dei templi che si trovano in Germania, India, Panama, Samoa, Australia, Uganda, Illinois, Cile, Colombia e Cambogia oltre al complesso del Centro mondiale bah\u00e1'\u00ed a Haifa, in Israele. La contribuzione ai fondi bah\u00e1'\u00ed, per la costruzione e gestione delle strutture e delle molte attivit\u00e0 baha'i, \u00e8 concessa unicamente agli aderenti dichiarati della Fede bah\u00e1'\u00ed e quindi non sono accettati fondi dai non aderenti.\nLa dottrina religiosa.\nIl principio fondamentale della Fede bah\u00e1'\u00ed \u00e8 quello della rivelazione religiosa progressiva. Il messaggio essenziale di Bah\u00e1'u'll\u00e1h \u00e8 quello dell'unit\u00e0: c'\u00e8 un unico Dio inconoscibile, che gradualmente ha rivelato e riveler\u00e0 all'umanit\u00e0 il Suo Verbo tramite i vari Messaggeri divini. Tutte le religioni sono viste come stadi correlati alla rivelazione della volont\u00e0 e degli scopi di Dio. Per questo motivo, anche se la religione bah\u00e1'\u00ed non viene solitamente citata tra le Religioni abramitiche, essa per\u00f2 ne riconosce e onora tutti i protagonisti. La Rivelazione divina \u00e8 considerata un processo ininterrotto e progressivo; tutte le grandi Religioni del mondo hanno perci\u00f2, secondo tale visione, origine divina, i loro insegnamenti sono sfaccettature di un'unica verit\u00e0 e, nell'ottica bah\u00e1'\u00ed, hanno risposto alle esigenze umane del loro periodo storico e geografico di Rivelazione.\nLa Fede bah\u00e1'\u00ed afferma quindi che esiste un solo Dio e che esiste una sola religione che percorre la storia. Tutte le manifestazioni di Dio fanno parte dell'identica catena di Rivelazione divina e sono state inviate sulla Terra per educare l'umanit\u00e0. I suoi credenti considerano la vita di Bah\u00e1'u'll\u00e1h, le sue opere e la sua influenza pari a quelle delle altre \"Manifestazioni di Dio\", come per esempio Abramo, Krishna, Mos\u00e8, Zoroastro, Buddha, Cristo e Maometto. I bah\u00e1'\u00ed considerano il loro iniziatore, nella catena logicamente progressiva dei Messaggeri divini, il pi\u00f9 recente.\nLo scopo ultimo della Religione bah\u00e1'\u00ed \u00e8 l'unit\u00e0 del genere umano e la pace universale. Dice Bah\u00e1'u'll\u00e1h in un suo scritto: \"La Terra \u00e8 un solo paese e l'umanit\u00e0 i suoi cittadini\". La Fede bah\u00e1'\u00ed tende all'instaurazione di una comunit\u00e0 mondiale in cui tutte le Religioni, etnie, credenze e classi si uniscano, non obliando tuttavia la loro peculiare genesi storica e diversit\u00e0. Secondo Bah\u00e1'u'll\u00e1h una societ\u00e0 globale per poter fiorire deve basarsi su alcuni principi fondamentali, che includono: la libera indipendente ricerca della verit\u00e0, l'eliminazione di tutte le forme di pregiudizio; piena parit\u00e0 di diritti e doveri tra uomo e donna; riconoscimento dell'apporto storico di ogni passata civilt\u00e0, progressivit\u00e0 e unit\u00e0 essenziale delle grandi religioni mondiali; unicit\u00e0 di Dio; eliminazione degli estremi di povert\u00e0 e ricchezza; istruzione primaria universale e obbligatoria; armonia tra religione e scienza; consultazione, come metodo usuale, per la soluzione dei problemi; glorificazione della giustizia come principio adatto a governare l'umana societ\u00e0; compartecipazione degli operai agli utili dell'azienda.\nLe risorse del sottosuolo vanno e andranno considerate come patrimonio comune dell'umanit\u00e0 intera, in un equilibrio sostenibile tra natura e tecnologia; una sola lingua ausiliaria universale e una moneta unica mondiale oltre allo stabilirsi di un sistema legale federativo mondiale, che conduca al benessere e alla sicurezza collettiva di tutti i popoli e tutte le nazioni.\nLo stile di vita.\nPreghiera e meditazione personale, coinvolgimento in attivit\u00e0 volte alla pace mondiale e al rispetto dei diritti dell'uomo. Digiuno da cibi solidi e liquidi annuale di diciannove giorni dall'alba al tramonto tra il 2 e il 20 marzo, a differenza dei musulmani che lo fanno per tutto il mese di ramadan. Astinenza totale da alcol e droghe alteranti e intossicanti il sistema nervoso centrale; salvo prescrizione medica e con scopi strettamente terapeutici. Astensione dall'attivismo partitico e dalla semplice iscrizione a partiti (in quanto la fede bah\u00e1'\u00ed racchiude in s\u00e9 un insieme di ideali propedeutici a una nascente, pacifica politica universale) con rispetto comunque per i governanti e obbedienza alle leggi in vigore nel Paese di residenza tranne nel caso di richiesta di abiura della fede\u00a0\u2013 caso non ipotetico poich\u00e9 in taluno stato islamico ci\u00f2 viene richiesto ai bah\u00e1'\u00ed anche sotto minaccia di pena capitale; minaccia incombente tuttora in Iran, dove si vuole introdurre la pena di morte per apostasia (da notare che i bah\u00e1'\u00ed considerano Maometto sullo stesso piano del fondatore della loro fede). Unit\u00e0 nella diversit\u00e0. Lavoro non visto solo come fonte di mero guadagno, ma anche come atto di culto, se fatto in spirito di servizio all'umanit\u00e0. Introduzione di un nuovo calendario solare (calendario Bad\u00ec), composto da diciannove mesi, di diciannove giorni ciascuno, cui si aggiungono (di volta in volta, a seconda se l'anno \u00e8 bisestile o meno) quattro o cinque giorni, definiti \u201cgiorni intercalari\u201d. \nApporto alla vita comunitaria attraverso le feste del diciannovesimo giorno (in concomitanza con l'inizio di ogni nuovo mese bah\u00e1'\u00ed) e alla democrazia consiliare elettiva interna attraverso le elezioni annuali dell'assemblea spirituale locale (a suffragio universale, per i maggiori di 21 anni, totalmente senza campagne pubblicitarie; in quanto dovrebbero essere scelte ed elette persone con qualit\u00e0 morali, intellettuali e spirituali che siano intimamente e praticamente vissute e non sbandierate per secondi fini), istituzione che guida le comunit\u00e0 locali in ogni localit\u00e0 che presenti almeno 9 bah\u00e1'\u00ed adulti. Ne consegue l'inesistenza tra i bah\u00e1'\u00ed di qualsiasi forma di clero professionale. La fede bah\u00e1'\u00ed attribuisce molta importanza all'eccellenza e all'uso positivo dei talenti umani sia nelle scienze sia nell'arte e nell'artigianato, anche il pi\u00f9 semplice, e prevede un grande futuro per l'agricoltura che dovr\u00e0 essere favorita sia nelle piccole propriet\u00e0 come nelle forme di societ\u00e0 o cooperative agricole, scoraggiando per\u00f2 l'accumulo di eccessive ricchezze o monopoli in mano a pochi, tutelando cos\u00ec i bisogni essenziali delle masse, sostenendo tuttavia l'importanza dell'esercizio di un'onesta meritocrazia. Uno dei principi portanti, negli insegnamenti della religione bah\u00e1'\u00ed, \u00e8 quello di una stabile ricerca veritiera personale libera e indipendente, utilizzando la consultazione, ma \u00e8 espressamente vietata ogni forma di proselitismo.\nEssa considera il vegetarianismo come possibile scelta di alimentazione ideale per l'uomo del futuro.\nLe visioni politiche.\nDal punto di vista politico, si contempla e si incoraggia la formazione di un sistema glocalizzato (le istituzioni locali, nazionali e internazionali, dovranno considerare un traguardo unico, cio\u00e8 il benessere di tutta l'umanit\u00e0) con organi consultivi da costituire quanto prima tra i popoli del mondo su base legale internazionale; tra questi organi sociali, da costruire o da perfezionare, figurano un comune apparato legislativo fondato sulla giustizia, un tribunale internazionale e un organo esecutivo internazionale abilitato a svolgere le decisioni degli altri due organi (quello legislativo e quello giudiziario). Insieme con l'adozione di questi tre validi organi internazionali perenni, dovranno essere adottati anche:\nI testi sacri.\nTra le sacre scritture della Fede bah\u00e1'\u00ed spicca il \"Kit\u00e1b-i-Aqdas\" (\"il Libro pi\u00f9 Santo\"), scritto dal fondatore della religione: Bah\u00e1'u'll\u00e1h. Fu completato a San Giovanni d'Acri attorno al 1873 anche se alcune sue parti erano state scritte precedentemente. Attorno al 1891 si ebbe la pubblicazione stampata del testo originale in arabo a Mumbai.\nAltro testo fondamentale della Fede bah\u00e1'\u00ed \u00e8 \"Kit\u00e1b-i-\u00cdq\u00e1n\" (\"il Libro della Certezza\"), scritto da Bah\u00e1'u'll\u00e1h, parte in lingua persiana e parte in lingua araba, nel 1861 durante il suo esilio a Baghdad, allora provincia dell'Impero ottomano. Importanti sono anche \"Le Parole Celate\", \"Gemme di misteri divini\", \"Le sette valli e le quattro valli\", \"L'epistola al figlio del lupo\". Esistono poi numerose compilazioni di scritti di Bah\u00e1'u'll\u00e1h, come per esempio: \"La proclamazione di Bah\u00e1'u'll\u00e1h ai re e ai governanti del mondo\", \"Gli inviti del Signore degli Eserciti\", \"Preghiere e meditazioni\", \"Tavole di Bah\u00e1'u'll\u00e1h, Il tabernacolo dell\u2019unit\u00e0, I giorni del ricordo, Spigolature dagli Scritti di Bah\u00e1\u2019u\u2019ll\u00e1h\".\nFin dal 1875 'Abdu'l-Bah\u00e1, con un suo scritto, esorta i governanti all'\"Unione delle Nazioni e alla Pace Universale\": \"La vera civilt\u00e0 dispiegher\u00e0 le sue insegne nel cuore del mondo quando un certo numero dei suoi sovrani di nobile intelletto e sentimento ... per il bene e la felicit\u00e0 dell'intero genere umano, si leveranno con ferma risolutezza e chiara visione a stabilire la Causa della Pace Universale. Essi debbono fare della Causa della Pace oggetto di una consultazione generale e cercare con ogni mezzo in loro potere di fondare un'Unione delle nazioni del mondo ... In questo Accordo universale bisogna fissare chiaramente i limiti e le frontiere di ogni nazione, precisare in modo definitivo i principi regolatori delle relazioni fra i governi e determinare tutte le intese e gli obblighi internazionali.\" (Il Segreto della Civilt\u00e0 Divina, p. 44)\nDiffusione nel mondo.\nLa religione bah\u00e1'\u00ed nel 2020 secondo alcune statistiche contava circa 5 milioni di fedeli (tale dato o similare era presente gi\u00e0 in statistiche del 1990), mentre secondo un'altra fonte i fedeli erano 7 milioni nel 2005. \nItalia.\nLa Fede bah\u00e1'\u00ed in Italia \u00e8 presente dagli inizi del XX secolo ad opera di credenti statunitensi i quali, diretti in Terra santa da 'Abdu'l-Bah\u00e1, soggiornavano nella penisola italica.\nKiribati.\nLa Fede bah\u00e1\u2019\u00ed nelle Kiribati. \nOltre che in altri circa duecento Stati, la Fede baha'i \u00e8 presente dagli anni cinquanta del Novecento anche in tale Repubblica insulare, situata nel Pacifico centrale, ad opera di fedeli panamensi che hanno soggiornato ad Abaiang."}
{"id": "3775", "revid": "224230", "url": "https://it.wikipedia.org/wiki?curid=3775", "title": "Riviera ligure", "text": "La Riviera ligure \u00e8 il tratto di costa marina \u2013 o riviera \u2013 che si affaccia sul mar Ligure e si estende da Cap Martin in Francia a Capo Corvo (Provincia della Spezia). \nQuesto territorio attraversa tutte e quattro le province liguri di Savona, Imperia, Genova e La Spezia, per una lunghezza complessiva di circa 350\u00a0km.\nLa Riviera ligure si suddivide in Riviera di Levante, ad est di Genova-Voltri, il punto pi\u00f9 a Nord del mar Ligure alla foce del torrente Leira che comprende quindi anche la citt\u00e0 di Genova e termina al golfo della Spezia, e Riviera di Ponente, ad ovest di Genova-Voltri fino al limite occidentale del principato monegasco. \nTra gli scali marittimi e commerciali di questo tratto vi si trova il porto di Genova, fra i pi\u00f9 importanti del mar Mediterraneo, e i porti di Savona-Vado e della Spezia.\nCaratteristiche.\nRiviera di Ponente.\nLa Riviera di Ponente \u00e8 caratterizzata da spiagge sabbiose e fondali profondi. Le principali localit\u00e0 balneari sono (da est verso ovest): Varazze, Finale Ligure, Loano, Alassio, Andora, Diano Marina, Sanremo, Bordighera e Mentone (Francia) La Riviera di Ponente \u00e8 detta anche Riviera dei Fiori nel tratto in corrispondenza della provincia di Imperia e Riviera delle Palme in quella di Savona.\nRiviera di Levante.\nLa Riviera di Levante \u00e8 caratterizzata dalla presenza di spiagge con sabbia frammista a sassi e scogliere che si protendono a picco sul mare. In questo tratto di costa vi sono numerosi luoghi di elevato interesse turistico, quali Camogli, Portofino, il golfo del Tigullio e le Cinque Terre. All'estremit\u00e0 orientale si trova il golfo della Spezia, sul quale si affaccia l'omonimo capoluogo di provincia, chiamato anche \"golfo dei Poeti\" per il grande numero di poeti che in passato frequentavano le sue coste. Alla Spezia trovano sede un importante porto militare e mercantile, ed alle estremit\u00e0 del golfo sorgono i pittoreschi borghi di Tellaro, Lerici e Porto Venere.\nIsole.\nDi fronte alla costa, a poche centinaia di metri di distanza da essa, vi sono cinque isole: Gallinara e Bergeggi (in provincia di Savona) per quanto riguarda la Riviera di ponente; Palmaria, Tino e Tinetto per quanto concerne la Riviera di Levante."}
{"id": "3777", "revid": "122963741", "url": "https://it.wikipedia.org/wiki?curid=3777", "title": "Radiazione infrarossa", "text": "La radiazione infrarossa (IR), in fisica, \u00e8 la radiazione elettromagnetica con banda di frequenza dello spettro elettromagnetico inferiore a quella della luce visibile, ma maggiore di quella delle onde radio, ovvero lunghezza d'onda compresa tra 700\u00a0nm e 1\u00a0mm (\"banda infrarossa\"). Il termine significa \"sotto il rosso\" (dal latino \"infra\", \"sotto\"), perch\u00e9 il rosso \u00e8 il colore visibile con la frequenza pi\u00f9 bassa.\nViene spesso associata con i concetti di \"calore\" e \"radiazione termica\", poich\u00e9 ogni oggetto con temperatura superiore allo zero assoluto (in pratica qualsiasi oggetto reale) emette spontaneamente radiazione in questa banda (per la legge di Wien aumentando la temperatura il picco di emissione si sposta sempre pi\u00f9 verso il visibile finch\u00e9 l'oggetto non diviene incandescente).\nStoria.\nNel 1800 il fisico William Herschel pose un termometro a mercurio nello spettro prodotto da un prisma di vetro, per misurare il calore delle differenti bande di luce colorate. Scopr\u00ec che il termometro continuava a salire anche dopo essersi mosso oltre il bordo rosso dello spettro, dove non c'era pi\u00f9 luce visibile. Fu il primo esperimento che mostr\u00f2 come il calore poteva trasmettersi grazie ad una forma invisibile di luce.\nClassificazioni.\nData la vastit\u00e0 dello spettro infrarosso e molteplicit\u00e0 di utilizzi delle radiazioni collocate in vari punti al suo interno, sono state sviluppate diverse classificazioni in ulteriori sottoregioni. Sfortunatamente non esiste un unico standard riconosciuto per queste bande, ma pi\u00f9 convenzioni settoriali, nate in differenti campi di ricerca e dell'ingegneria per suddividere le regioni collegate a diverse classi di fenomeni nella branca di volta in volta interessata.\n&lt; 700\u00a0nm (0,7\u00a0\u00b5m) = luce visibile\n&gt; 1\u00a0mm = microonde\nUn ulteriore sistema pratico, sviluppato nell'ambito dell'industria delle telecomunicazioni, suddivide in bande molto strette la regione del vicino infrarosso interessante per la trasmissione a mezzo fibra ottica.\nNelle lunghezze d'onda adiacenti a quelle visibili fino ad un paio di micron, i fenomeni associati sono essenzialmente assimilabili a quelli della luce, anche se la risposta dei materiali alla luce visibile non \u00e8 per nulla indicativa di quella alla luce infrarossa. Oltre i 2\u00a0\u00b5m ad esempio il normale vetro \u00e8 opaco, cos\u00ec come molti gas, cosicch\u00e9 esistono finestre di assorbimento nelle quali l'aria \u00e8 opaca e pertanto le frequenza che vi ricadono sono assenti dallo spettro solare osservato a terra. Una nuova finestra di trasmissione si apre fra 3 e 5\u00a0\u00b5m, corrispondente al picco di emissione di corpi molto caldi (la banda utilizzata, ad esempio, dai missili a ricerca termica).\nAl contrario, molti materiali che ai nostri occhi appaiono perfettamente opachi, sono pi\u00f9 o meno trasparenti a queste lunghezza d'onda. Ad esempio silicio e germanio a queste lunghezze d'onda presentano opacit\u00e0 ridottissime, tanto che vengono usati per fabbricare lenti e fibre ottiche (attenuazioni nell'ordine di 0,2\u00a0dB/km per i 1550\u00a0nm). Pure molte materie plastiche sintetiche hanno una buona trasparenza a queste radiazioni.\nA lunghezze d'onda maggiori si hanno fenomeni via via pi\u00f9 simili alle onde radio.\nIl limite inferiore dell'infrarosso veniva spesso definito come 1\u00a0mm poich\u00e9 a questa lunghezza d'onda termina l'ultima delle bande radio classificate (EHF, 30\u2013300\u00a0GHz). Ciononostante, la regione da circa 100\u00a0\u00b5m a 1\u00a0mm era considerata una \"terra di nessuno\", difficilmente indagabile a causa della mancanza di sensori e soprattutto di sorgenti luminose adatte ad operare in questa banda. Dalla fine della prima decina degli anni 2000 queste limitazioni tecniche stanno cadendo, dando origine ad una intensa attivit\u00e0 di ricerca su questa parte dello spettro elettromagnetico che si preferisce ormai definire regione della radiazione terahertz, detta anche dei \"raggi T\".\nUtilizzi.\nLa radiazione infrarossa viene usata in apparecchi di visione notturna, quando non c'\u00e8 abbastanza luce visibile. I sensori infrarossi convertono la radiazione in arrivo in un'immagine: questa pu\u00f2 essere monocromatica (ad esempio, gli oggetti pi\u00f9 caldi risulteranno pi\u00f9 chiari), oppure pu\u00f2 essere usato un sistema di falsi colori per rappresentare le diverse temperature. Questi apparecchi si sono diffusi inizialmente negli eserciti di numerosi Paesi, per poter vedere i loro obiettivi anche al buio.\nIn commercio ci sono due classi di telecamere ad Infrarosso: le prime sono generalmente sensibili sia all'infrarosso vicino e alla luce visibile e non permettono la misurazione della temperatura vengono generalmente chiamate telecamere IR (o Day &amp; Night), le seconde sono sensibili all'infrarosso medio (termico) e sono definite termocamere.\nTra le applicazioni della radiazione infrarossa \u00e8 la cosiddetta termografia, evoluzione in campo civile della tecnologia di visione notturna nata per scopi militari.\nIl fumo \u00e8 pi\u00f9 trasparente alle radiazioni nel campo dell'infrarosso rispetto a quelle appartenenti alla luce visibile, perci\u00f2 i pompieri possono usare apparecchi infrarossi per orientarsi in ambienti pieni di fumo.\nL'infrarosso \u00e8 utilizzato anche come mezzo di trasmissione dati: nei telecomandi dei televisori (per evitare interferenze con le onde radio del segnale televisivo), tra computer portatili e fissi, palmari, telefoni cellulari, nei sensori di movimento e altri apparecchi elettronici.\nLo standard di trasmissione dati affermato \u00e8 l'IrDA (Infrared Data Association). Telecomandi e apparecchi IrDA usano diodi emettitori di radiazione infrarossa (comunemente detti LED infrarossi). La radiazione infrarossa da essi emessa viene messa a fuoco da lenti di plastica e modulata, cio\u00e8 accesa e spenta molto rapidamente, per trasportare dati. Il ricevitore usa un fotodiodo al silicio per convertire la radiazione infrarossa incidente in corrente elettrica. Risponde solo al segnale pulsante del trasmettitore, ed \u00e8 capace di filtrare via segnali infrarossi che cambiano pi\u00f9 lentamente come luce in arrivo dal Sole, da altri oggetti caldi, e cos\u00ec via.\nAnche la luce usata nelle fibre ottiche \u00e8 spesso infrarossa.\nInoltre la radiazione infrarossa \u00e8 utilizzata nella spettroscopia infrarossa, usata nella caratterizzazione dei materiali."}
{"id": "3778", "revid": "5296", "url": "https://it.wikipedia.org/wiki?curid=3778", "title": "Raggio ultravioletto", "text": ""}
{"id": "3779", "revid": "15756", "url": "https://it.wikipedia.org/wiki?curid=3779", "title": "Radiazione ultravioletta", "text": "In fisica la radiazione ultravioletta (UV o raggi ultravioletti o luce ultravioletta) \u00e8 un intervallo della radiazione elettromagnetica, appartenente allo spettro elettromagnetico, con lunghezza d'onda immediatamente inferiore alla luce visibile dall'occhio umano e immediatamente superiore a quella dei raggi X. Infatti, il termine significa \"oltre il violetto\" (dal latino \"ultra\", \"oltre\"), poich\u00e9 il violetto \u00e8 il colore con frequenza pi\u00f9 elevata nello spettro visibile dall'uomo (quindi, con la lunghezza d'onda pi\u00f9 corta). La \"radiazione ultravioletta\" costituisce circa il 10% della luce emessa dal Sole e viene inoltre prodotta da gas ionizzati e particolari lampade (lampade a vapori di mercurio e lampade di Wood). Essa a lunghezze d\u2019onda elevate pu\u00f2 causare delle reazioni chimiche, come bagliori o fenomeni di fluorescenza.\nI \"raggi ultravioletti\" sono invisibili per gli esseri umani. L'occhio umano normalmente non percepisce la luce con lunghezza d'onda inferiore ai 390\u00a0nm. Tuttavia ci sono delle eccezioni: in determinate condizioni, bambini e ragazzi riescono a percepire l\u2019ultravioletto fino a 310\u00a0nm. Il cristallino, in generale, filtra le frequenze UVB o maggiori, ma persone affette da patologie come l'afachia (assenza del cristallino) possono vedere anche nella banda UV. La radiazione UV vicina alle lunghezze d'onda visibili per l'uomo pu\u00f2 essere vista dagli insetti, da alcuni mammiferi e dagli uccelli.\nGli effetti biologici degli UV, dovuti alla loro interazione con molecole organiche, sono responsabili di fenomeni quali abbronzatura, efelidi, eritemi solari; inoltre rappresentano la causa principale di tumore della pelle. Qualsiasi organismo vivente verrebbe seriamente danneggiato dai raggi UV provenienti dal Sole se una buona parte della radiazione non fosse filtrata dall'atmosfera terrestre. Una bassa lunghezza d\u2019onda degli ultravioletti, sotto i 121 nm, ionizza l\u2019aria in modo cos\u00ec rapido da essere assorbita quasi totalmente prima che raggiunga il suolo. D'altronde l\u2019ultravioletto \u00e8 anche responsabile del rafforzamento delle ossa, partecipando alla formazione della vitamina D, nella maggior parte dei vertebrati terrestri, quindi l'UV ha effetti sia benefici sia dannosi per la salute dell\u2019uomo.\nStoria.\nLa radiazione ultravioletta fu scoperta nel 1801, quando il fisico tedesco Johann Wilhelm Ritter not\u00f2 che il cloruro d'argento era fotosensibile, cio\u00e8 diventava scuro in presenza di \"raggi invisibili\" (UV) appena sotto la fine dello spettro visibile del violetto. Li chiam\u00f2 \"raggi ossidanti\" per sottolineare la reazione chimica e distinguerli dai raggi infrarossi, scoperti l'anno prima nell'altra estremit\u00e0 dello spettro visibile. Tuttavia fino al XIX secolo furono chiamati \"raggi chimici\", sebbene vi fossero scienziati, come per esempio John William Draper, che li ritenevano una sorta di radiazione completamente diversa dalla luce. Nel 1878 fu scoperta la propriet\u00e0 sterilizzante della luce a piccole lunghezze d'onda sui batteri e dal 1960 fu riconosciuto l'effetto degli UV sul DNA.\nLa scoperta della radiazione ultravioletta sotto i 200\u00a0nm, chiamata ultravioletto da vuoto (\"Vacuum Ultraviolet\") perch\u00e9 fortemente assorbita dall'aria, risale al 1893 ad opera del fisico tedesco Victor Schumann.\nDescrizione.\nL'UV pu\u00f2 essere suddiviso in differenti bande, diversamente definite a seconda dei campi di studio. La suddivisione pi\u00f9 immediata \u00e8:\nQualora si consideri l'effetto dei raggi UV sulla salute umana, la gamma delle lunghezze d'onda UV \u00e8 in genere suddivisa in:\nIl Sole emette fotoni in una vasta gamma di frequenze, coprendo quelle della luce ultravioletta in tutte e tre le bande UV-A, UV-B e UV-C, ma a causa dell'assorbimento da parte dell'ozonosfera circa il 99% degli ultravioletti che raggiungono la superficie terrestre sono UV-A. Infatti quasi il 100% degli UV-C e il 95% degli UV-B sono assorbiti dall'atmosfera terrestre. L'intensit\u00e0 di queste radiazioni \u00e8 espressa con l'indice UV, indice universale della radiazione UV solare, riportata nelle previsioni meteorologiche.\nMolti uccelli e molti insetti, come le api, possono vedere l'ultravioletto vicino, e i fiori hanno spesso colorazioni a loro visibili.\nLe porzioni di radiazione ultravioletta di alta frequenza sono considerate radiazioni ionizzanti.\nBande.\nLo Standard ISO sulla determinazione dell'irradiamento solare (ISO-21348) descrive i seguenti intervalli:\nUltravioletto solare.\nOggetti molto caldi, a causa dell'emissione di corpo nero, emettono radiazione UV. Il Sole emette radiazione ultravioletta a tutte le lunghezze d\u2019onda, incluso l'ultravioletto da vuoto e persino lunghezze d'onda inferiori a 10\u00a0nm (Raggi X). Le stelle particolarmente calde emettono pi\u00f9 UV del Sole. La luce solare nell'atmosfera terrestre pi\u00f9 esterna \u00e8 composta per circa il 50% di luce infrarossa, per il 40% di luce visibile e per il 10% di luce ultravioletta, per una intensit\u00e0 totale di circa 1400 W/m2 nel vuoto.\nLe percentuali della luce solare che raggiungono la superficie terrestre diventano: 44% luce visibile, 3% ultravioletto quando il Sole \u00e8 alla massima altezza nel cielo (zenit) e il rimanente infrarosso. Quindi, l'atmosfera blocca circa il 77% dei raggi UV del sole e quasi totalmente le lunghezze d\u2019onda minori quando il sole raggiunge lo zenit. Della radiazione ultravioletta che raggiunge la superficie terreste, oltre il 95% \u00e8 rappresentato dagli UVA con lunghezza d\u2019onda maggiore, una piccola parte dagli UVB. Sostanzialmente non ci sono gli UVC. La frazione che rimane degli UVB nella radiazione UV, dopo essere passata attraverso l\u2019atmosfera, dipende dalle condizioni atmosferiche: nuvole dense bloccano efficientemente gli UVB mentre nei cieli parzialmente nuvolosi non tutti gli UVB sono bloccati, ma vengono diffusi in tutte le direzioni dell'atmosfera. Questo effetto \u00e8 prodotto dallo Scattering di Rayleigh, responsabile anche della colorazione blu del cielo.\nLe lunghezze d'onda pi\u00f9 corte degli UVC, cos\u00ec come la radiazione UV pi\u00f9 energetica prodotta dal Sole, sono assorbite dall'ossigeno e generano ozono. Lo strato dell'atmosfera dove si concentra questa forma allotropica dell'ossigeno viene detta ozonosfera. Il meccanismo di produzione dell'ozono \u00e8 causato dalla fotolisi mediante UV dell'ossigeno biatomico e la successiva reazione con molecole di ossigeno biatomico (formula_1). L\u2019ozonosfera ha una importanza fondamentale in quanto assorbe la maggior parte degli UVB e dei rimanenti UVC non assorbiti dall'ossigeno.\nChimica degli UV.\nLa radiazione UV porta alla degradazione UV dei materiali organici. Per prevenire questo decadimento si utilizzano delle molecole in grado di assorbire parte della radiazione. A loro volta esse possono subire gli effetti negativi degli UV, rendendo necessario verificare periodicamente la loro capacit\u00e0 di assorbire la radiazione.\nNei prodotti cosmetici per la protezione solare ci sono sostanze capaci di assorbire i raggi UVA/UVB quali: avobenzone e \"octyl methoxycinnamate\". Per gli indumenti, il fattore di protezione ultravioletta UPF (dall'inglese: \"Ultraviolet Protection Factor\") rappresenta l\u2019indice di protezione dagli UV, analogo al SPF (\"Sun Protection Factor\") per i filtri solari. Solitamente i tessuti estivi hanno un UPF di circa 6, il che significa che approssimativamente il 20% degli UV riesce ad attraversare il tessuto.\nIl vetro comune \u00e8 in parte trasparente agli UVA, ma \u00e8 opaco per lunghezze d\u2019onda pi\u00f9 corte, mentre nel quarzo, in base alla qualit\u00e0, pu\u00f2 essere trasparente persino alle lunghezze d\u2019onda dell'ultravioletto da vuoto. Dal vetro delle finestre passa circa il 90% della luce sopra i 350\u00a0nm, ma blocca oltre il 90% della luce sotto i 300\u00a0nm. Conservare delle nanoparticelle in contenitori di vetro oscurato evita di far avvenire delle reazioni chimiche che provocano il cambiamento di colore a causa degli UV. A tal proposito, un insieme di filtri di vetro \u00e8 stato utilizzato per calibrare i colori della fotocamera della missione 2019 ESA \"Mars\", per evitare una scarsa qualit\u00e0 delle immagini a causa dell\u2019alto livello di UV presente sulla superficie di Marte.\nIl vetro di Wood \u00e8 uno speciale tipo di vetro inventato da Robert Williams Wood e ha una composizione di bario-sodio-silicato che incorpora circa il 9% di ossido di nichel. \u00c8 un vetro di un colore blu-violetto molto profondo che lo rende opaco a tutta la luce visibile eccetto al rosso e al violetto.\nAstronomia.\nI corpi celesti molto caldi emettono principalmente luce ultravioletta (legge di Wien). \u00c8 difficile osservare questa luce da terra, perch\u00e9 lo strato di ozono ne blocca la maggior parte. Quindi quasi tutte le osservazioni UV sono condotte nello spazio, usando satelliti con a bordo telescopi e rilevatori operanti nell'ultravioletto.\nFonti artificiali.\nLampada di Wood.\nPer Lampada di Wood o luce nera si intende una sorgente luminosa che emette radiazioni elettromagnetiche prevalentemente nella gamma degli UVA e in misura trascurabile nel campo della luce visibile. La Lampada di Wood a tubo, contrariamente ai comuni tubi fluorescenti, non impiega il fosforo nella superficie interna del tubo, ma filtra l'emissione ultravioletta del gas mediante un filtro di wood trasmettendo solo la radiazione nel campo degli UVA.\u00a0\nA volte si utilizza il vetro tradizionale al posto di quello di Wood, pi\u00f9 costoso: quando la lampada \u00e8 in funzione assume una colorazione blu, piuttosto che violacea come in figura. La luce nera pu\u00f2 anche essere generata ricoprendo una lampada a incandescenza con uno strato di vetro di Wood. Anche se molto economica, la sua efficienza \u00e8 molto bassa: rispetto alle lampade UV a scarica, solo lo 0,1% della potenza della lampada viene emessa sotto forma di radiazione ultravioletta utilizzabile. Le lampade di wood sono utilizzate principalmente per osservare la fluorescenza, cio\u00e8 il bagliore colorato che alcune sostanze emanano quando sono sottoposte a radiazione UV, convertendo la sua energia in luce visibile. A seconda della sorgente e/o del filtro, la luce di Wood pu\u00f2 avere varie lunghezze d'onda, producendo fluorescenze diverse e/o pi\u00f9 o meno accentuate sulle sostanze che ne sono sottoposte. La lunghezza d'onda di 365nm, ad esempio, \u00e8 la pi\u00f9 indicata per controllare le banconote, mentre pi\u00f9 comuni sorgenti a 395nm producono effetti diversi e meno marcati.\nLampade UV a basse lunghezze d'onda.\nLe lampade UV a corte lunghezze d'onda possono essere create usando dei tubi a fluorescenza senza il rivestimento di fosforo. Queste lampade emettono luce ultravioletta con due picchi nell'intervallo dell'UVC a 253,7\u00a0nm e 185\u00a0nm, dovuti al mercurio interno alla lampada. L'85-95% degli UV prodotti da queste lampade ha la lunghezza d'onda di 253,7\u00a0nm e solo il 5-10% \u00e8 a 185\u00a0nm.\nIl tubo di quarzo fuso lascia passare la radiazione a 253\u00a0nm e blocca quella a 185\u00a0nm. Questo genere di tubi ha due o tre volte la potenza UVC di una normale lampada a fluorescenza. Lampade a bassa pressione hanno approssimativamente un'efficienza del 30-40%, il che significa che ogni 100\u00a0W di elettricit\u00e0 consumata dalla lampada, vengono prodotti circa 30-40\u00a0W di UV totali. Queste lampade, dette germicide, sono utilizzate essenzialmente per disinfettare le superfici nei laboratori e nell'industria alimentare, e per disinfettare le forniture d'acqua.\nLampade a scarica di gas.\nLe lampade a scarica di gas hanno effetti diversi in base al gas utilizzato. Le lampade ad argon e al deuterio sono spesso utilizzate come una fonte stabile, , ad esempio di fluoruro di magnesio. Queste fonti di emissione vengono utilizzate per l'analisi chimica.\nAltre fonti di UV con uno spettro di emissione pi\u00f9 continuo sono: lampada allo xeno (comunemente utilizzata per simulare la luce del Sole), lampada al deuterio, lampada al mercurio-xeno e lampada ad alogenuri metallici.\nLa lampada a eccimeri \u00e8 una fonte UV sviluppata negli ultimi due decenni. Il suo impiego sta crescendo, trovando occupazione in diversi campi scientifici; ha i vantaggi di un'alta intensit\u00e0, un'alta efficienza e, inoltre, emette radiazioni di lunghezze d'onda nell'ultravioletto da vuoto.\nLED Ultravioletti.\nI LED, dall'inglese \"Light-emitting diode,\" possono essere fabbricati per emettere radiazioni nell'intervallo ultravioletto. L'efficienza di questi dispositivi \u00e8 circa del 5-8% a 365\u00a0nm, a 395\u00a0nm \u00e8 pi\u00f9 del 20%, mentre a lunghezze d'onda maggiori possono essere anche pi\u00f9 efficienti. Vi sono prime applicazioni dei LED, ad esempio nella stampa digitale o negli ambienti di polimerizzazione UV, e risultano molto efficienti. Si possono creare dei LED con una densit\u00e0 di potenza che pu\u00f2 quasi raggiungere i 3\u00a0W/cm2 (30\u00a0kW/m2); insieme ai pi\u00f9 recenti sviluppi dei fotoiniziatori, sar\u00e0 possibile creare dei materiali composti dai LED UV.\nI LED UVC vengono impiegati per la disinfezione e come fonte per rimpiazzare la lampada a deuterio nella cromatografia liquida ad alta prestazione.\nLaser ultravioletto.\nI laser a gas, a diodo o a stato solido, possono essere prodotti per emettere raggi ultravioletti, alcuni dei quali riescono a coprire l'intero campo UV. Il laser ad azoto usa l'eccitazione elettronica delle molecole di azoto per emettere un fascio di UV. Le linee pi\u00f9 energetiche sono a 337,1\u00a0nm e 357,6\u00a0nm di lunghezza d'onda. Un altro tipo di gas laser molto potente \u00e8 il laser a eccimeri, largamente utilizzato per emettere radiazione UV nel campo dell'UV da vuoto. Attualmente, il laser a eccimeri al fluoruro di argon (ArF), che opera a una lunghezza d'onda di 193\u00a0nm, viene comunemente utilizzato nell'industria, nella medicina, nella chimica e nelle comunicazioni.\nUltravioletto sintonizzabile tramite la somma o la differenza di 4 onde.\nLa miscelazione di quattro onde \u00e8 un fenomeno di intermodulazione nell'ottica non lineare, per cui le interazioni tra due o tre lunghezze d'onda producono una nuova lunghezza d'onda. Le forme pi\u00f9 comuni di missaggio di quattro onde sono la generazione di una frequenza di somma e la generazione di una frequenza di differenza. Nella generazione della frequenza di somma vengono inseriti tre onde e viene generata una nuova onda a frequenza pi\u00f9 alta, pari alla somma delle tre frequenze di ingresso. Nella generazione di frequenza di differenza, \u00e8 tipico produrre una frequenza pari alla somma di due meno la terza. Questa tecnica permette di generare fasci laser anche a lunghezza d'onda compresa tra 100 e 200 nm (per l'industria VUV) ed anche minori di 100 nm (EUV). Se una delle sorgenti laser \u00e8 sintonizzabile si ottengono radiazioni VUV o EUV sintonizzabili. Delle sorgenti si pu\u00f2 sfruttare anche la seconda armonica. Il missaggio delle onde avviene tipicamente con un prisma di Glan Il mezzo non lineare in cui, irradiandolo, si sommano le frequenze pu\u00f2 essere un gas (per esempio kripton, idrogeno, xeno) o vapori metallici (per esempio il magnesio, sodio, mercurio). In questa operazione risulta vantaggiosa la differenza delle frequenze (formula_2) rispetto alla somma, in quanto \u00e8 pi\u00f9 facile l'aggancio di fase.\nPlasma e sincrotrone: fonti di ultravioletto estremo.\nI laser sono stati utilizzati per generare indirettamente radiazione UV non coerente (EUV) a 13,5\u00a0nm per la litografia ultravioletta estrema. L'EUV non viene emesso dal laser, ma da transizioni di elettroni in un plasma estremamente caldo di stagno o xeno, eccitato da un laser a eccimeri . Questa tecnica non richiede un sincrotrone, ma pu\u00f2 produrre UV al bordo dello spettro dei raggi-X. Le sorgenti luminose di sincrotrone possono anche produrre tutte le lunghezze d'onda UV, comprese quelle al confine degli spettri UV e dei raggi-X a 10\u00a0nm.\nSorgenti luminose di sincrotrone.\nUn sorgente di luce di sincrotrone \u00e8 una fonte di radiazione elettromagnetica (EM) solitamente prodotta attraverso degli anelli di accumulazione per scopi scientifici e tecnici. Per la prima volta fu prodotta attraverso un sincrotrone, ora la luce di sincrotrone viene prodotta da anelli di accumulazione e altri tipo di acceleratori di particelle, solitamente attraverso l'accelerazione elettronica. Una volta generato il fascio di elettroni ad alta energia, viene diretto in componenti ausiliari, quali: magneti ondulatori e dispositivi di inserzione negli anelli di accumulazione con tecniche di questo tipo si ottengono laser a elettroni liberi. In questo modo i forti campi magnetici, perpendicolari al fascio, convertono gli elettroni ad alta energia in fotoni.\nLe maggiori applicazione della luce di sincrotrone sono nella fisica della materia condensata, scienza dei materiali, biologia e nella medicina.\nEffetti sulla salute umana.\nI raggi ultravioletti favoriscono la conversione del 7-deidrocolesterolo che pu\u00f2 dare origine al colecalciferolo, reazioni inerenti alla chimica della vitamina D.\nGli UV possono anche indurre eccitazione della molecola di DNA, uno stato di eccitazione che pu\u00f2 durare un tempo pi\u00f9 o meno lungo, e normalmente il ritorno allo stato fondamentale avviene senza che vengano indotte alterazioni; comunque episodicamente possono prodursi legami chimici impropri tra pirimidine adiacenti, danni non sempre riparati efficacemente dai meccanismi biomolecolari. Gli UV-A sono considerati meno dannosi di altre bande, ma possono sempre causare ustioni ad alte dosi e una sindrome denominata acne di Maiorca. Sono considerati responsabili di come il melanoma, il carcinoma basocellulare o tumori non melanocitici, in maniera analoga ai pi\u00f9 energetici e dannosi UV-B\nSono i principali responsabili dell'invecchiamento della pelle, sebbene anche gli UV-B facciano la loro parte. Alte intensit\u00e0 di UV-B sono dannose per gli occhi e un'esposizione prolungata pu\u00f2 causare fotocheratiti (\"welder's flash\" in inglese, dove welder sta per saldatrice, in questa caso ad arco), e fotodermatiti. Sia gli UV-B sia gli UV-C possono danneggiare le fibre di collagene e quindi accelerare l'invecchiamento della pelle. Gli UV-A penetrano pi\u00f9 in profondit\u00e0 nella pelle degli UV-B e degli UV-C e danneggiano le cellule che producono le fibre di collagene o fibroblasti. Inoltre le radiazioni UV-B e UV-C sono in grado di attivare virus come l\"Herpes simplex\". Alcuni filtri solari cosmetici proteggono bene dai raggi UV-B, ma spesso poco dai raggi UV-A, i maggiori responsabili dell'invecchiamento solare. Si presume che l'80% delle rughe sia provocato dall'esposizione al sole.\nLa radiazione ionizza le molecole di DNA delle cellule della pelle, inducendo basi adiacenti di timina e citosina a formare legami covalenti. Due basi adiacenti di timina o citosina non si legano in modo normale, ma causano una distorsione dell'elica del DNA, interferendo con i meccanismi di copia e in generale con il funzionamento del DNA. Il tutto porta facilmente a delle mutazioni, che spesso sfociano in episodi di cancro. Questo effetto degli UV-B pu\u00f2 essere facilmente osservato in colture batteriche.\nCome difesa contro la luce ultravioletta, dopo una breve esposizione il corpo si abbronza rilasciando melanina, un pigmento scuro. La quantit\u00e0 di melanina varia a seconda del tipo e del colore della pelle. La melanina aiuta a bloccare la penetrazione degli UV e impedisce che questi danneggino la parte profonda della pelle. Creme solari che bloccano parzialmente gli UV sono disponibili in commercio. Nonostante ci\u00f2, gran parte dei dermatologi raccomanda di non esporsi troppo al sole estivo, specialmente nelle ore centrali della giornata. A maggior protezione dell'epitelio corneale e dei mezzi diottrici oculari, quali il cristallino e la retina, \u00e8 appropriato l'utilizzo di lenti protettive. Materiali in resina o vetrosi comportano un assorbimento nello spettro dei 330\u00a0nm, con adeguate colorazioni la trasmittanza degli UV viene bloccata fino al valore di 400\u00a0nm.\nEffetti positivi della luce UV comprendono l'induzione della produzione di vitamina D nella pelle, vitamina che favorisce il riassorbimento di calcio a livello renale, l'assorbimento intestinale di fosforo e calcio ed i processi di mineralizzazione dell'osso e di differenziazione di alcune linee cellulari nonch\u00e9 l'attivazione di alcune funzioni neuromuscolari.\nLe terapie Puva per psoriasi e vitiligine sono un altro esempio di utilizzo sanitario positivo della radiazione.\nApplicazioni.\nFotografia.\nLa pellicola fotografica risponde alla radiazione ultravioletta, ma le lenti di vetro delle telecamere bloccano solitamente la radiazione inferiore a 350\u00a0nm. I filtri UV bloccanti, aventi una colorazione sul giallo, sono spesso usati per la fotografia all'aperto per evitare immagini sbiadite ed esposizioni troppo alte dovute dai raggi UV. Per la fotografia nei pressi di UV, possono essere utilizzati filtri speciali.\nLe fotografie con lunghezze d'onda inferiori a 350\u00a0nm richiedono speciali lenti al quarzo che non assorbono la radiazione. I sensori di fotocamere digitali possono avere filtri interni che bloccano i raggi UV per migliorare la precisione della resa dei colori. A volte questi filtri interni possono essere rimossi o potrebbero non essere presenti, ma si possono utilizzare filtri esterni per la luce visibile in modo da preparare la fotocamera per la fotografia a raggi UV. Alcune fotocamere sono state progettate per essere utilizzate nella fotografia UV.\nLa fotografia per radiazioni ultraviolette riflesse \u00e8 utile per indagini mediche, scientifiche e investigazioni forensi, in applicazioni diffuse come la rilevazione di lividi della pelle, alterazioni di documenti o lavori di restauro su dipinti. La fotografia della fluorescenza prodotta dall'illuminazione a raggi ultravioletti utilizza la luce a lunghezze d'onda visibili.\nNell'astronomia dell'ultravioletto, le misure vengono utilizzate per individuare la composizione chimica del mezzo interstellare, la temperatura e la composizione delle stelle. Poich\u00e9 lo strato di ozono blocca molte frequenze UV utilizzando telescopi della Terra, la maggior parte delle osservazioni UV sono fatte dallo spazio.\nIndustria elettrica ed elettronica.\nL'effetto corona sulle apparecchiature elettriche pu\u00f2 essere rilevato dalle sue emissioni ultraviolette. Questo effetto provoca la degradazione dell'isolamento elettrico e l'emissione di ozono e ossido di azoto\nLe EPROM, memorie di sola lettura programmabili e cancellabili (\"Erasable Programmable Read-Only Memory)\" vengono cancellate attraverso l'esposizione a radiazioni UV. Questi moduli hanno una finestra trasparente (quarzo) sulla parte superiore del chip che consente il passaggio della radiazione UV.\nLa radiazione ultravioletta germicida.\nLa radiazione ultravioletta germicida \u00e8 la radiazione ultravioletta che \u00e8 caratterizzata da una banda di lunghezze d'onda tale da distruggere batteri, virus e altri microorganismi, modificandone il DNA o l'RNA e quindi inattivandoli e impedendone la riproduzione.\nQuesto principio permette la disinfezione dell'acqua e dell'aria.\nL'OMS ha calcolato che la potabilizzazione dell'acqua con i raggi UV costa 2 centesimi di dollaro per 1000 litri di acqua.\nIl SODIS.\nAnche i raggi UV che provengono naturalmente dal sole possono essere degli efficaci viricidi e battericidi. Il SODIS \u00e8 un sistema che usa le bottiglie in PET e la luce del sole per disinfettare l'acqua."}
{"id": "3780", "revid": "1762097", "url": "https://it.wikipedia.org/wiki?curid=3780", "title": "Raggi X", "text": "I raggi X (o raggi R\u00f6ntgen) sono quella porzione di spettro elettromagnetico con lunghezza d'onda compresa approssimativamente tra 10 nanometri (nm) e 1/1000 di nanometro (1 picometro), classificati come radiazioni ionizzanti, avendo un potere di penetrazione molto elevato: solo spessori dell'ordine di centimetri di piombo o di decimetri di calcestruzzo possono fermarli.\nA lunghezza d'onda superiore a 0,1\u00a0nm sono chiamati \"raggi X molli\"; a lunghezze minori, sono chiamati \"raggi X duri\". I raggi X duri si affiancano ai raggi gamma, pi\u00f9 energetici, ma vengono distinti da essi a seconda della loro origine: i fotoni X sono prodotti da variazioni della cinetica degli elettroni, mentre quelli gamma da transizioni e decadimenti all'interno di un nucleo atomico (origine nucleare), o dall'annichilazione tra un positrone ed un elettrone.\nSono usati principalmente per fini medici (attraverso le radiografie), nell'analisi chimica con la spettrofotometria XRF e nell'analisi della struttura dei materiali con la cristallografia a raggi X e con la spettroscopia di assorbimento dei raggi X. Le ricerche puntano a visualizzare strutture \"in vivo\" sempre pi\u00f9 minute e in laboratorio si riescono a raggiungere risoluzioni di 62 nanometri. \nStoria.\nNell'aprile 1887, Nikola Tesla inizi\u00f2 a studiare i raggi X usando sia i propri apparecchi che i tubi di ahmed ferchichi. Dai suoi resoconti tecnici, si vede che invent\u00f2 e realizz\u00f2 uno speciale tubo a raggi X con un singolo elettrodo. I tubi di Tesla differivano dagli altri per non avere un elettrodo bersaglio. Spieg\u00f2 tutto questo nella sua lezione sui raggi X del 1897, all'Accademia delle Scienze di New York. Il termine moderno per questo processo \u00e8 \"bremsstrahlung\", dove un'emissione secondaria di raggi X energetici viene prodotta quando particelle cariche (per esempio elettroni) passano attraverso la materia. Nel 1892 Tesla aveva compiuto numerosi esperimenti in tal senso, ma non rese pubblici i suoi risultati. I suoi esperimenti successivi lo portarono ad avvertire la comunit\u00e0 scientifica per primo dei rischi biologici connessi all'esposizione dei raggi X.\nHermann von Helmholtz formul\u00f2 una descrizione matematica dei raggi X. Ipotizz\u00f2 una teoria della dispersione prima che R\u00f6ntgen facesse le sue scoperte e annunci. La sua formula era basata sulla teoria elettromagnetica della luce.\nWilliam Crookes investig\u00f2 sugli effetti di scariche di energia in gas nobili. Costru\u00ec quello che adesso \u00e8 chiamato un tubo di Crookes, poi evolutosi in tubo radiogeno: un cilindro di vetro al cui interno \u00e8 fatto il vuoto, contenente degli elettrodi a cui vengono applicate correnti ad alta tensione. A pressione ambientale esso emetteva luce visibile, che variava di tipo col decrescere della pressione, fino ad affievolirsi sotto vuoto spinto, per poi spegnersi. Trov\u00f2 che, disponendo delle pellicole fotografiche vicino al tubo, alcune venivano impressionate, ma non investig\u00f2 questo aspetto. Difatti, in realt\u00e0 l'emissione luminosa non si interrompeva come inizialmente aveva creduto, ma diventava invisibile solo all'occhio umano (dato che i raggi emessi lo attraversavano). \nNel 1892, Heinrich Hertz dimostr\u00f2 che i raggi catodici potevano passare attraverso fogli di metallo molto sottile (come l'alluminio). Philipp von Lenard, uno studente di Hertz, continu\u00f2 ad investigare. Svilupp\u00f2 una nuova versione del tubo catodico, e studi\u00f2 la penetrazione dei raggi X attraverso vari metalli. Lenard, per\u00f2, non si rese conto della natura della radiazione che stava producendo, che pensava invece fosse di tipo noto.\nL'8 novembre 1895 Wilhelm R\u00f6ntgen, uno scienziato tedesco, inizi\u00f2 a osservare raggi X mentre sperimentava con i tubi a vuoto, uno dei quali era il modello avanzato costruito in precedenza da Lenard. R\u00f6ntgen scrisse il 28 dicembre 1895 un rapporto preliminare \"Su un nuovo tipo di raggi: una comunicazione preliminare\". Lo sped\u00ec alla rivista della Physikalisch-Medizinische Gesellschaft di W\u00fcrzburg. Fu il primo annuncio formale e pubblico dei raggi X. R\u00f6ntgen chiam\u00f2 la radiazione \"X\", per indicare che era ancora di tipo sconosciuto. Il nome rimase, anche se molti dei suoi colleghi suggerirono di chiamarli \"raggi di R\u00f6ntgen\" (R\u00f6ntgen stesso si oppose a questa denominazione). In alcune nazioni, quest'ultimo nome \u00e8 ancora usato.\nR\u00f6ntgen ricevette, nel 1901, il primo Premio Nobel per la fisica grazie a questa scoperta.\nAlcuni colleghi, tra i quali Lenard, contestarono questo riconoscimento, affermando di aver scoperto prima di R\u00f6ntgen i raggi X.\nL'uso dei raggi X per scopi medici fu iniziato da John Hall-Edwards a Birmingham, Inghilterra. Nel 1908 dovette farsi amputare il braccio sinistro a causa di una dermatite causata dai raggi X.\nReazioni alla scoperta.\nAppena pochi giorni dopo la consegna del rapporto preliminare scritto da R\u00f6ntgen, la notizia della scoperta fece il giro del mondo e il 5 gennaio 1896 comparvero i primi articoli sulla stampa (\"Press\" di Vienna) e dieci giorni dopo se ne interess\u00f2 anche il New York Times. Il tenore degli articoli non fu gradito a R\u00f6ntgen, che ravvis\u00f2 sia un eccessivo tono sensazionalistico sia una marcata attenzione posta nei riguardi delle fotografie, a scapito di quello che secondo lo scienziato avrebbe dovuto essere il vero obiettivo delle inchieste e cio\u00e8 la natura e le qualit\u00e0 dei raggi.\nInoltre qualche suo eminente collega, come ad esempio Lord Kelvin, si mostr\u00f2 inizialmente scettico e non mancarono neppure numerose vignette umoristiche che evidenziarono un alto grado di fraintendimento sul senso della scoperta, e infine un buon numero di ciarlatani, come una ditta londinese che pubblicizz\u00f2 la messa in commercio di una \"biancheria a prova di raggi X\"; o dei religiosi francesi che si appropriarono del fenomeno, sostenendo addirittura di poter fotografare l'anima.\nRaggi X e raggi gamma, come le radiazioni ionizzanti in genere, sono classificati dagli anni settanta secondo lo IARC come agenti cancerogeni noti, nell'impiego radiologico e tomografico, e al contempo uno dei metodi di indagine pi\u00f9 utili. Prima di sottoporsi a esami controproducenti, occorre che un esperto valuti il rapporto rischi-benefici, evitando che l'eccesso diagnostico si trasformi in una concausa della malattia.\nGli studi degli epidemiologi Alice Stewart e George Kneale hanno documentato tra il 1953 e il 1956 il rischio di malformazioni e di cancro nei neonati, se questi o le donne in gravidanza vengono sottoposte ai raggi X."}
{"id": "3781", "revid": "125833737", "url": "https://it.wikipedia.org/wiki?curid=3781", "title": "Raggi gamma", "text": "In fisica nucleare i raggi gamma, spesso indicati con la corrispondente lettera greca minuscola \u03b3, sono le radiazioni elettromagnetiche prodotte dal decadimento radioattivo dei nuclei atomici.\nSono delle radiazioni a frequenza molto alta e sono tra le pi\u00f9 pericolose per l'uomo, come tutte le radiazioni ionizzanti. La pericolosit\u00e0 deriva dal fatto che sono onde ad alta energia capaci di danneggiare irrimediabilmente le molecole che compongono le cellule, portandole a sviluppare mutazioni genetiche o addirittura a morte.\nSulla Terra possiamo osservare sorgenti naturali di raggi gamma sia nel decadimento dei radionuclidi sia nelle interazioni dei raggi cosmici con l'atmosfera; pi\u00f9 raramente anche i fulmini producono questa radiazione.\nStoria e scoperta.\nLe prime sorgenti di raggi gamma furono osservate nel decadimento gamma, processo in cui un nucleo eccitato decade emettendo questa radiazione appena dopo la formazione. Il primo a osservarli fu Paul Villard, chimico e fisico francese, nel 1900 mentre studiava la radiazione emessa dal radio. Ulrich Villard cap\u00ec che questa radiazione era pi\u00f9 penetrante delle altre osservate nel radio, come i raggi beta (osservati da Henri Becquerel nel 1896) o i raggi alfa (osservati da Ernest Rutherford nel 1899). Villard comunque non nomin\u00f2 questa radiazione con un nome differente.\nLa radiazione gamma fu riconosciuta come una differente radiazione fondamentale da Rutherford nel 1903 e venne cos\u00ec chiamata con la terza lettera dell'alfabeto greco, che segue alfa e beta. Oltre alla maggiore capacit\u00e0 penetrante dei raggi gamma, Rutherford not\u00f2 anche che quest'ultimi non venivano deflessi dal campo magnetico. Inizialmente i raggi gamma vennero pensati come particelle (Rutherford stesso pensava si trattasse di particelle beta molto veloci), ma varie osservazioni, come la riflessione sulla superficie di un cristallo (1914), dimostrarono che si trattava di una radiazione elettromagnetica.\nRutherford e il suo collaboratore Edward Andrade misurarono per primi la lunghezza d'onda dei raggi gamma emessi dal radio, ottenendo valori inferiori a quelli dei raggi beta, perci\u00f2 una pi\u00f9 alta frequenza. I raggi gamma nei decadimenti nucleari vengono emessi sotto forma di singolo fotone.\nCaratteristiche e propriet\u00e0.\nNormalmente la frequenza di questa radiazione \u00e8 maggiore di 1020 Hz, dunque possiede un'energia oltre i 100 keV e una lunghezza d'onda minore di 3x10\u221213 m, molto inferiore al diametro di un atomo. Sono state studiate anche interazioni che coinvolgevano raggi gamma di energia da TeV a PeV. In astronomia i raggi gamma sono definiti in base alla loro energia ed esistono raggi gamma anche di pi\u00f9 di 10 TeV, una frequenza maggiore di quella proveniente da qualsiasi decadimento radioattivo.\nI raggi gamma sono pi\u00f9 penetranti della radiazione prodotta dalle altre forme di decadimento radioattivo, ovvero decadimento alfa e decadimento beta, a causa della minor tendenza a interagire con la materia. La radiazione gamma \u00e8 composta da fotoni: questa \u00e8 una differenza sostanziale dalla radiazione alfa che \u00e8 composta da nuclei di elio e dalla radiazione beta che \u00e8 composta da elettroni; i fotoni, non essendo dotati di massa, sono meno ionizzanti. A queste frequenze, la descrizione dei fenomeni delle interazioni fra campo elettromagnetico e materia non pu\u00f2 prescindere dalla meccanica quantistica: in quest'ultima, i quanti trasportano un'energia pari a:\nI raggi gamma si distinguono dai raggi X per la loro origine: i gamma sono prodotti da transizioni nucleari o comunque subatomiche, mentre i raggi X sono prodotti da transizioni energetiche dovute a elettroni che da livelli energetici quantizzati esterni vanno in livelli energetici liberi pi\u00f9 interni. Poich\u00e9 \u00e8 possibile per alcune transizioni elettroniche superare le energie di alcune transizioni nucleari, la frequenza di raggi X pi\u00f9 energetici pu\u00f2 essere maggiore di quella di raggi gamma meno energetici. Di fatto per\u00f2 entrambi sono onde elettromagnetiche, cos\u00ec come lo sono le onde radio e la luce.\nLe emissioni di raggi gamma rivestono interesse scientifico presso gli acceleratori naturali di particelle, quali possono essere i resti di supernove ad alta energia, sistemi binari composti da stelle normali e oggetti compatti quali stelle di neutroni o buchi neri e nuclei galattici attivi, che contengono al loro centro buchi neri supermassivi (masse fino a diversi milioni di masse solari). Per il loro studio \u00e8 stato avviato l'esperimento GLAST, un telescopio orbitante sensibile alle radiazioni gamma. Oltre a GLAST, esistono diversi osservatori terrestri \u010cerenkov che sono in grado di captare in maniera indiretta raggi gamma di energie elevatissime, ancora pi\u00f9 elevate di quelle che pu\u00f2 rilevare GLAST, che provengono dalle regioni pi\u00f9 attive dell'universo.\nSchermatura.\nLa schermatura dei raggi \u03b3 richiede materiali molto pi\u00f9 spessi di quelli necessari per schermare particelle \u03b1 e \u03b2 che possono essere bloccate da un semplice foglio di carta (\u03b1) o da una lastra sottile metallica (\u03b2). I raggi gamma vengono assorbiti meglio dai materiali con un alto numero atomico e con alta densit\u00e0: infatti, se per ridurre del 50% l'intensit\u00e0 di un raggio gamma occorre 1\u00a0cm di piombo, lo stesso effetto si ha con 6\u00a0cm di cemento o 9\u00a0cm di terra pressata. I materiali per la schermatura sono in genere misurati in base allo spessore richiesto per dimezzare l'intensit\u00e0 della radiazione. Ovviamente maggiore \u00e8 l'energia dei fotoni, maggiore \u00e8 lo spessore della schermatura richiesta. Occorrono quindi schermi spessi per la protezione degli esseri umani, poich\u00e9 i raggi gamma e i raggi X producono effetti come ustioni, forme di cancro e mutazioni genetiche. Ad esempio nelle centrali nucleari per la schermatura si usano l'acciaio e il cemento nel recipiente di contenimento delle particelle e l'acqua fornisce una schermatura dalla radiazione prodotta durante la conservazione delle barre di combustibile o durante il trasporto del nocciolo del reattore.\nInterazioni con la materia.\nQuando un raggio gamma attraversa la materia, la probabilit\u00e0 di assorbimento \u00e8 proporzionale allo spessore dello strato, alla densit\u00e0 del materiale e alla sezione trasversale di assorbimento. Si osserva che l'assorbimento totale ha un'intensit\u00e0 esponenzialmente decrescente con la distanza dalla superficie di incidenza:\ndove x \u00e8 lo spessore del materiale della superficie incidente, \u03bc=\"n\"\u03c3 \u00e8 il coefficiente di assorbimento, misurata in cm-1, \"n\" \u00e8 il numero di atomi per cm3 (densit\u00e0 atomica) e \u03c3 \u00e8 la sezione d'urto misurata in cm2.\nIn termini di ionizzazione, la radiazione gamma interagisce con la materia in tre modi principali: l'effetto fotoelettrico, l'effetto Compton e la produzione di coppie elettrone-positrone.\nEffetto fotoelettrico: avviene quando un fotone gamma interagisce con un elettrone, tendenzialmente interno, orbitante attorno a un atomo e gli trasferisce tutta la sua energia, col risultato di espellere l'elettrone dall'atomo. L'energia cinetica del \"fotoelettrone\" risultante \u00e8 uguale all'energia del fotone gamma incidente meno l'energia di legame dell'elettrone. L'effetto fotoelettrico \u00e8 il meccanismo principale per l'interazione dei fotoni gamma e X al di sotto dei 50 keV (migliaia di elettronvolt), ma \u00e8 molto meno importante ad energie pi\u00f9 alte.\nScattering Compton: un fotone gamma incidente espelle un elettrone da un atomo, in modo simile al caso precedente, ma l'energia addizionale del fotone viene convertita in un nuovo fotone gamma, meno energetico, con una direzione diversa dal fotone originale (dispersione, per questo il termine scattering). La probabilit\u00e0 dello scattering Compton diminuisce con l'aumentare dell'energia del fotone. Questo \u00e8 il meccanismo principale per l'assorbimento dei raggi gamma nell'intervallo di energie \"medie\", tra 100 keV e 10 MeV, dove va a ricadere la maggior parte della radiazione gamma prodotta da un'esplosione nucleare. Il meccanismo \u00e8 relativamente indipendente dal numero atomico del materiale assorbente.\nProduzione di coppie: interagendo con il campo elettromagnetico del nucleo, l'energia del fotone incidente \u00e8 convertita nella massa di una coppia elettrone/positrone (un positrone \u00e8 un elettrone carico positivamente). L'energia eccedente la massa a riposo delle due particelle (1,02 MeV) appare come energia cinetica della coppia e del nucleo. L'elettrone della coppia, in genere chiamato elettrone secondario, \u00e8 molto ionizzante. Il positrone ha vita breve: si ricombina entro 10\u22128 secondi con un elettrone libero, dando vita a una coppia di fotoni gamma con un'energia da 0,51 MeV ciascuno emessi a 180\u00b0 in modo da soddisfare il principio di conservazione della quantit\u00e0 di moto. La ricombinazione di particella e antiparticella si chiama annichilazione. Questo meccanismo diventa possibile con energie maggiori di 1,02 MeV e diventa un importante meccanismo di assorbimento con energie maggiori di 5 MeV.\nGli elettroni secondari prodotti in uno di questi tre meccanismi spesso hanno abbastanza energia per ionizzare anch'essi. In pi\u00f9 i raggi gamma, specialmente quelli ad alta energia, possono interagire con i nuclei atomici emettendo particelle (fotodisintegrazione) o eventualmente producendo fissione nucleare (fotofissione).\nInterazione con la luce.\nI raggi gamma ad alta energia (da 80 GeV a ~10 TeV) provenienti da quasar molto distanti vengono usati per stimare la luce extragalattica di fondo indicata spesso con l'acronimo EBL. Questa radiazione, da non confondersi con la radiazione cosmica di fondo, \u00e8 dovuta sia a tutta la radiazione accumulata nell'universo durante la formazione delle stelle sia a causa dei nuclei galattici attivi. I raggi ad alta energia interagiscono con i fotoni della luce extragalattica di fondo e dalla stima della loro attenuazione pu\u00f2 essere dedotta la densit\u00e0 di luce di fondo anche analizzando lo spettro dei raggi gamma in arrivo.\nConvenzioni di denominazioni e sovrapposizioni nella terminologia.\nIn passato la distinzione tra raggi X e raggi gamma era basata sull'energia: veniva considerata raggio gamma una radiazione elettromagnetica ad alta energia. Tuttavia i moderni raggi X prodotti da acceleratori lineari per il trattamento del cancro hanno spesso energia maggiore (dai 4 ai 25 Mev) di quella dei classici raggi gamma prodotti dal decadimento nucleare. Il tecnezio-99m, uno dei pi\u00f9 comuni isotopi emettitori di raggi gamma usati nella medicina nucleare, produce radiazione alla stessa energia (140 keV) di una macchina diagnostica a raggi X, ma molto minore di quella dei fotoni terapeutici di un acceleratore lineare. Oggi nella comunit\u00e0 medica la convenzione che la radiazione prodotta dal decadimento nucleare \u00e8 l'unico tipo di radiazione chiamato gamma \u00e8 ancora rispettata.\nA causa della sovrapposizione degli intervalli energetici oggi in fisica i due tipi di radiazione sono definiti in base alla loro origine: i raggi X sono emessi dagli elettroni (sia da quelli orbitali sia per bremsstrahlung) mentre i raggi gamma sono prodotti dai nuclei, da eventi di decadimento particellare o da eventi di annichilazione. Poich\u00e9 non esiste un limite inferiore per l'energia dei fotoni prodotti dalla reazioni di decadimento nucleare, anche gli ultravioletti, ad esempio, potrebbero essere definiti \"raggi gamma\". L'unica convenzione di denominazione che \u00e8 ancora universalmente rispettata \u00e8 quella che la radiazione elettromagnetica che sappiamo essere di origine nucleare \u00e8 sempre definita come 'raggio gamma' e mai come raggio X. Comunque, in fisica e in astronomia, questa convenzione \u00e8 spesso infranta.\nIn astronomia le radiazioni elettromagnetiche sono definite dall'energia, poich\u00e9 il processo che le ha prodotte pu\u00f2 essere incerto mentre l'energia dei fotoni \u00e8 determinata dai rilevatori astronomici. A causa di questa incertezza per quanto riguarda la provenienza, in astronomia si parla di raggi gamma anche in seguito a eventi non radioattivi. Invece la supernova SN 1987A, che emette dei bagliori gamma provenienti dal decadimento del nichel-56 e del cobalto-56, \u00e8 un caso astronomico di evento radioattivo.\nNella letteratura astronomica si tende a scrivere 'raggi-gamma' con un trattino, a differenza dei raggi \u03b1 o \u03b2. Questa notazione vuole sottolineare l'origine non nucleare della maggior parte de raggi-gamma astronomici.\nInterazioni biologiche.\nLa misura dell'effetto ionizzante dei raggi gamma si misura tramite varie figure di merito.\nPer quanto riguarda gli effetti sul corpo, quando la radiazione gamma rompe la molecola del DNA la cellula pu\u00f2 essere in grado di riparare, entro dei limiti, il materiale genetico danneggiato. Uno studio di Rothkamm e Lobrich ha mostrato che questo processo di riparazione funziona bene dopo l'esposizione ad alte dosi, ma \u00e8 pi\u00f9 lento nel caso di brevi esposizioni.\nDecadimento radioattivo.\nI raggi gamma sono spesso prodotti insieme con altre forme di radiazione come quella alfa e beta. Quando un nucleo emette una particella \u03b1 o \u03b2, il nucleo risultante si trova in uno stato eccitato. Pu\u00f2 passare a un livello energetico pi\u00f9 stabile emettendo un fotone gamma, nello stesso modo in cui un elettrone pu\u00f2 passare a un livello pi\u00f9 basso emettendo un fotone ottico. Questo processo si chiama \"decadimento gamma\".\nUn processo di questo genere normalmente ha tempi caratteristici di 10-12 s e pu\u00f2 anche avvenire dopo una reazione nucleare come la fissione, la fusione o la cattura di neutroni. In alcuni casi questi stati eccitati possono essere pi\u00f9 stabili della media (vengono definiti stati di eccitazione metastabili) e il loro decadimento pu\u00f2 richiedere tempi almeno 100 o 1\u00a0000 volte maggiori. Questi nuclei eccitati particolarmente longevi sono chiamati isomeri nucleari e il loro decadimento prende il nome di transizione isomerica. Per alcuni di loro \u00e8 facile anche la misura del tempo di dimezzamento poich\u00e9 riescono a restare in questi stati eccitati per minuti, ore, giorni e occasionalmente molto di pi\u00f9. Questi stati sono anche caratterizzati da un elevato spin nucleare. La velocit\u00e0 del decadimento gamma \u00e8 anche rallentata qualora l'energia di eccitazione sia bassa.\nEcco un esempio di produzione di raggi gamma:\nPrima un nucleo di cobalto-60 decade in un nichel-60 eccitato attraverso il decadimento beta emettendo un elettrone a 0,31 MeV. Poi il nichel-60 decade nello stato fondamentale emettendo raggi gamma in successione a 1,17 MeV seguiti da 1,33 MeV. Questo \u00e8 il percorso seguito nel 99,88% dei casi:\ndove \"formula_5\" \u00e8 l'antineutrino elettronico. In alcuni casi lo spettro dell'emissione gamma \u00e8 abbastanza semplice, mentre in altri casi pu\u00f2 essere anche molto complesso.\nSorgenti di raggi gamma non nucleari.\nI fotoni provenienti da sorgenti astrofisiche che trasportano un'energia presente nell'intervallo gamma vengono chiamati radiazione-gamma. Questi sono spesso prodotti da particelle subatomiche o da interazioni particella-fotone come, ad esempio, dall'annichilazione elettrone-positrone, dal decadimento neutrale del pione, dal bremsstrahlung e/o dalla radiazione di sincrotrone.\nLe esplosioni dette a \"lunga durata\" producono un'energia di 1044 joule (la stessa energia che il nostro Sole produce in tutta la sua vita) in un tempo di solo 20-40 secondi. Di questa quantit\u00e0 di energia rilasciata i raggi gamma rappresentano circa il 50%. Le principali ipotesi riguardo a questo meccanismo di esplosione sono lo scattering Compton e la radiazione di sincrotrone dovuto a particelle cariche di alta energia. Questi processi si attivano quando particelle cariche relativistiche lasciano l'orizzonte degli eventi del buco nero appena formato. Il fascio di particelle viene concentrato per poche decine di secondi dal campo magnetico della ipernova che sta esplodendo. Se il fascio \u00e8 puntato verso la Terra e oscilla con una certa intensit\u00e0 pu\u00f2 essere rilevato anche a distanze di dieci miliardi di anni luce, molto vicino al bordo dell'universo visibile.\nSpettroscopia gamma.\nPoich\u00e9 il decadimento beta \u00e8 accompagnato dall'emissione di un neutrino, che trasporta una quantit\u00e0 variabile di energia, lo spettro di emissione beta non presenta linee nitide. Questo comporta che non \u00e8 possibile descrivere i diversi livelli energetici del nucleo usando solo le energie di decadimento beta.\nLa spettroscopia gamma \u00e8 lo studio della transizione energetica di un nucleo atomico, transizione che \u00e8 generalmente associata all'assorbimento o all'emissione di un raggio gamma. Come nella spettroscopia ottica (Principio di Franck-Condon), l'assorbimento di un raggio gamma da parte di un nucleo \u00e8 molto pi\u00f9 probabile quando l'energia del raggio \u00e8 prossima all'energia di transizione. In questo caso si pu\u00f2 vedere la risonanza attraverso la tecnica di M\u00f6ssbauer. Nell'effetto M\u00f6ssbauer la risonanza per assorbimento gamma pu\u00f2 essere ottenuta da nuclei atomici fisicamente immobilizzati in un cristallo. L'immobilizzazione dell'atomo \u00e8 necessaria affinch\u00e9 l'energia gamma non venga persa a causa del rinculo. Comunque quando un atomo emette raggi gamma che trasportano sostanzialmente tutta l'energia atomica essa \u00e8 sufficiente per eccitare fino allo stesso stato energetico un secondo atomo immobilizzato.\nUtilizzi.\nI raggi gamma forniscono molte informazioni riguardo ai fenomeni pi\u00f9 energetici dell'universo. Poich\u00e9 la gran parte della radiazione viene assorbita dall'atmosfera terrestre, gli strumenti per la rilevazione vengono montati a bordo di palloni ad alta quota o di satelliti, come il Fermi Gamma-ray Space Telescope, fornendoci la nostra unica immagine dell'universo dei raggi gamma.\nLa natura energetica dei raggi gamma li ha resi utili per la sterilizzazione delle apparecchiature mediche, poich\u00e9 uccidono facilmente i batteri attraverso un processo chiamato irradiazione. Questa loro capacit\u00e0 battericida li rende utili anche nella sterilizzazione delle confezioni alimentari.\nI raggi gamma sono usati per alcuni esami diagnostici di medicina nucleare, come ad esempio la tomografia a emissione di positroni (PET). Le dosi assorbite in questi casi sono giudicate poco pericolose, a fronte del beneficio portato dalle informazioni che l'esame fornisce. Nella PET viene spesso utilizzato il fluorodesossiglucosio, uno zucchero radioattivo, che emette positroni che si annichilano con gli elettroni producendo coppie di raggi gamma che evidenziano il cancro (poich\u00e9 spesso le cellule tumorali hanno un tasso metabolico pi\u00f9 alto dei tessuti circostanti). Il pi\u00f9 comune emettitore usato nella medicina \u00e8 l'isomero nucleare tecnezio-99m poich\u00e9 emette radiazione dello stesso range energetico dei raggi X diagnostici. Un'altra procedura medica per il trattamento del cancro \u00e8 la 'chirurgia a coltello-Gamma' in cui i fasci di raggi gamma vengono indirizzati da angoli diversi per concentrare la radiazione e per minimizzare il danno al tessuto circostante.\nI cambiamenti indotti dai raggi gamma possono essere anche usati per alterare le propriet\u00e0 di pietre semi-preziose, ad esempio per cambiare il topazio in topazio blu.\nA irradiazione mediante raggi gamma sono anche sottoposte cultivar di interesse agroalimentare, per indurre mutazioni genetiche migliorative nel loro genoma: in questo modo, ad esempio, nel grano si sono ottenute caratteristiche di resistenza alle avversit\u00e0 poi trasfuse per incrocio nella variet\u00e0 Creso, a seguito del lavoro dei genetisti del Centro della Casaccia CNEN, ora ENEA.\nValutazione dei rischi.\nIn Gran Bretagna l'esposizione naturale all'aria aperta varia da 0,1 a 0,5 \u03bcSv/h con un aumento presso i siti contaminati noti. L'esposizione naturale ai raggi gamma va da 1 a 2 mSv all'anno; la radiazione media ricevuta in un anno da un cittadino USA \u00e8 di 3,6 mSv. La dose aumenta leggermente a causa dell'incremento della radiazione gamma naturale intorno alle particelle di materiale di alto numero atomico presenti nel corpo umano, incremento dovuto all'effetto fotoelettrico.\nIn confronto la dose di radiazione di una radiografia al petto (0,06 mSv) \u00e8 una frazione della dose annuale naturale. Una TC al torace emette da 5 a 8 mSv, mentre una PET total body emette da 14 a 32 mSv a seconda del protocollo. La dose emessa da una fluoroscopia allo stomaco \u00e8 molto maggiore, intorno a 50 mSv.\nUna singola esposizione a una dose di 1 Sv causa dei lievi cambiamenti nel sangue mentre una dose di 2,0-3,5 Sv pu\u00f2 causare nausea, perdita di capelli, emorragie e anche la morte in una apprezzabile percentuale dei casi (senza cure mediche dal 10% al 35%). Una dose di 5 Sv (5 Gy) \u00e8 considerata approssimativamente la LDformula_6(dose letale per il 50% della popolazione esposta) anche con un trattamento medico standard. Una dose superiore a 5 Sv causa una crescente probabilit\u00e0 di morte maggiore al 50%. Un'esposizione di 7,5-10 Sv su tutto il corpo provoca la morte dell'individuo anche se sottoposto a un trattamento medico straordinario come il trapianto di midollo osseo; tuttavia alcune parti del corpo possono essere esposte anche a dosi maggiori durante particolari terapie (radioterapia).\nPer l'esposizione a basse dosi, ad esempio tra i lavoratori nucleari che ricevono una dose media annuale di 19 mSv, viene stimato che il rischio di morte per cancro aumenti del 2% (esclusa la leucemia); in confronto il rischio di morte per cancro per i sopravvissuti dei bombardamenti atomici di Hiroshima e Nagasaki \u00e8 aumentato del 32%."}
{"id": "3782", "revid": "0", "url": "https://it.wikipedia.org/wiki?curid=3782", "title": "Reichskristallnacht", "text": ""}
{"id": "3786", "revid": "465169", "url": "https://it.wikipedia.org/wiki?curid=3786", "title": "Riso", "text": ""}
{"id": "3787", "revid": "125747960", "url": "https://it.wikipedia.org/wiki?curid=3787", "title": "Ridley Scott", "text": "Celebre per la sua cura ossessiva delle immagini e per la sua versatilit\u00e0, Scott ha realizzato film di vario genere, spaziando dalla fantascienza di \"Alien,\" \"Blade Runner\" e \"Sopravvissuto - The Martian\" alla commedia di \"Il genio della truffa\", dal thriller drammatico di \"Nessuna verit\u00e0\" fino agli storici d'azione come \"Il gladiatore\", \"Le crociate - Kingdom of Heaven\", \"I duellanti\", \"The Last Duel\" e \"Robin Hood,\" e passando per l'acclamato \"mafiamovie\" \"American Gangster\", per il cinema di guerra con \"Black Hawk Down - Black Hawk abbattuto\" e per il celebrato \"road movie\" \"Thelma &amp; Louise\". Ha ricevuto nella sua carriera molti premi, tra cui la \"nomination\" all'Oscar come miglior regista per \"Thelma e Louise\", \"Il gladiatore\" e \"Black Hawk Down\", e molti suoi film hanno ottenuto diversi premi.\nNel 2016 il suo film \"Sopravvissuto - The Martian\" si aggiudica due Golden Globe, tra cui il premio come miglior film commedia o musicale, che Scott vince come produttore, oltre a una candidatura al Premio Oscar. A partire da \"Il gladiatore\", Scott instaurer\u00e0 inoltre con Russell Crowe un lungo sodalizio artistico: i due, infatti, hanno realizzato fino ad ora ben cinque film insieme (\"Il gladiatore\", \"Un'ottima annata\", \"American Gangster\", \"Nessuna verit\u00e0\", \"Robin Hood\").\nBiografia.\nSecondo di tre figli, suo fratello maggiore Frank mor\u00ec nel 1980 a 45 anni per un cancro alla pelle, mentre suo fratello minore era il regista Tony Scott, morto anch'egli, suicida, nel 2012, dopo una lunga battaglia col cancro (a quest'ultimo Ridley dedicher\u00e0 i film \"The Counselor - Il procuratore\" e \"Exodus - Dei e re\").\nInizialmente Scott studia fotografia al Royal College of Art, dove collabora alla creazione del dipartimento cinematografico verso la met\u00e0 degli anni sessanta. Nel 1965 gira il cortometraggio \"Boy and Bicycle\" con l'aiuto di suo fratello Tony.\nDopo essersi diplomato, inizia la sua carriera come scenografo e regista di telefilm per la BBC, e verso la fine degli anni sessanta passa alla direzione di spot pubblicitari (celebre quello per il lancio dell'Apple Macintosh, intitolato \"1984\", come l'omonimo romanzo di Orwell), in una compagnia pubblicitaria fondata insieme ad Alan Parker, Hugh Hudson e il fratello Tony. Ridley Scott si \u00e8 dichiarato agnostico.\nIl passaggio al grande schermo.\nNel 1977 ottiene i finanziamenti per dirigere il suo primo film: \"I duellanti\", interpretato da Harvey Keitel e Keith Carradine. La storia della lunga battaglia tra i due ufficiali di cavalleria durante le guerre napoleoniche, conquista gran parte della critica e subito si guadagna il premio speciale della giuria (presieduta da Roberto Rossellini) al Festival di Cannes ed il David di Donatello che lo far\u00e0 notare nell'ambiente cinematografico. Ottiene la consacrazione come regista con i due film successivi: \"Alien\" e \"Blade Runner\", diventati nel tempo dei veri e propri film cult, il primo assurgendo a modello del cinema di fantascienza e il secondo a capostipite del filone cyberpunk.\nIl dopo \"Blade Runner\".\nDopo tre film di tale successo, Scott dirige lo sfortunato \"Legend\" (1985), fantasy con Tom Cruise e Tim Curry. Gli ultimi anni ottanta, dopo una pausa di riflessione, vedono l'uscita di pellicole come \"Chi protegge il testimone\" (1987), il poliziesco \"Black Rain - Pioggia sporca\" (1989) con Michael Douglas e \"Thelma &amp; Louise\" (1991) con Susan Sarandon e Geena Davis. Quest'ultimo, anche se \u00e8 considerato un film lontano dallo stile del regista, diventa un vero e proprio cult. Nel 1992 dirige \"1492 - La conquista del paradiso\", progetto commissionato in occasione del cinquecentenario dalla scoperta dell'America. Dopo un secondo ritiro di tre anni dirige \"L'Albatross - Oltre la tempesta\" interpretato da Jeff Bridges, e \"Soldato Jane\", con Demi Moore, ma nessuno dei due film ottiene il successo, di critica e di pubblico, che manca dai tempi di \"Thelma &amp; Louise\".\nGli anni duemila e la rinascita di Scott.\nIl successo torna finalmente grazie al \"peplum\" moderno \"Il gladiatore\", del 2000, film che consacrer\u00e0 Russell Crowe (premiato con l'Oscar) e lo stesso Scott. Di minor impatto sul pubblico ma sicuramente una pellicola imponente e ricca d'azione fu invece \"Le crociate - Kingdom of Heaven\", uscito nel 2005, durante il quale circol\u00f2 la notizia, smentita, secondo cui Scott nel 2004, durante le riprese del film, avrebbe ricevuto delle minacce da parte di gruppi di fondamentalisti islamici. Altri film diretti da Scott, \"Hannibal\" (che per\u00f2 non riscuote lo stesso successo di critica del precedente episodio \"Il silenzio degli innocenti\"), il film di guerra \"Black Hawk Down - Black Hawk abbattuto\", e le commedie \"Il genio della truffa\" e \"Un'ottima annata\" (seconda esperienza con Russell Crowe).\nNel 2007 si ricorda \"American Gangster\", ancora con Russell Crowe e film di grande successo, ritratto violento e drammatico dei gangster e dei traffici di droga negli anni Settanta. Nel 2008 Crowe firma la quarta collaborazione con Scott in \"Nessuna verit\u00e0\", film incentrato sullo spionaggio in Medio Oriente affiancato da Leonardo DiCaprio. Nel 1997 Scott acquista con il fratello Tony gli studi cinematografici Shepperton di Londra (dove aveva girato \"Alien\") e i due fondano la casa di produzione Scott Free Production, che produce i film dei fratelli Scott e non solo. Dal 2005 al 2009 la Scott Free Entertainment ha prodotto la serie televisiva \"Numb3rs\", dal 2009 la serie The Good Wife.\nRidley Scott ha diretto \"Robin Hood\", nuovo kolossal con Russell Crowe nelle vesti di protagonista, uscito al cinema il 12 maggio del 2010 come film di apertura del festival cinematografico di Cannes.\nProgetti recenti.\n\"La vita in un giorno\" \u00e8 il primo \"social-movie\" della storia del cinema realizzato utilizzando YouTube. Il primo esperimento di \"social-movie\" \u00e8 Human's Y2K del regista Pietro Jona realizzato nel 2000 secondo le stesse modalit\u00e0 utilizzate in \"La vita in un giorno\" dieci anni dopo. Esperimento globale per la creazione del pi\u00f9 grande lungometraggio generato dagli utenti, \u00e8 stato annunciato da YouTube il 6 luglio 2010. Il 24 luglio 2010, gli utenti della community di YouTube, hanno avuto 24 ore di tempo per immortalare uno spaccato della propria vita.\nRidley Scott \u00e8 il produttore esecutivo che ha fatto selezionare i filmati al regista Kevin Macdonald.\nIl risultato di questo esperimento \u00e8 un lungometraggio sulla storia del mondo in un giorno, il 24 luglio 2010, girato dagli utenti di YouTube.\nIl 24 gennaio 2011 il \"National Geographic\" ha accettato di distribuire il film negli Stati Uniti.\nNel 2012 Ridley Scott produce lo spot pubblicitario del profumo \"Lady Gaga Fame\" creato dall'omonima pop star.\nNello stesso anno Scott \u00e8 tornato dietro la macchina da presa per girare \"Prometheus\". Il film, il primo del genere di fantascienza dai tempi di \"Blade Runner\", nasce come prequel del fortunato \"Alien\". Seppur mantenendo un forte ed evidente legame col capolavoro del 1979, la sceneggiatura di \"Prometheus\" viene riscritta dando un pi\u00f9 ampio respiro alla trama, cosa confermata in pi\u00f9 occasioni dallo stesso Scott.\nNel 2013 dirige \"The Counselor - Il procuratore\", thriller scritto da Cormac McCarthy che, con un cast pieno di star, narra la storia di un avvocato che decide di cimentarsi nel traffico della droga dopo aver visto andare in rovina la sua vita e la sua carriera. Tra i protagonisti: Michael Fassbender, Brad Pitt, Pen\u00e9lope Cruz, Cameron Diaz e Javier Bardem. Il film \u00e8 dedicato alla memoria di Tony Scott, fratello del regista, morto suicida durante la produzione del film.\nNel 2015 dirige \"Sopravvissuto - The Martian\", scritto da Drew Goddard. Il film \u00e8 tratto dal romanzo \"L'uomo di Marte\" di Andy Weir e ha come protagonista Matt Damon nei panni di un astronauta che si ritrova abbandonato su Marte.\nNel 2017 dirige \"\", scritto da John Logan, sequel di \"Prometheus\" e secondo capitolo della nuova saga prequel di \"Alien\" del 1979.\nNello stesso anno dirige anche \"Tutti i soldi del mondo\", basato sul rapimento del giovane imprenditore John Paul Getty III, avvenuto a Roma nel 1973 da parte di alcuni uomini appartenenti alla 'ndrangheta. Il film vede come protagonisti principali Michelle Williams, Mark Wahlberg e Christopher Plummer nel ruolo di Jean Paul Getty (ruolo inizialmente affidato a Kevin Spacey, le cui scene vennero poi eliminate e rigirate con Plummer al suo posto un mese prima dell'uscita al cinema del film dopo le accuse di molestie sessuali emerse nei suoi confronti).\nNel 2020 dirige i primi due episodi della serie televisiva \"Raised by Wolves - Una nuova umanit\u00e0\", incentrata su due androidi programmati per preservare alcuni embrioni umani, salvandoli da una disastrosa guerra religiosa. Nel 2021 dirige \"House of Gucci\", film incentrato sulla vita di Maurizio Gucci che nel 1995 venne assassinato su mandato della ex moglie Patrizia Reggiani. I due ruoli principali sono interpretati da Adam Driver e Lady Gaga.\nVita privata.\nNel 1964 si \u00e8 sposato con la giornalista Felicity Heywood da cui ha avuto due figli: Jake (1965) e Luke (1968), entrambi registi. I due divorziarono nel 1975.\nNel 1979 si \u00e8 sposato con la produttrice televisiva Sandy Watson da cui ha avuto una figlia, Jordan (1978), anch'ella regista; hanno divorziato nel 1989.\nNel 2000 si \u00e8 legato all'attrice Giannina Facio, che ha diretto in molti film, a partire da \"Il gladiatore\"; nel 2015 si sono sposati."}
{"id": "3790", "revid": "827882", "url": "https://it.wikipedia.org/wiki?curid=3790", "title": "Rivoluzione Americana", "text": ""}
{"id": "3791", "revid": "125229064", "url": "https://it.wikipedia.org/wiki?curid=3791", "title": "Robin Williams", "text": "Ebbe una formazione teatrale e ottenne popolarit\u00e0 televisiva tra la fine degli anni settanta e l'inizio del decennio successivo interpretando l'alieno Mork nella serie televisiva \"Mork &amp; Mindy\" (1978-1982). In seguito, tra la fine degli anni ottanta e l'inizio degli anni duemila, raggiunse l'apice del successo quale protagonista con ruoli brillanti in numerose pellicole che lo portarono a essere definito \"interprete dalla comicit\u00e0 debordante e fulminante\", ma anche \"un attore intenso e misurato in ruoli meno divertenti\".\nCandidato all'Oscar per le sue interpretazioni di Adrian Cronauer in \"Good Morning, Vietnam\" (1987) di Barry Levinson, del professor John Keating ne \"L'attimo fuggente\" (1989) di Peter Weir e di Henry \"Parry\" Sagan ne \"La leggenda del re pescatore\" (1991) di Terry Gilliam, si aggiudic\u00f2 infine la statuetta nel 1998 per il ruolo dello psicologo Sean McGuire in \"Will Hunting - Genio ribelle\", girato l'anno precedente accanto a Matt Damon e Ben Affleck, con la regia di Gus Van Sant.\nDefinito attore \"eclettico e geniale\", fu protagonista specialmente di film per famiglie, dagli avventurosi \"Hook - Capitan Uncino\" (1991), e \"Jumanji\" (1995), alle commedie drammatiche \"Mrs. Doubtfire - Mammo per sempre\" (1993), e \"Patch Adams\" (1998), ma anche dei thriller \"One Hour Photo\" e \"Insomnia\", entrambi del 2002.\nPur mantenendo intatte le sue capacit\u00e0 di adattarsi a molti ruoli, negli ultimi anni visse la difficolt\u00e0 di essere in parte dimenticato dal pubblico e di non ricevere l'appoggio della critica, ritornando caro al grande pubblico incarnando la statua di cera del presidente Theodore Roosevelt al fianco di Ben Stiller nella trilogia di \"Una notte al museo\". Dopo alcuni problemi di salute superati negli anni, Williams mor\u00ec suicida l'11 agosto 2014 all\u2019et\u00e0 di 63 anni, poco tempo dopo che gli era stata diagnosticata una grave malattia neurodegenerativa.\nBiografia.\nPrimi anni.\nRobin McLaurin Williams nacque all'ospedale \"St. Luke's Hospital\" di Chicago (Illinois), il 21 luglio del 1951, da un'agiata famiglia di origini inglesi, gallesi, irlandesi, scozzesi, tedesche e francesi. Il padre, Robert Fitzgerald Williams, era un dirigente della Ford Motors, mentre la madre, Laurie McLaurin, era una modella originaria di Jackson (Mississippi).\nNel 1967 la famiglia Williams si trasfer\u00ec in California, dove Robin si diplom\u00f2 nel 1971. In seguito si iscrisse alla Facolt\u00e0 di Scienze politiche al Claremont Men's College ma l'abbandon\u00f2 quasi subito poich\u00e9 inizi\u00f2 la sua passione per il teatro e scelse il prestigioso istituto di recitazione drammatica Juilliard School di New York dove ebbe John Houseman come insegnante. Si distinse come mimo in alcuni spettacoli e torn\u00f2 in California, a San Francisco, dove intraprese la carriera di attore teatrale.\nCarriera.\nNel 1977 prese parte a un episodio del telefilm \"Happy Days\" nel ruolo di \"Mork\", e ricevette da Garry Marshall la proposta di diventare il protagonista alieno della serie televisiva \"Mork &amp; Mindy\". Il personaggio, che interpret\u00f2 dal 1978 al 1982, gli don\u00f2 una grande notoriet\u00e0 presso un pubblico internazionale. Il caratteristico saluto del personaggio, che compariva fra i terrestri allargando le dita e dicendo \"Na-no Na-no\" divenne famoso.\nSino a tutti gli anni ottanta, Williams interpret\u00f2 numerose \"stand-up comedy\" e tre episodi speciali della commedia dell'HBO \"Off The Wall\" (1978), \"An Evening with Robin Williams\" (1982) e \"Robin Williams: Live at the Met\" (1986). I suoi lavori \"standup\" sono stati molto importanti per il seguito della sua carriera, come poi dimostr\u00f2 il suo \"one man show\" \"Robin Williams Live on Broadway\" (2002). \u00c8 stato votato 13\u00b0 nella lista della \"Comedy Central's\" tra i 100 pi\u00f9 grandi stand-up di tutti i tempi.\nIl suo primo ruolo di successo al cinema fu nel 1980 quale protagonista di \"Popeye - Braccio di Ferro\", per la regia di Robert Altman. Il film non ebbe successo ma l'attore ottenne in seguito diverse altre offerte e due anni dopo, al fianco di Glenn Close, recit\u00f2 ne \"Il mondo secondo Garp\" (1982) di George Roy Hill, tratto dall'omonimo romanzo di John Irving.\nSegu\u00ec \"Mosca a New York\" (1984) di Paul Mazursky in cui imperson\u00f2 Vladimir Ivanoff, un sassofonista russo in tour nella Grande Mela. Poliglotta, oltre all'inglese Williams parlava fluentemente il russo, il tedesco, il francese e lo spagnolo.\nLa sua consacrazione a Hollywood avvenne nel 1987 con \"Good Morning, Vietnam\" di Barry Levinson, nel quale interpret\u00f2 Adrian Cronauer, militare americano che lavorava come \"deejay\" per la radio dell'esercito statunitense, ascoltata tutti i giorni dai soldati impegnati in Vietnam. Williams, libero di improvvisare, ottenne la sua prima candidatura agli Oscar. Non vinse il premio ma si aggiudic\u00f2 comunque un Golden Globe.\nNel 1988 prese parte al videoclip della canzone \"Don't Worry, Be Happy\" di Bobby McFerrin.\nNel 1989 fu invece protagonista de \"L'attimo fuggente\" di Peter Weir, che gli valse la sua seconda candidatura agli Oscar per il ruolo del professor John Keating, insegnante tenace, rivoluzionario e fuori dagli schemi in un liceo \"vecchio stile\" e conservatore. Grazie a questa interpretazione in un ruolo drammatico l'attore conquist\u00f2 anche il favore della critica, che sino ad allora lo aveva considerato un commediante per pellicole di genere.\nSeguirono altri film di buon successo: al fianco di Robert De Niro in \"Risvegli\" (1990), di Penny Marshall, interpret\u00f2 la parte del dottor Malcolm Sayer, mentre nel 1991 fu un professore di storia medievale colpito da lucida follia in \"La leggenda del re pescatore\" di Terry Gilliam, e Peter Pan adulto in \"Hook - Capitan Uncino\" di Steven Spielberg. L'anno successivo interpret\u00f2 Leslie Zevo, l'eccentrico proprietario di una fabbrica di giocattoli, nuovamente sotto la regia di Levinson in \"Toys - Giocattoli\" (1992). Nel 1993 conquist\u00f2 il pubblico nel duplice ruolo di pap\u00e0 e \"domestica\" in \"Mrs. Doubtfire - Mammo per sempre\" di Chris Columbus e due anni dopo fu il protagonista di \"Jumanji\" (1995) di Joe Johnston.\nUno tra i film di maggior successo ai quali partecip\u00f2 fu \"Will Hunting - Genio ribelle\" (1997), di Gus Van Sant, a fianco dei giovanissimi Matt Damon e Ben Affleck: grazie a questa interpretazione l'anno successivo vinse l'Oscar come miglior attore non protagonista.\nConcluse gli anni novanta con film per famiglie quali \"Flubber - Un professore tra le nuvole\" (1997), \"Al di l\u00e0 dei sogni\" (1998) e \"Patch Adams\" (1998), \"Jakob il bugiardo\" (1999) e \"L'uomo bicentenario\" (1999).\nIn molte di queste occasioni, parte del successo gli venne dalle sue celebri abilit\u00e0 di improvvisatore.\nNella prima met\u00e0 del decennio successivo Williams predilesse ruoli pi\u00f9 oscuri, come in \"Eliminate Smoochy\" (2002), \"One Hour Photo\" (2002) e \"Insomnia\" (2002): dopo aver recitato al suo fianco in quest'ultimo titolo, Al Pacino dichiar\u00f2 che Williams era uno dei suoi attori preferiti nella trasmissione televisiva statunitense \"Inside the Actor's Studio\"; seguirono \"The Final Cut\" (2004) e \"Una voce nella notte\" (2006). Proprio il 2006 fu un anno pieno di grandi interpretazioni cinematografiche, tra tutte \"L'uomo dell'anno\", ancora diretto da Levinson. Inoltre, in ambito televisivo, fu l'ospite a sorpresa del Kids' Choice Awards e apparve in un episodio di \"\" che venne trasmesso il 30 gennaio.\nSempre per la televisione, nel 2005 invece venne chiamato da Chris Diamantopoulos per il documentario \"Behind the Camera: The Unauthorized Story of Mork &amp; Mindy\", che parte dall'arrivo dell'attore a Hollywood come commediante fino a quando venne scelto per il ruolo di Mork. Nel 2011 fu testimonial, assieme alla figlia Zelda, del videogioco ' per la piattaforma Nintendo 3DS e di ' per Wii. Nello stesso anno, sempre assieme alla figlia, appare in un cameo nel videoclip \"You Make Me Feel...\" del gruppo punk Cobra Starship con Sabi, trasmesso in anteprima da MTV.\nIl suo ultimo film fu \"Boulevard\" (2014) di Dito Montiel.\nMorte.\nL'11 agosto del 2014, Williams fu rinvenuto privo di sensi dai vigili del fuoco nella sua casa di Paradise Cay, California, alle 12:02, e venne dichiarato morto due minuti dopo. Il medico legale attribu\u00ec in via dubitativa la causa del decesso ad asfissia per sospetto suicidio. Nelle ore seguenti la polizia dichiar\u00f2 che l'attore si era tolto la vita impiccandosi con una cintura, fissata alla maniglia della porta chiusa nella sua camera da letto.\nIl 12 agosto il corpo dell'attore venne cremato e le sue ceneri sparse nella baia di San Francisco. Pochi giorni dopo la morte di Williams, la moglie Susan Schneider rivel\u00f2 che l'attore aveva scoperto da poco tempo di essere affetto dalla malattia di Parkinson.\nQuando nel novembre del 2014 vennero resi pubblici i risultati dell'autopsia fu esclusa l'assunzione di droga o alcol da parte dell'attore al momento del suicidio, e fu comunicato che l'artista soffriva di una patologia neurodegenerativa, chiamata demenza da corpi di Lewy - patologia simile in alcuni aspetti alla malattia di Parkinson - che si manifesta soprattutto con frequenti allucinazioni visive, che potrebbero aver spinto Williams a togliersi la vita. Durante l'ultimo anno di vita Williams soffr\u00ec, secondo la testimonianza della moglie Susan, oltre che di allucinazioni, di tremore alla mano sinistra, problemi di stomaco, insonnia, attacchi di panico, paranoia, perdita di memoria (che lo colp\u00ec la prima volta sul set di \"Notte al museo - Il segreto del faraone\") e altri disturbi.\nLa moglie dell'attore dichiar\u00f2 anche che Williams era per\u00f2 lucido e tranquillo l'ultimo giorno della sua vita (tanto da non fare sospettare nulla), e che probabilmente scelse consapevolmente di togliersi la vita: \u00abSe gli fosse andata bene avrebbe avuto magari tre anni di vita e sarebbero stati tre anni duri, probabilmente sarebbe stato internato... Alla fine non aveva nemmeno pi\u00f9 il controllo della sua voce, era sobrio, completamente pulito, ma soffriva di ansie\u00bb.\nLa notizia della morte di Robin Williams ebbe subito ampio risalto sui mass media a livello internazionale data la fama dell'artista. L'industria dell'intrattenimento, gli amici e i fan espressero cordoglio e stupore attraverso i social. La moglie, Susan Schneider, disse: \u00abHo perso mio marito e il mio migliore amico, mentre il mondo ha perso uno dei suoi artisti pi\u00f9 amati e uno splendido essere umano. Ho il cuore spezzato\u00bb. La figlia Zelda Williams dichiar\u00f2 che in sua assenza \"il mondo sar\u00e0 per sempre un po' pi\u00f9 triste, meno colorato e meno pieno di risate\".\nIl presidente degli Stati Uniti d'America Barack Obama diram\u00f2 il seguente comunicato circa la morte di Williams:\nIn seguito alla sua morte, numerosi fan crearono memoriali improvvisati presso la sua stella sulla Hollywood Walk of Fame e in varie location inerenti alla sua carriera televisiva e cinematografica, come il parco pubblico a Boston che si vede in \"Will Hunting - Genio ribelle\"; la casa a Pacific Heights, San Francisco, utilizzata in \"Mrs. Doubtfire\"; la fabbrica in disuso della \"Parrish Shoes\" a Keene (New Hampshire), dove furono filmate alcune scene di \"Jumanji\"; e la villetta a Boulder, Colorado, utilizzata in \"Mork &amp; Mindy\".\nDurante la cerimonia dei 66th Primetime Emmy Awards del 25 agosto 2014, l'amico intimo e collega Billy Crystal present\u00f2 un omaggio in memoria di Williams, riferendosi a lui come \"la stella pi\u00f9 brillante nella nostra galassia comica\". Poco dopo, alcuni dei migliori momenti comici di Williams furono mostrati al pubblico, inclusa la sua prima apparizione in assoluto al \"The Tonight Show\". David Letterman, Conan O'Brien, Seth Meyers, Jimmy Kimmel e Jimmy Fallon resero tutti omaggio a Robin Williams all'interno dei loro talk show.\nIl 9 settembre 2014, la PBS mand\u00f2 in onda uno speciale di un'ora dedicato alla carriera di Williams, e il 27 settembre 2014, molte stelle del cinema e celebrit\u00e0 presero parte a una cerimonia svoltasi a San Francisco per celebrare la vita e la carriera dell'artista scomparso.\nIn seguito alla morte di Williams, la band inglese Iron Maiden gli dedic\u00f2 una canzone intitolata \"Tears of a Clown\", inclusa nell'album \"The Book of Souls\".\nIl 29 febbraio 2016, un tunnel, dipinto con i colori dell'arcobaleno, situato sulla Highway 101 a nord del Golden Gate Bridge, fu ufficialmente rinominato \"Robin Williams Tunnel\".\nNel 2018, la HBO produsse un documentario sulla carriera e la vita di Williams. Diretto da Marina Zenovich, il film, intitolato \"Robin Williams: Come Inside My Mind\", fu mostrato anche al Sundance Film Festival. Lo stesso anno, un murale dedicato a Robin Williams fu dipinto a Market Street, San Francisco. Nel 2018 fu pubblicata la biografia di Robin Williams scritta dal giornalista del \"New York Times\" David Itzkoff, intitolata semplicemente \"Robin\".\nVita privata.\nNegli anni ottanta, Williams fece uso di cocaina ed era presente la sera in cui John Belushi, suo amico, mor\u00ec di overdose.\nWilliams fu grande amico dell'attore Christopher Reeve, con cui condivise gli anni alla Julliard School di New York. Nel 1995 Reeve ebbe un incidente a cavallo che lo rese tetraplegico e in quest'occasione Williams contribu\u00ec economicamente all'assistenza medica e alle ricerche sulla malattia.\nDopo dieci anni di matrimonio, nel 1988 divorzi\u00f2 dalla prima moglie, la ballerina Valerie Velardi, dalla quale aveva avuto Zachary (1983), perch\u00e9 i giornali insinuarono una sua relazione con Marsha Garces, che in quel periodo seguiva il figlio; in realt\u00e0 Valerie non apprezzava il nuovo stile di vita e non voleva ostacolare la carriera di Williams, cos\u00ec si lasciarono, e la relazione tra lui e Marsha inizi\u00f2 un anno dopo. Nel 1989 spos\u00f2 Marsha e da lei ebbe due figli: Zelda (1989) e Cody Alan (1991). Nel 2008 i due annunciarono di non essere pi\u00f9 sposati e nel 2011 l'attore si spos\u00f2 per la terza volta con Susan Schneider, una graphic designer conosciuta nel 2009.\nNel marzo del 2009, in seguito a un malore, dovette rinviare quattro date del suo one-man show \"Weapons of Self-distruction\" (\"Armi di autodistruzione\"). Le sue condizioni si aggravarono a tal punto che il 5 marzo fu ricoverato in terapia intensiva in un ospedale di Miami. Bench\u00e9 migliorato, l'11 marzo l'attore sub\u00ec un'operazione di sostituzione della valvola aortica e riparazione della valvola mitrale con una valvola di tessuto animale.\nRobin Williams era un appassionato di ciclismo e aveva una collezione di 87 biciclette che sono state battute a un'asta benefica dai tre figli; molte biciclette sono italiane, specialmente fra quelle che hanno raggiunto le quotazioni pi\u00f9 alte (Colnago Master Pista, La Carrera; Dario Pegoretti, Responsorium; Bianchi, Mega Pro XL Reparto Corse Team Replica; Pinarello Dogma 6.1).\nDoppiatori italiani.\nNelle versioni in italiano dei suoi film, Robin Williams \u00e8 stato doppiato da:\nDa doppiatore \u00e8 sostituito da:"}
{"id": "3793", "revid": "775372", "url": "https://it.wikipedia.org/wiki?curid=3793", "title": "Rand sudafricano", "text": "Il Rand \u00e8 la valuta ufficiale del Sudafrica fin dalla sua indipendenza nel 1961. Il nome viene dal \"Witwatersrand\" (\"spartiacque d'acqua bianca\" in afrikaans) ove nell'Ottocento si svilupp\u00f2 la corsa all'oro africana. Il codice ISO 4217 \u00e8 ZAR.\nStoria.\nLe prime banconote portavano l'immagine di Jan van Riebeeck, il primo amministratore olandese di Citt\u00e0 del Capo. Negli anni ottanta, le banconote vennero ridisegnate con immagini di animali indigeni quali il rinoceronte, il leone, il leopardo, il bufalo, l'elefante (i cosiddetti \"Big Five\" (\"i grossi cinque\")) e altri. Le banconote sono stampate in tutte le undici lingue ufficiali della Repubblica. Dal 2012 le immagini dei cinque animali sono impresse sul retro, mentre sul fronte di tutte le banconote \u00e8 raffigurato il volto di Nelson Mandela, primo presidente sudafricano non bianco.\nNel febbraio 2018, fu annunciato che una nuova serie di biglietti sarebbe stata lanciata in commemorazione di quello che sarebbe stato l'anno centenario di Nelson Mandela. Questa serie includerebbe banconote di tutte le denominazioni, 10, 20, 50, 100 e 200 Rand. Queste banconote circolerebbero insieme alle banconote esistenti e saranno pubblicate il 18 luglio 2018. Le banconote rappresentano il volto standard di Nelson Mandela sul dritto, ma al posto dei Big Five sul retro, mostrano un Mandela pi\u00f9 giovane con diverse scene iconiche relative alla sua eredit\u00e0.\nUtilizzo e valore.\nIl Rand \u00e8 usato anche come valuta comune nei paesi della Comunit\u00e0 di Paesi dell'Africa Meridionale. All\u20198 luglio 2020 il suo valore \u00e8 pari a circa 5,2 centesimi di euro."}
{"id": "3795", "revid": "92920", "url": "https://it.wikipedia.org/wiki?curid=3795", "title": "Rock", "text": "Il rock \u00e8 un genere della \"popular music\" sviluppatosi negli Stati Uniti e nel Regno Unito nel corso degli anni cinquanta e sessanta del XX secolo. Negli anni il termine \"rock\" \u00e8 diventato un termine generico utilizzato per indicare una grande variet\u00e0 di sottogeneri musicali che si sono sviluppati nel corso del tempo. \u00c8 un'evoluzione del rock and roll, un genere che attingeva direttamente dai generi blues e rhythm and blues della musica afroamericana e dalla musica country. La musica rock ha anche attinto fortemente da una serie di altri generi come il blues elettrico e il folk e ha incorporato influenze dal jazz, dalla classica e da altri stili musicali. Musicalmente il rock \u00e8 incentrato sull'uso della chitarra elettrica, solitamente accompagnata dal basso elettrico e dalla batteria. Di solito, il rock \u00e8 basato su canzoni con un tempo in 4/4 che utilizza una forma strofa-ritornello, ma il genere \u00e8 diventato estremamente vario. Come la musica pop, i testi spesso enfatizzano l'amore romantico ma affrontano anche un'ampia variet\u00e0 di altri temi che sono spesso sociali o politici.\nI musicisti rock a met\u00e0 degli anni '60 iniziarono a privilegiare l'album sul singolo come forma principale di espressione e consumo di musica registrata, con i Beatles in prima linea in questo sviluppo. I loro contributi hanno conferito al genere una legittimit\u00e0 culturale nel mainstream e hanno avviato un'era di album rock che ha dominato l'industria musicale nei decenni successivi.Nel periodo del \"classic rock\" della fine degli anni '60, erano gi emersi numerosi sottogeneri distinti di musica rock, inclusi ibridi come blues rock, folk rock, country rock, southern rock, raga rock e jazz rock, molti dei quali hanno contribuito allo sviluppo del rock psichedelico, influenzato dalla controcultura degli anni 1960 psichedelica e hippy. Nuovi generi emersi successivamente includevano il rock progressivo, che estendeva gli elementi artistici, il glam rock, che metteva in risalto lo spettacolo e lo stile visivo, e il sottogenere vario e duraturo dell'heavy metal, che enfatizzava il volume, la potenza e la velocit\u00e0. Nella seconda met\u00e0 degli anni '70, il punk rock ha reagito producendo critiche sociali e politiche essenziali ed energiche. Il punk ha avuto un'influenza negli anni '80 sulla new wave, sul post-punk e infine sul rock alternativo.\nNegli anni novanta si \u00e8 assistito alla diffusione del grunge, del britpop, dell'indie rock e del post-rock. Da allora sono emersi ulteriori sottogeneri fusion, inclusi pop punk, rock elettronico, rap rock e rap metal, oltre a tentativi consapevoli di rivisitare la storia del rock, inclusi i revival garage rock/post-punk e techno pop nei primi anni 2000. La fine degli anni 2000 e 2010 ha visto un lento declino della popolarit\u00e0 e della rilevanza culturale della musica rock tradizionale, con l'hip hop che lo ha superato come genere pi\u00f9 popolare negli Stati Uniti. Negli anni '20, la pandemia di COVID-19 ha avuto un forte impatto sulla scena rock, con molte esibizioni dal vivo cancellate o posticipate e alcuni artisti che hanno fatto ricorso a esibizioni online; l'inizio del decennio ha visto anche un revival della musica pop punk. \nLa musica rock ha inoltre contribuito al diffondersi di movimenti culturali e sociali, portando alla nascita di sottoculture come i mod e i rocker nel Regno Unito e la controcultura hippie, che, da San Francisco, si diffuse negli Stati Uniti negli anni sessanta. In modo analogo, la cultura punk degli anni settanta ha poi portato alla nascita delle sottoculture goth ed emo. Continuando una parte della tradizione folk delle canzoni di protesta, una delle manifestazioni iniziali del rock \u00e8 stata espressione della rivolta giovanile contro il consumismo e il conformismo, fenomeno poi ribaltato a partire dagli anni ottanta con la diffusione del glam e del pop rock.\nCaratteristiche.\nLe sonorit\u00e0 del rock sono caratterizzate prevalentemente dall'utilizzo di strumenti elettrici, in particolare la chitarra elettrica, che in genere viene accompagnata da una sezione ritmica costituita da basso elettrico e batteria. Frequente negli anni sessanta fu la presenza dell'organo elettronico, come il Vox Continental e l'Hammond. Dagli anni settanta in poi, sempre pi\u00f9 frequentemente, hanno iniziato a fare la loro comparsa anche i sintetizzatori. La strumentazione rock di base \u00e8 stata derivata dalla strumentazione di base delle band blues (chitarra solista di spicco, secondo strumento a corda, basso e batteria). La maggior parte delle formazioni rock \u00e8 composta da quattro elementi, un quartetto solitamente formato da un chitarrista, un cantante, un bassista e un batterista. Esistono comunque anche formazioni pi\u00f9 articolate, di cinque o pi\u00f9 elementi, o meno articolate, con solo due o tre elementi. La ripartizione dei ruoli non rispetta inoltre uno standard e uno stesso musicista pu\u00f2 ricoprire pi\u00f9 ruoli all'interno di un gruppo musicale.\nLa musica rock \u00e8 tradizionalmente costruita su semplici ritmi non sincopati in 4/4, tendenzialmente ripetitivi e con accento sul secondo e quarto movimento. Il materiale melodico utilizzato \u0117 spesso ricavato dai modi dorico, ionico e misolidio, pi\u00f9 raramente da altri modi o scale. Le armonie spaziano ampiamente, fino a progressioni dissonanti. Soprattutto negli anni sessanta \u00e8 forte la derivazione da blues e folk. Esiste una serie di topos armonici e progressioni di accordi che contraddistinguono almeno in parte la musica rock. Solitamente queste progressioni appaiono per tutta la durata del brando ripetendosi in modo ciclico (riff). Questo \u0117 particolarmente comune nelle strofe (choruses) della forma canzone ma spesso anche nei ritornelli (verses) e nei ponti (bridges). Dalla fine degli anni '50, e in particolare dalla met\u00e0 degli anni '60 in poi, la musica rock ha utilizzato spesso la struttura strofa-ritornello derivata dal blues e dalla musica folk, ma ci sono state notevoli variazioni da questo modello. I critici hanno sottolineato l'eclettismo e la diversit\u00e0 stilistica del rock. A causa della sua storia complessa e della sua tendenza a prendere in prestito elementi da altre forme musicali e culturali, \u00e8 stato affermato che \u00e8 impossibile legare la musica rock a una definizione musicale rigidamente delineata. Secondo il giornalista musicale Robert Christgau, \"il miglior rock porta le virt\u00f9 dell'arte popolare - immediatezza, utilit\u00e0, pubblico naturale - nel presente con scatti di tecnologia moderna e dissociazione modernista\".\nA differenza di molti stili precedenti di musica popolare, i testi rock hanno affrontato un'ampia gamma di temi, tra cui l'amore romantico, il sesso, la ribellione contro l'establishment, le preoccupazioni sociali e gli stili di vita. Questi temi sono stati ereditati da una variet\u00e0 di fonti come la tradizione pop di Tin Pan Alley, la musica popolare e il rhythm and blues. \u00c8 stata spesso notata la predominanza di musicisti bianchi, maschi e spesso della classe media nella musica rock e il rock \u00e8 stato visto come un'appropriazione di forme musicali nere per un pubblico giovane, bianco e in gran parte maschile. Di conseguenza, si \u00e8 anche visto che esprime le preoccupazioni di questo gruppo sia nello stile che nei testi. \nDa quando il termine \"rock\" ha iniziato a essere usato di preferenza a \"rock and roll\" dalla fine degli anni '60, \u00e8 stato solitamente contrapposto alla musica pop, con la quale ha condiviso molte caratteristiche, ma dalla quale \u00e8 spesso distanziato da un'enfasi sulla musicalit\u00e0, l'esecuzione dal vivo e un focus su temi seri e progressisti come parte di un'ideologia di autenticit\u00e0 che \u00e8 spesso combinata con una consapevolezza della storia e dello sviluppo del genere.\nNel nuovo millennio, il termine rock \u00e8 stato occasionalmente usato come termine generico, includendo forme come musica pop, musica reggae, musica soul e persino hip hop, da cui \u00e8 stato influenzato ma spesso contrastato per gran parte della sua storia.\nProgressioni armoniche pi\u00f9 comuni.\nQuelle che seguono sono alcune delle progressioni armoniche piu comuni nella musica pop/rock.\nProgressione \u201cdoo-wop\u201d:\nor\nProgressione \"cantautore\"\nProgressione \u201cPuff\u201d:\nI \u2013 III \u2013 IV . . . (all inizio di una frase)\nProgressione blues:m\nProgressione Pachelbel:\nI \u2013 V \u2013 VI \u2013 III . . . (all inizio di una frase)\nLa progressione lamento:\nIl circolo delle quinte (minore):\nProgressioni plagali:\nAnni cinquanta: il rock and roll.\nLe basi della musica rock sono nel rock and roll, che ha avuto origine negli Stati Uniti tra la fine degli anni Quaranta e l'inizio degli anni Cinquanta e si \u00e8 rapidamente diffuso in gran parte del resto del mondo. Le sue origini immediate risiedono in una fusione di vari generi musicali neri dell'epoca, inclusi rhythm and blues e musica gospel, con la musica country. Il rock and roll ha rappresentato non solamente un nuovo genere musicale, ma anche un vero e proprio fenomeno sociale, specchio della cultura e della societ\u00e0 del tempo, esaudendo cos\u00ec la necessit\u00e0 di emancipazione e i fermenti dei \"neri e dei bianchi\". Fra i precursori del Rock vi sarebbe anche una danza dell'Africa occidentale, il rak. Come scrisse Michael Ventura nel suo importante saggio sulla musica rock, \"Hear that Long Snake Moan\": \"Il rito voodoo della possessione da parte del dio \u00e8 diventato lo standard di performance americana nel rock'n'roll. Elvis Presley, Little Richard, Jerry Lee Lewis, James Brown, Janis Joplin, Tina Turner, Jim Morrison, Johnny Rotten, Prince - essi si lasciarono possedere non da alcun dio che potessero nominare ma dallo spirito che sentivano nella musica. Il loro comportamento in questo stato di possessione era qualcosa che la societ\u00e0 occidentale non aveva mai tollerato prima.\" L'espressione \"rock and roll\" venne utilizzata per la prima volta nel 1951 dal dj Alan Freed, per indicare la musica R&amp;B trasmessa nel corso del suo programma radiofonico \"The Moondog House Rock'n Roll Party\".\nTra i precursori rientrano Big Joe Turner nel 1939, con il singolo \"Roll 'Em Pete\", e Sister Rosetta Tharpe nel 1944, con \"Strange Things Happening Every Day\". Nel 1951 Jackie Brenston e i suoi Delta Cats registrarono quello che da molti \u00e8 considerato come il primo vero e proprio brano rock and roll, Rocket 88, presso la \"Memphis Recording Service\" di Sam Phillips, raggiungendo il primo posto nella classifica R&amp;B.\nVerso la met\u00e0 degli anni cinquanta iniziarono a riscuotere notevole successo Rock Around The Clock di Bill Haley &amp; His Comets (1954), e soprattutto, That's All Right (Mama) di Elvis Presley (1954), registrata nei Sun Studio di Memphis, che diede origine al cosiddetto genere musicale del rockabilly. Allo stesso tempo, \"Shake, Rattle &amp; Roll\" di Big Joe Turner, poi oggetto di una cover da parte di Haley, era gi\u00e0 in cima alle classifiche R&amp;B di Billboard. Tra gli altri artisti con i primi successi rock and roll vi sono Chuck Berry, Bo Diddley, Fats Domino, Little Richard, Jerry Lee Lewis e Gene Vincent. Presto il rock and roll divenne la forza principale nelle vendite di dischi americani e i crooner che avevano dominato il decennio precedente della musica popolare, come Eddie Fisher, Perry Como e Patti Page, trovarono meno spazio nelle classifiche pop.\nI movimenti ispanici e latinoamericani nel rock and roll, che alla fine avrebbero portato al successo del latin rock e del chicano rock negli Stati Uniti, iniziarono a crescere nel sud-ovest. Altri stili come il doo wop ponevano l'accento su armonie vocali in pi\u00f9 parti e testi di supporto (da cui il genere in seguito prese il nome), che erano solitamente supportati da strumentazione leggera e avevano le sue origini nei gruppi vocali afroamericani degli anni '30 e '40. \nL'era vide anche la crescita della popolarit\u00e0 della chitarra elettrica e lo sviluppo di uno stile di suonare specificamente rock and roll attraverso esponenti come Chuck Berry, Link Wray e Scotty Moore. L'uso della distorsione fu reso popolare da Chuck Berry a met\u00e0 degli anni '50 mentre l'uso di power chord \u00e8 stato reso popolare da Link Wray alla fine degli anni '50. \nNel Regno Unito, i movimenti trad jazz e folk hanno portato artisti di musica blues in visita in Gran Bretagna. Il successo di Lonnie Donegan del 1955 \"Rock Island Line\" ha avuto una grande influenza e ha contribuito a sviluppare la tendenza dei gruppi di musica da skiffle in tutto il paese, molti dei quali, tra cui i Quarrymen di John Lennon, passarono a suonare rock and roll. \nVerso il finire del decennio, numerosi eventi negativi sancirono la fine degli anni d'oro del rock and roll: la morte di Buddy Holly, The Big Bopper e di Ritchie Valens in un incidente aereo; la partenza di Elvis per il servizio militare; i numerosi problemi giudiziari di Chuck Berry e Jerry Lee Lewis. L'ultimo evento culminante fu la morte di Eddie Cochran, il 17 aprile 1960, in un incidente automobilistico, in cui rimase ferito anche il musicista Gene Vincent.\nIl rock anni sessanta.\nPop rock e instrumental rock.\nIl termine \"pop\" \u00e8 stato usato sin dal primo XX secolo per riferirsi alla musica popolare in generale, ma dalla met\u00e0 degli anni '50 inizi\u00f2 ad essere usato per un genere distinto, rivolto al mercato giovanile, spesso caratterizzato come un'alternativa pi\u00f9 soft al rock and roll. Dal 1967 circa, fu usato sempre pi\u00f9 in opposizione al termine musica rock per descrivere un genere che era pi\u00f9 commerciale, effimero e accessibile. Al contrario, la musica rock era vista come focalizzata su lavori pi\u00f9 estesi, in particolare album, e spesso associata con particolari sottoculture (come la controcultura degli anni 1960, con una particolare enfasi sui valori artistici e l'autenticit\u00e0, con performance live e strumentali o virtuosit\u00e0 vocali e spesso vista come un genere che vedeva un continuo progresso piuttosto che il semplice riflesso di trend gi\u00e0 esistenti. Nonostante ci\u00f2, pop e rock sono stati molto simili nel suono, nella strumentazione e anche nei testi.\nIl periodo tra la fine degli anni '50 e i primi anni '60 \u00e8 stato tradizionalmente visto come un'epoca di pausa per il rock and roll; nonostante ci\u00f2, in questo periodo ci sono state importanti novit\u00e0 e tendenze senza le quali non sarebbero stati possibili certi sviluppi futuri. Mentre, per\u00f2, il primo rock and roll, in particolare con l'avvento del rockabilly, vide un grosso successo commerciale per performer maschi e bianchi, in questo periodo, invece, il genere fu dominato da artisti neri e donne. Il rock and roll non spar\u00ec alla fine degli anni '50 e parte della sua energia pu\u00f2 esser vista nel twist dei primi anni '60, principalmente a beneficio della carriera di Chubby Checker.\nCliff Richard ha avuto il primo successo rock and roll britannico con \"Move It\", inaugurando efficacemente il suono del rock britannico. All'inizio degli anni '60, il suo gruppo di supporto, gli Shadows, era il gruppo di maggior successo nella registrazione di musica strumentale. Mentre il rock 'n' roll stava svanendo in pop leggero e ballate, i gruppi rock britannici, fortemente influenzati da pionieri del blues-rock come Alexis Korner, stavano iniziando a suonare con un'intensit\u00e0 e una spinta che raramente si trovavano nei gruppi bianchi americani. \nFu inoltre significativo l'avvento della musica soul come forza commerciale considerevole. Sviluppandosi dal rhythm and blues con una nuova iniezione di musica gospel e pop, guidata da pionieri come Ray Charles e Sam Cooke dalla met\u00e0 degli anni '50 e, nei primi anni 60, artisti come Marvin Gaye, James Brown, Aretha Franklin, Curtis Mayfield e Stevie Wonder. Dai gruppi orecchiabili e melodici sotto la Motown Records, alle band guidate dai fiati della Stax/Volt Records, esistevano molte varianti all'interno della musica soul. Tutti questi stili di soul dominavano le classifiche di musica nera negli anni 60 e spesso venivano proposte anche nelle classifiche pop. In questo periodo vi furono anche altri sviluppi tecnici importanti ed innovativi che influenzarono il rock, come il Wall of Sound di Phil Spector, da lui definito \"approccio wagneriano al rock'n'roll\".\nSurf music.\nLa surf music era una forma di rock strettamente associata alla cultura del surf, la cultura giovanile nata in quel periodo sulle spiagge della California meridionale. Pur essendo un genere suonato da musicisti bianchi e diretto a un pubblico bianco, il surf fu profondamente influenzato dalla musica nera. La prima ondata di surf rock fu lanciata da Dick Dale e il suo singolo \"Let's Go Trippin\". Il singolo ebbe un notevole successo, ma limitato alla California; in seguito, tuttavia, ispir\u00f2 altre band come The Chantays e Surfaris. \nLa musica da surf ha raggiunto il suo pi\u00f9 grande successo commerciale come musica vocale, in particolare con il lavoro dei Beach Boys, formati nel 1961 nel sud della California. I loro primi album includevano sia surf rock strumentale (tra cui cover di musica di Dick Dale) che canzoni vocali, attingendo al rock and roll e al doo wop e alle armonie di gruppi pop vocali come i Four Freshmen. Il primo successo in classifica dei Beach Boys, \"Surfin'\", nel 1962 raggiunse la top 100 di Billboard e contribu\u00ec a rendere la mania della musica da surf un fenomeno nazionale. Si sostiene spesso che la mania della musica da surf e le carriere di quasi tutti i gruppi di surfisti siano state effettivamente terminate con l'arrivo della British Invasion dal 1964, perch\u00e9 la maggior parte dei successi di musica da surf sono stati registrati e pubblicati tra il 1961 e il 1965.\nLa British invasion.\nEntro la fine del 1962, era iniziata quella che sarebbe diventata la scena rock britannica con gruppi beat come i Beatles, Gerry &amp; the Pacemakers e i Searchers di Liverpool e Freddie and the Dreamers, Herman's Hermits e gli Hollies di Manchester. Attinsero a una vasta gamma di influenze americane tra cui rock and roll, soul, rhythm and blues e musica surf degli anni '50, reinterpretando inizialmente brani americani. Band come gli Animals di Newcastle e Them di Belfast, e in particolare quelle londinesi come i Rolling Stones e gli Yardbirds, furono molto pi\u00f9 direttamente influenzate dal rhythm and blues e successivamente dalla musica blues. Presto questi gruppi iniziarono a comporre il proprio materiale, combinando forme musicali americane e infondendole con un beat ad alta energia. Le band beat tendevano a melodie irresistibili, mentre i primi artisti blues britannici tendevano a canzoni meno sessualmente innocenti e pi\u00f9 aggressive, spesso adottando una posizione anti-establishment. Tuttavia, in particolare nelle fasi iniziali, c'\u00e8 stato un notevole crossover musicale tra le due tendenze. Inizi\u00f2 il fenomeno musicale, sociale e culturale della British Invasion, che elev\u00f2 la Gran Bretagna a fulcro dello sviluppo della nuova generazione anni '60. Nel 1963, guidati dai Beatles, i gruppi beat avevano iniziato a raggiungere il successo nazionale in Gran Bretagna, presto seguiti nelle classifiche dagli artisti pi\u00f9 incentrati sul rhythm and blues.\nPer\u00f2 soltanto nei primi mesi del 1963, con il singolo I Want To Hold Your Hand, i Beatles, con la loro innovativa freschezza, divennero i primi britannici a scalare la classifica statunitense, dando origine al fenomeno Beatlemania, che si diffuse celermente in tutto il mondo. La loro prima apparizione all'Ed Sullivan Show il 9 febbraio 1964, attirando circa 73 milioni di spettatori (all'epoca un record per un programma televisivo americano) \u00e8 considerata una pietra miliare nella cultura pop americana. Durante la settimana del 4 aprile 1964, i Beatles occuparono 12 posizioni nella classifica dei singoli di Billboard Hot 100, inclusa l'intera top five. I Beatles divennero la rock band con pi\u00f9 vendite di tutti i tempi e furono seguiti nelle classifiche statunitensi da numerose band britanniche, come gli Animals, che nello stesso anno raggiunsero il successo mondiale con The House Of Rising Sun, mentre I Kinks, con You Really Got Me, realizzarono la prima canzone hard rock della storia. I Rolling Stones, invece, nel 1965, con (I Can't Get No) Satisfaction, diventarono l'alternativa ai Beatles, portando sonorit\u00e0 derivate dal blues e dal rock, rispecchiando i malumori e le tensioni della societ\u00e0 del tempo. \nL'invasione britannica ha contribuito a internazionalizzare la produzione del rock and roll, aprendo la porta ai successivi artisti britannici (e irlandesi) per il successo internazionale. In America segn\u00f2 probabilmente la fine della musica strumentale da surf, dei gruppi vocali di ragazze e (per un certo periodo) degli idol adolescenti, che avevano dominato le classifiche americane alla fine degli anni '50 e '60. Ha intaccato le carriere di gruppi R&amp;B affermati come Fats Domino e Chubby Checker e ha persino temporaneamente fatto deragliare il successo nelle classifiche di artisti rock and roll sopravvissuti, incluso Elvis. La British Invasion ha anche giocato un ruolo importante nell'ascesa di un genere distinto di musica rock e ha cementato il primato del gruppo rock, basato su chitarre e batteria e che produce il proprio materiale come cantautori. Seguendo l'esempio dato dall'LP Rubber Soul dei Beatles del 1965, in particolare, altri gruppi rock britannici pubblicarono album rock intesi come espressioni artistiche nel 1966, tra cui Aftermath dei Rolling Stones, Revolver dei Beatles e A Quick One dei The Who, come cos\u00ec come album di artisti americani come i Beach Boys (Pet Sounds) e Bob Dylan (Blonde on Blonde).\nGarage rock.\nIl garage rock \u00e8 una forma di rock'n'roll pi\u00f9 grezza, nata negli Stati Uniti verso la prima met\u00e0 degli anni sessanta come evoluzione della musica americana degli anni cinquanta, sotto l'influenza di artisti come gli Wailers di Tacoma, che avevano destrutturato ed estremizzato il rhythm &amp; blues. Il genere \u00e8 stato chiamato cos\u00ec a causa della percezione che le prove avvenissero in un garage di famiglia suburbano. Le canzoni garage rock spesso ruotavano attorno ai traumi della vita al liceo, con canzoni sulle \"ragazze bugiarde\" e circostanze sociali ingiuste che erano particolarmente comuni. I testi e la voce tendevano ad essere pi\u00f9 aggressivi di quanto fosse comune all'epoca, spesso con voci ringhiate o urlate che si dissolvevano in urla incoerenti. \nGi\u00e0 nel 1963, un anno prima che i Beatles approdassero a New York, gruppi come i Kingsmen e i Trashmen avevano pubblicato singoli come \"Louie Louie\" e \"Surfin Bird\". Molte delle scene locali statunitensi finiranno per divenire sinonimo di uno stile ben preciso: la California e il Texas, ognuna con soluzioni stilistiche ben diverse, saranno pi\u00f9 psichedeliche, Boston pi\u00f9 morbida e raffinata, Seattle pi\u00f9 aggressiva e sporca, Detroit poi far\u00e0 genere a s\u00e9 grazie agli The Stooges e gli MC5 e al loro essere diversi da qualsiasi cosa allora in circolazione.\nLa British Invasion influenz\u00f2 notevolmente le garage band, fornendo loro un pubblico nazionale, portando molti (spesso gruppi di surf o hot rod) ad adottare un'influenza britannica e incoraggiando molti altri gruppi a formarsi. Migliaia di garage band esistevano negli Stati Uniti e in Canada durante l'epoca e centinaia producevano successi regionali. Nonostante decine di band avessero firmato con etichette regionali importanti o grandi, la maggior parte sono stati fallimenti commerciali. \u00c8 generalmente accettato che il garage rock abbia raggiunto il picco sia commerciale che artistico intorno al 1966. Nel 1968 lo stile scomparve in gran parte dalle classifiche nazionali e a livello locale poich\u00e9 i musicisti dilettanti affrontavano l'universit\u00e0, il lavoro o la leva. Nuovi stili erano nati per sostituire il garage rock.\nPsichedelia e rock progressivo.\nBlues rock.\nSebbene il primo impatto della British Invasion sulla musica popolare americana sia stato attraverso artisti beat e R&amp;B, l'impulso \u00e8 stato presto raccolto da una seconda ondata di band che hanno tratto ispirazione pi\u00f9 direttamente dal blues americano, inclusi i Rolling Stones e gli Yardbirds. I musicisti blues britannici della fine degli anni '50 e dell'inizio degli anni '60 erano stati ispirati dal suono acustico di figure come Lead Belly, che ebbe una grande influenza sullo skiffle, e Robert Johnson. Adottarono sempre pi\u00f9 un suono forte e amplificato, spesso centrato sulla chitarra elettrica, basato sul Chicago blues, in particolare dopo il tour in Gran Bretagna di Muddy Waters nel 1958, che spinse Cyril Davies e il chitarrista Alexis Korner a formare la band Blues Incorporated. La band ha coinvolto e ispirato molte delle figure del successivo boom del blues britannico, inclusi i membri dei Rolling Stones e dei Cream, combinando standard e forme blues con strumentazione ed enfasi rock. \nUno dei maggiori esponenti del genere fu Eric Clapton che collabor\u00f2 con band come gli Yardbirds, Bluesbreakers, ma soprattutto con i Cream, grazie ai quali incise uno dei pezzi pi\u00f9 importanti della storia del rock: Sunshine of Your Love. Peter Green, insieme alla sezione ritmica dei Bluesbreakers Mick Fleetwood e John McVie, form\u00f2 i Fleetwood Mac, che godettero di alcuni dei pi\u00f9 grandi successi commerciali del genere. Alla fine degli anni '60 Jeff Beck, un ex membro degli Yardbirds, spost\u00f2 il blues rock nella direzione dell'heavy rock con la sua band, il Jeff Beck Group. L'ultimo chitarrista degli Yardbirds \u00e8 stato Jimmy Page, che ha poi formato i \"New Yardbirds\" che sono diventati rapidamente i Led Zeppelin. Molte delle canzoni dei loro primi tre album, e occasionalmente pi\u00f9 avanti nella loro carriera, erano espansioni di canzoni blues tradizionali. \nIn America, il blues rock era stato sperimentato all'inizio degli anni '60 dal chitarrista Lonnie Mack, ma il genere inizi\u00f2 a decollare a met\u00e0 degli anni '60 quando gli artisti svilupparono un suono simile ai musicisti blues britannici. Tra gli artisti principali si annoverano Paul Butterfield, Canned Heat, i primi Jefferson Airplane, Janis Joplin, Johnny Winter, la J. Geils Band e Jimi Hendrix con i suoi power trio, la Jimi Hendrix Experience (che comprendeva due membri britannici ed \u00e8 stata fondata in Gran Bretagna) e la Band of Gypsys, il cui virtuosismo chitarristico e la cui abilit\u00e0 nello spettacolo sarebbero stati tra i pi\u00f9 emulati del decennio. I gruppi rock blues degli stati del sud, come la Allman Brothers Band, i Lynyrd Skynyrd e gli ZZ Top, hanno incorporato elementi della musica country nel loro stile per produrre il genere distintivo del Southern rock.\nVerso la fine degli anni sessanta, il genere inizi\u00f2 ad aprirsi a nuove declinazioni del rock e all'emergente psichedelia. Negli anni '70, il blues rock era diventato pi\u00f9 pesante e basato su riff, esemplificato dal lavoro di Led Zeppelin e Deep Purple, e i confini tra blues rock e hard rock erano appena visibili quando le band iniziarono a registrare album in stile rock. Il genere fu continuato negli anni '70 da figure come George Thorogood e Pat Travers, ma, in particolare sulla scena britannica (tranne forse per l'avvento di gruppi come Status Quo e Foghat che si mossero verso una forma di boogie rock ad alta energia e ripetitivo), i gruppi si concentrarono sull'innovazione dell'heavy metal e il blues rock ha cominciato a uscire dal mainstream.\nFolk rock.\nNegli anni '60, la scena che si era sviluppata dal folk revival americano era diventata un movimento importante, utilizzando musica tradizionale e nuove composizioni in uno stile tradizionale, di solito su strumenti acustici. In America il genere \u00e8 stato sperimentato da figure come Woody Guthrie e Pete Seeger e spesso identificato con la politica progressista o sindacale. L'ascesa della musica folk si deve in gran parte al Club 47 di Cambridge, culla e punto di riferimento per i \"nuovi folkisti\", ma anche al Greenwich Village di Manhattan, quartiere cardine per gli intellettuali in fuga dal conformismo della societ\u00e0 sin dal periodo della Beat Generation. Nei primi anni '60 figure come Joan Baez e Bob Dylan erano emerse in questo movimento come cantautori. Dylan aveva iniziato a raggiungere un pubblico mainstream con successi tra cui \"Blowin' in the Wind\" (1963) e \"Masters of War\" (1963), che portarono \"canzoni di protesta\" a un pubblico pi\u00f9 ampio ma, sebbene iniziassero a influenzarsi a vicenda, la musica rock e folk era rimasta in gran parte generi separati, spesso con un pubblico che si escludeva a vicenda. \nA livello di sonorit\u00e0, gli artisti di questo periodo coniugavano sapientemente il blues, il country, il jazz, con una sensibilit\u00e0 mai vista, facendo tesoro della tradizione folk, realizzando una musica capace di veicolare sentimenti e messaggi profondi. I primi tentativi di combinare elementi di folk e rock includevano \"House of the Rising Sun\" (1964) degli Animals, che fu la prima canzone folk di successo commerciale ad essere registrata con strumentazione rock and roll e \"I'm a Loser\" dei Beatles (1964), probabilmente la prima canzone dei Beatles ad essere influenzata direttamente da Dylan. Di solito si pensa che il movimento folk rock sia decollato con la cover dei Byrds di \"Mr. Tambourine Man\" di Dylan che ha raggiunto la vetta delle classifiche nel 1965. Con i membri che avevano fatto parte della scena folk dei caff\u00e8 di Los Angeles, i Byrds adottarono la strumentazione rock, inclusa la batteria e le chitarre Rickenbacker a 12 corde, che divennero un elemento importante nel suono del genere. Nello stesso anno Dylan adott\u00f2 strumenti elettrici, con grande indignazione di molti puristi del folk, con la sua \"Like a Rolling Stone\" che divenne un singolo di successo negli Stati Uniti. \nIl folk rock ha preso piede in particolare in California, dove ha portato gruppi come i The Mamas &amp; the Papas e Crosby, Stills &amp; Nash a passare alla strumentazione elettrica, e a New York, dove sono nati gruppi come i Lovin' Spoonful e Simon &amp; Garfunkel, con la canzone \"The Sound of Silence\" (1965), prima in versione acustica e successivamente registrata con chitarra elettrica e batteria.Questi artisti hanno influenzato direttamente artisti britannici come Donovan e Fairport Convention. In Europa il Folk influenz\u00f2 artisti come lo scozzese Donovan, i britannici Fairport Convention, Pentagle, Steeleye Span e gli Albion Band che tra il 1968 e il 1969 produssero sonorit\u00e0 mutuate dalla tradizione folk inglese, in fusione con il rock americano, riuscendo cos\u00ec a conquistare le classifiche di tutto il mondo.\nIl folk-rock raggiunse l'apice della popolarit\u00e0 commerciale nel periodo 1967-68, prima che molti gruppi si spostassero in una variet\u00e0 di direzioni, tra cui Dylan e i Byrds, che iniziarono a sviluppare il country rock. Tuttavia, l'ibridazione tra folk e rock \u00e8 stata vista come una grande influenza sullo sviluppo della musica rock, introducendo elementi di psichedelia e aiutando a sviluppare le idee del cantautore, della canzone di protesta e del concetto di \"autenticit\u00e0\".\nPsychedelic rock.\nLa psichedelia inizialmente venne associata alla sperimentazione artistica alimentata dall'assunzione delle nuove droghe sintetiche come l'Lsd, scoperto dal chimico svizzero Albert Hofmann nel 1943, che causavano un'alterazione dello stato di coscienza. A partire dal 1965 a San Francisc musicisti, artisti e poeti folk e blues si riunivano in gruppi per dare vita all'acid rock come un'esperienza psichedelica, e il rock divenne la colonna sonora musicale per una nuova cultura giovanile, quella degli hippy, legata alle proteste contro la guerra del Vietnam, al movimento per i diritti civili degli afroamericani e alla liberazione sessuale. Dal punto di vista musicale, artisti particolarmente importanti della scena furono Big Brother and the Holding Company, i Grateful Dead e i Jefferson Airplane. Il chitarrista solista della Jimi Hendrix Experience, Jimi Hendrix, eseguiva jam estese distorte e piene di feedback che sono diventate una caratteristica fondamentale della psichedelia. Il rock psichedelico raggiunse il suo apogeo negli ultimi anni del decennio. Nel 1967 i Beatles rivoluzionarono la loro vita artistica con l'album \"Sgt. Pepper's Lonely Hearts Club Band\", sperimentando sonorit\u00e0 inedite e cogliendo appieno le nuove linee di pensiero introdotte dalla generazione dei figli dei fiori. Il disco rappresent\u00f2, inoltre, la consacrazione di questa nuova corrente musicale a livello commerciale. I Rolling Stones risposero nello stesso anno con \"Their Satanic Majesties Request\", e i Pink Floyd debuttarono con \"The Piper at the Gates of Dawn\". Tra gli album chiave del periodo occorre includere \"Surrealistic Pillow\" dei Jefferson Airplane e \"Strange Days\" dei Doors. Nell'estate del 1969, settecento mila persone si riunirono per tre giorni a Bethel per il festival di Woodstock, che ha visto le esibizioni della maggior parte dei principali artisti psichedelici.\n\"Sgt. Pepper\" \u00e8 stato in seguito considerato il pi\u00f9 grande album di tutti i tempi e un punto di partenza per l'era degli album, durante la quale la musica rock \u00e8 passata dal formato dei singoli agli album e ha raggiunto la legittimit\u00e0 culturale nel mainstream. Guidati dai Beatles a met\u00e0 degli anni '60, i musicisti rock hanno promosso l'LP come la forma dominante di espressione e consumo di musica registrata, dando inizio a un'era per l'industria musicale basata su album rock per i decenni successivi. Quando il formato dominante della musica pop pass\u00f2 dai singoli agli album, molti gruppi rock hanno creato opere che aspiravano ad essere grandi affermazioni artistiche. Con il progredire della fine degli anni '60 - in tandem con lo sviluppo del rock progressivo - l'art rock acquis\u00ec notoriet\u00e0 insieme al rock sperimentale. Il periodo in cui la musica rock divenne pi\u00f9 strettamente allineata con l'arte inizi\u00f2 nel 1966 e continu\u00f2 fino alla met\u00e0 degli anni '70. L'album di debutto dei Mothers of Invention di Frank Zappa \"Freak Out!\" (giugno 1966) \u00e8 considerato come la prima incorporazione di successo della musica d'arte in un contesto pop. Con l'uscita nel 1966 dell'album Pet Sounds dei Beach Boys e di Stg Pepper's, la sala di registrazione inizi\u00f2 a diventare il luogo della sperimentazione sonora. L'album di debutto dei Velvet Underground del marzo 1967 The Velvet Underground &amp; Nico \u00e8 considerato il disco art rock originale. Nessun'altra band ha esercitato la stessa presa dei Velvet Underground sulle menti degli artisti, degli scrittori e del pubblico dell'art rock e del rock alternativo degli anni '70 e '80. La loro influenza si sarebbe estesa agli anni '70 in poi in varie scene indie mondiali. Per decenni ha esercitato un'enorme influenza su quasi tutti i sottogeneri del rock sperimentale, dall'art-rock degli anni '70 alla no wave, new wave e punk. \nGli anni settanta si aprirono con una serie di morti tra gli artisti che, loro malgrado, costituirono uno spartiacque fra il rock degli anni sessanta e quello degli anni settanta: Brian Jones fu trovato morto in circostanze mai chiarite; Jimi Hendrix mor\u00ec a Londra nel settembre del 1970; Janis Joplin mor\u00ec a Los Angeles nell'ottobre del 1970; Jim Morrison dei Doors mor\u00ec a Parigi il 3 luglio dell'anno successivo.\nRock progressivo.\nIl rock progressivo, termine a volte usato in modo intercambiabile con l'art rock, \u00e8 andato oltre le formule musicali classiche sperimentando l'uso di strumenti diversi, tipi di canzoni e forme. Dalla met\u00e0 degli anni '60 i Left Banke, i Beatles, i Rolling Stones e i Beach Boys avevano aperto la strada all'inclusione di clavicembali, fiati e sezioni di archi nelle loro registrazioni per produrre una forma di Baroque rock e pu\u00f2 essere ascoltato in singoli come \"A Whiter Shade of Pale\" (1967) dei Procol Harum, con la loro introduzione ispirata a Bach. Tra i primi sperimentatori vi furono gruppi britannici come i Moody Blues, con l'album Days of Future Passed (1967), nel quale si realizz\u00f2 un'alternanza tra parti orchestrali (mutuate dalla Sinfonia dal nuovo mondo) e parti prettamente pop, segnando un primo passo verso il rock sinfonico. L'orchestrazione classica, le tastiere e i sintetizzatori erano un'aggiunta frequente al formato rock consolidato di chitarre, basso e batteria nel successivo rock progressivo.\nI testi delle canzoni erano a volte concettuali, astratti o basati su fantasy e fantascienza. S.F. Sorrow (1968) dei Pretty Things e Arthur (Or the Decline And Fall Of The British Empire) (1969) dei Kinks hanno introdotto il formato dell'opera rock e hanno aperto le porte ai concept album, spesso raccontando una storia epica o affrontando un grande tema generale. . Il primo vero album progressive coincise con In the Court of the Crimson King (1969) dei King Crimson, che riuscirono a sintetizzare il rock psichedelico e il rock blues. Il rock progressivo rappresent\u00f2 l'evoluzione del rock dalle sue radici blues, di matrice americana, a un livello maggiore di complessit\u00e0 e variet\u00e0 compositiva, melodica, armonica e stilistica, anche mediante l'utilizzo di elementi provenienti da altre tradizioni musicali. La vibrante scena di Canterbury ha visto artisti che seguivano i Soft Machine dalla psichedelia, attraverso influenze jazz, verso un hard rock pi\u00f9 ampio, tra cui Caravan, Hatfield and the North, Gong e National Health.\nMaggiore successo commerciale fu riscosso dai Pink Floyd, anch'essi allontanatisi dalla psichedelia dopo l'abbandono di Syd Barrett nel 1968, con The Dark Side of the Moon (1973), visto come un capolavoro del genere, divenuto uno degli album pi\u00f9 venduti di tutti i tempi. C'era un'enfasi sul virtuosismo strumentale, con gli Yes che mettevano in mostra le abilit\u00e0 sia del chitarrista Steve Howe che del tastierista Rick Wakeman, mentre Emerson, Lake &amp; Palmer erano un supergruppo che ha prodotto alcuni dei lavori tecnicamente pi\u00f9 impegnativi del genere. Jethro Tull e Genesis perseguivano entrambi stili musicali molto diversi, ma distintamente inglesi. I Renaissance, formati nel 1969 dagli ex Yardbirds Jim McCarty e Keith Relf, si sono evoluti in una band di alto livello con la voce di tre ottave di Annie Haslam. La maggior parte delle band britanniche dipendeva da un seguito di culto relativamente piccolo, ma una manciata, tra cui Pink Floyd, Genesis e Jethro Tull, riusc\u00ec a produrre singoli da top ten nella madrepatria e a sfondare il mercato americano. Il marchio americano del rock progressivo variava dagli eclettici ed innovativi Frank Zappa, Captain Beefheart e Blood, Sweat &amp; Tears, a band pi\u00f9 orientate al pop rock come Boston, Foreigner, Kansas, Journey e Styx. Questi, oltre alle band britanniche Supertramp ed ELO, hanno tutti dimostrato un'influenza prog rock e si sono classificati tra gli atti di maggior successo commerciale degli anni '70, annunciando l'era dell'arena rock, che sarebbe durata fino a quando i costi di spettacoli complessi, sarebbero stati sostituiti da pi\u00f9 festival rock economici come importanti luoghi dal vivo negli anni '90. \nIl filone strumentale del genere ha portato ad album come Tubular Bells (1973) di Mike Oldfield, successo mondiale per l'etichetta Virgin Records, che \u00e8 diventato un pilastro del genere. Il rock strumentale ottenne una notevole diffusione anche in Germania, dove nacque il cosiddetto \"krautrock\" (termine denigratorio creato da \"Melody Maker\"). Questo genere includeva gruppi spesso diversissimi tra loro, per caratteristiche tecniche e sonore, come i Kraftwerk, i Tangerine Dream, i Can e i Faust. Il loro rock strumentale, insieme al lavoro di Brian Eno (per un certo periodo tastierista dei Roxy Music), avrebbe avuto una grande influenza sul successivo rock elettronico.\nOltre all'Inghilterra e alla Germania, il rock progressivo raggiunse livelli paragonabili anche in Italia. Tra i gruppi italiani pi\u00f9 importanti emersero la Premiata Forneria Marconi, che riscosse un notevole successo anche all'estero, in particolare negli Stati Uniti, il Banco del Mutuo Soccorso, i Goblin, Le Orme, gli Area e i New Trolls, tutti fortemente influenzati dalle sonorit\u00e0 e dalle sperimentazioni di King Crimson, Genesis e Emerson, Lake &amp; Palmer. Diversi cantautori furono influenzati dalle sonorit\u00e0 progressive; per esempio Alan Sorrenti, Angelo Branduardi e Franco Battiato. Lucio Battisti si interess\u00f2 al genere musicale nell'album \"Anima latina\" del 1974, considerato un disco \u00absenza il quale non si pu\u00f2 dire di conoscere il progressive italiano\u00bb, anche se l'artista mostr\u00f2 gi\u00e0 alcune influenze di stampo \"progressive\" in \"Amore e non amore\", album del 1971. \nDal 1976 in poi, il progressive inizi\u00f2 un lento e inesorabile declino a seguito di numerose vicende, come l'addio ai Genesis di Peter Gabriel, o la crisi artistica degli Emerson Lake &amp; Palmer, che aprirono le porte all'ascesa del punk, che etichett\u00f2 gli artisti prog come il passato da dimenticare. Molte band si sono sciolte, ma alcune, tra cui Genesis, ELP, Yes e Pink Floyd, hanno regolarmente prodotto album da top ten con tour mondiali di accompagnamento di successo. Alcune band emerse all'indomani del punk, come Siouxsie and the Banshees, Ultravox e Simple Minds, hanno mostrato l'influenza del rock progressivo, cos\u00ec come le loro influenze punk pi\u00f9 comunemente riconosciute.\nJazz rock.\nIl Jazz rock, chiamato anche Jazz rock fusion o semplicemente fusion, emerse alla fine degli anni sessanta combinando elementi di jazz, rock e funk[43]. Molti dei primi musicisti rock and roll statunitensi avevano iniziato nel jazz e avevano portato alcuni di questi elementi nella nuova musica. In Gran Bretagna il sottogenere del blues rock e molte delle sue figure di spicco, come Ginger Baker e Jack Bruce dei Cream, erano emersi dalla scena jazz britannica. Spesso evidenziato come la prima vera registrazione jazz-rock \u00e8 l'unico album dei \"Free Spirits\", chiamato \"Out of Sight and Sound\" (1966). Le prime band a utilizzare consapevolmente l'etichetta furono band rock bianche orientate all'R&amp;B che facevano uso di sezioni di fiati jazz, come Electric Flag, Blood, Sweat &amp; Tears e Chicago, diventando alcuni degli artisti di maggior successo commerciale della fine degli anni '60 e del primi anni '70. \nTra gli artisti britannici emersi nello stesso periodo dalla scena blues che utilizzarono gli aspetti tonali e improvvisativi del jazz c'erano i Nucleus e i Colosseum. Dal rock psichedelico e dalla scena di Canterbury sono arrivati i Soft Machine, che hanno prodotto una delle fusioni meglio riuscite dei due generi. Forse la fusione pi\u00f9 acclamata dalla critica \u00e8 arrivata dal lato jazz dell'equazione, con Miles Davis, particolarmente influenzato dal lavoro di Hendrix, che ha incorporato la strumentazione rock nell'album Bitches Brew (1970), che ha avuto una grande influenza sui successivi artisti jazz influenzati dal rock come Herbie Hancock, Chick Corea e Weather Report. Il genere inizi\u00f2 a svanire alla fine degli anni '70, quando una forma pi\u00f9 dolce di fusione inizi\u00f2 a diventare popolare, ma artisti come Steely Dan, Frank Zappa e Joni Mitchell registrarono in questo periodo album significativi influenzati dal jazz, e ha continuato a costituire una grande influenza sulla musica rock.\nI primi anni settanta.\nRoots rock.\nRoots rock \u00e8 il termine ora usato per descrivere un allontanamento da ci\u00f2 che alcuni vedevano come gli eccessi della scena psichedelica verso una forma pi\u00f9 elementare di rock and roll che incorporava le sue influenze originali, in particolare la musica country e folk, portando alla creazione di Country rock e Southern rock. Nella West Coast Rock californiana alcuni gruppi legati al movimento hippie si avvicinarono al country, dando origine al country rock, che prese una strada diversa dal resto del rock. Nel 1966 Bob Dylan and\u00f2 a Nashville per registrare l'album \"Blonde on Blonde\". Questo, e i successivi album pi\u00f9 chiaramente influenzati dal country, sono stati visti come la creazione del genere del country folk, un percorso perseguito da un certo numero di musicisti folk in gran parte acustici. Altri artisti che hanno seguito la tendenza del ritorno alle origini sono stati i canadesi The Band e i californiani Creedence Clearwater Revival, che unirono entrambi il tradizionale rock and roll con folk, country e blues, risultando fra le band pi\u00f9 influenti della fine degli anni sessanta. A essi si aggiunsero altri giovani artisti californiani come Ry Cooder, Bonnie Raitt e Lowell George, che influenzarono le opere di star affermate come i Rolling Stones (\"Beggars Banquet\") e i Beatles (\"Let It Be\").\nNel 1968 Gram Parsons si un\u00ec ai Byrds per registrare \"Sweetheart of the Rodeo\" (1968), considerato uno degli album pi\u00f9 influenti del genere. L'avventura di Parsons nei Byrds fu per\u00f2 di breve durata, poich\u00e9 lasci\u00f2 il gruppo insieme a Chris Hillman per formare i The Flying Burrito Brothers, che nel 1969, con l'album The Gilded Palace Of Sin, realizzarono il primo album country rock della storia. Tra le band californiane che adottarono il country rock c'erano Hearts and Flowers, Poco, New Riders of the Purple Sage, Beau Brummels e Nitty Gritty Dirt Band. Alcuni artisti hanno anche goduto di una rinascita adottando suoni country, tra cui gli Everly Brothers, l'ex Monkees Mike Nesmith che form\u00f2 la First National Band e Neil Young. A seguire le orme di Gram Parsons furono gli Eagles, autori del pi\u00f9 grande successo commerciale per il country rock con \"Their Greatest Hits (1971-1975)\" e musicalmente caratterizzati da un equilibrio di sonorit\u00e0 country e folk, con forti richiami alla musica rock del periodo. Il singolo \"Hotel California\" del 1976 certific\u00f2, in modo metaforico, la scomparsa definitiva dello spirito hippie. \nRitmi frenetici e chitarre distorte sono tipico del Southern rock, genere musicale che si diffonde nel Sud degli Stati Uniti. La band prototipo del genere fu sicuramente la Allman Brothers Band, che svilupparono un sound caratteristico, largamente derivato dal blues rock, che incorporava, per\u00f2, anche elementi del boogie, del soul, e del country; coniugavano ascendenze psichedeliche e hippismo con l'amore per la propria terra. La band che meglio di tutte incarna il Southern Rock \u00e8 quella dei Lynyrd Skynyrd, che contribuirono all'affermazione dei modi da \"good ol'boys\" dei protagonisti del genere, oltre che a influenzare lo stile del rock degli anni settanta. I loro successori includevano gli strumentisti fusion/progressive Dixie Dregs, i pi\u00f9 influenzati dal country Outlaws, Wet Willie di tendenza funk/R&amp;B e, incorporando elementi di R&amp;B e gospel, gli Ozark Mountain Daredevils. Dopo la perdita dei membri originali degli Allmans e dei Lynyrd Skynyrd, il genere inizi\u00f2 a svanire in popolarit\u00e0 alla fine degli anni '70, ma fu sostenuto negli anni '80 con artisti come .38 Special, Molly Hatchet e la Marshall Tucker Band.\nGlam rock.\nIl glam rock \u00e8 emerso dalle scene psichedeliche e art rock inglesi della fine degli anni '60 e pu\u00f2 essere visto sia come un'estensione che come una reazione contro queste tendenze. Musicalmente diversificato, il glam rock varia dal semplice revivalismo rock and roll di figure come Alvin Stardust al complesso art rock dei Roxy Music, e pu\u00f2 essere visto tanto come una moda quanto un sottogenere musicale. Visivamente era un intreccio di vari stili, che andavano dal glamour hollywoodiano degli anni '30, al sex appeal da pin-up degli anni '50, al cabaret prebellico, agli stili letterari e simbolisti vittoriani, alla fantascienza, al misticismo e alla mitologia antichi e occulti; si \u00e8 manifestato in abiti oltraggiosi, trucco, acconciature e stivali con suola piattaforma. Il glam \u00e8 noto soprattutto per la sua ambiguit\u00e0 sessuale e di genere e per le rappresentazioni dell'androginia, oltre all'ampio uso della teatralit\u00e0. Era prefigurato dalla spettacolarit\u00e0 e dalla manipolazione dell'identit\u00e0 di genere di artisti americani come i Cockettes e Alice Cooper. \nLe origini del glam rock sono legate a Marc Bolan, che aveva ribattezzato il suo duo folk in T. Rex e aveva iniziato a suonare gli strumenti elettrici alla fine degli anni '60. Spesso citato come il momento dell'inizio \u00e8 la sua apparizione nel programma musicale della BBC \"Top of the Pops\" nel marzo 1971 indossando glitter e satin, per eseguire quella che sarebbe stata la sua seconda hit nella Top 10 del Regno Unito (e la prima hit numero 1 nel Regno Unito), \"Hot Love\". Dal 1971, quando aveva gi\u00e0 una discreta fama, David Bowie svilupp\u00f2 il suo personaggio di Ziggy Stardust. Questi artisti furono presto seguiti nello stile da altri artisti tra cui Roxy Music, Sweet, Slade, Mott the Hoople, Mud e Alvin Stardust. Sebbene il glam rock abbia avuto molto successo nelle classifiche dei singoli nel Regno Unito, pochissimi di questi musicisti sono stati in grado di avere un impatto serio negli Stati Uniti; Bowie \u00e8 stata la principale eccezione diventando una superstar internazionale e promosse l'adozione di uno stile \"glam\" fra artisti come Lou Reed, Iggy Pop, New York Dolls e Jobriath, spesso conosciuti come \"glitter rock\" e con un contenuto lirico pi\u00f9 oscuro rispetto alle loro controparti britanniche. Nel Regno Unito il termine glitter rock \u00e8 stato usato pi\u00f9 spesso per riferirsi alla versione estrema del glam perseguita da Gary Glitter e dai suoi musicisti di supporto, la Glitter Band. Gli artisti glam rock sviluppano nuove contaminazioni con la letteratura dei poeti maledetti e con la musica classica contemporanea, in particolare Karlheinz Stockhausen, che avr\u00e0 un ascendente molto forte sul tastierista dei Roxy Music, Brian Eno. Una seconda ondata di artisti glam rock, tra cui Suzi Quatro, Wizzard e Sparks, domin\u00f2 le classifiche dei singoli britannici dal 1974 al 1976 circa. Tra gli artisti non considerati centrali nel genere che adottarono anche stili glam sono da annoverare Rod Stewart, Elton John, Queen e, per un certo periodo, anche i Rolling Stones. Elton John nella seconda parte della sua carriera matura una fase decisamente glam rock: egli perfeziona il proprio \"look\" nei concerti, creato sulla base di travestimenti kitsch e ambiguit\u00e0 sessuale, con gli occhiali da vista dei modelli pi\u00f9 incredibili che diventano un suo marchio di fabbrica con album come \"Goodbye Yellow Brick Road\" (1973) e \"Captain Fantastic and the Brown Dirt Cowboy\" (1975). Il glam rock \u00e8 stato anche un'influenza diretta su artisti che sono diventati famosi in seguito, inclusi Kiss e Adam Ant, e meno direttamente sulla formazione del rock gotico e del glam metal, nonch\u00e9 sul punk rock, che ha contribuito a porre fine alla moda del glam dal 1976 circa. In anni recenti il glam ha vissuto sporadici revival con gruppi come i The Darkness, resi inconfondibili dal potente falsetto di Justin Hawkins.\nChicano Rock.\nDopo i primi successi del Latin rock negli anni '60, musicisti Chicano come Carlos Santana e Al Hurricane continuarono ad avere carriere di successo negli anni 70. Il gruppo dei Santana fu un esempio dell'evoluzione del rock degli anni '70, caratterizzato dall'inserimento di nuovi strumenti musicali che arricchiscono questo genere di nuove sonorit\u00e0 e da una grande proliferazione delle sezioni ritmiche; il caso dei Santana vide infatti l'introduzione nel rock di ritmi latinoamericani, a cui si deve aggiungere l'esempio della sezione delle percussioni di Jos\u00e9 \"Chepito\" Areas. Santana ha aperto il decennio con successo con il suo singolo del 1970 \"Black Magic Woman\" nell'album Abraxas. Il suo terzo album Santana III conteneva il singolo \"No One to Depend On\", e il suo quarto album Caravanserai \u00e8 stato pi\u00f9 sperimentale con un'accoglienza mista. In seguito pubblic\u00f2 una serie di quattro album che raggiunsero tutti lo status di disco d'oro: Welcome, Borboletta, Amigos e Festival. Al Hurricane ha continuato a mescolare la sua musica rock con la musica del New Mexico, anche se stava anche sperimentando pi\u00f9 intensamente con la musica Jazz, che ha portato a diversi singoli di successo, in particolare nel suo album \"Vestido Mojado\", incluso l'omonimo \"Vestido Mojado\", cos\u00ec come \"Por Una Mujer Casada\" e \"Pu\u00f1o de Tierra\"; i suoi fratelli hanno avuto singoli di successo nel New Mexico con \"La Del Mo\u00f1o Colorado\" di Tiny Morrie e \"La Cumbia De San Antone\" di Baby Gaby. Anche Al Hurricane Jr. ha iniziato la sua carriera discografica di successo nel New Mexico infusa di rock negli anni '70, con la sua interpretazione del 1976 di \"Flor De Las Flores\". I Los Lobos hanno guadagnato popolarit\u00e0 in questo periodo, con il loro primo album \"Los Lobos del Este de Los Angeles\" nel 1977.\nSoft rock, Hard rock ed heavy metal.\nDagli ultimi anni '60, divenne comune dividere il rock mainstream in soft rock e hard rock. Il soft rock era spesso derivato dal folk rock, con l'utilizzo di strumenti acustici ed enfasi sulla melodia e le armonie. Tra i principali artisti soft rock sono da annoverare Carole King, Cat Stevens e James Taylor. Raggiunse il suo picco commerciale nella seconda met\u00e0 degli anni '70 con artisti come Billy Joel, America e i Fleetwood Mac, il cui album \"Rumours\" (1977) fu il pi\u00f9 venduto del decennio. In contrasto, l'hard rock era molto spesso derivato dal blues rock ed era suonato pi\u00f9 forte e con maggiore intensit\u00e0. Poneva spesso enfasi sulla chitarra elettrica, sia come strumento per dare il ritmo sia per dare il via a riff semplici e ripetitivi e spesso era utilizzato con effetti di distorsione e similari. Tra gli anticipatori sono da annoverare gruppi della British Invasion come i Kinks e artisti psichedelici come Cream, Jimi Hendrix e il Jeff Beck Group. Le band con influenze hard rock che hanno avuto successo internazionale negli ultimi anni '70 includevano Queen, Thin Lizzy, Aerosmith, AC/DC e Van Halen. \nDalla fine degli anni '60 il termine \"heavy metal\" inizi\u00f2 ad essere usato per descrivere dell'hard rock suonato con ancora pi\u00f9 volume e intensit\u00e0, prima come aggettivo e all'inizio degli anni '70 come sostantivo .Il termine fu usato per la prima volta nella musica in \"Born to Be Wild\" (1967) degli Steppenwolf e inizi\u00f2 ad essere associato a band pioniere come Blue Cheer di San Francisco, James Gang di Cleveland e Grand Funk Railroad del Michigan. Negli anni '70 tre band britanniche chiave svilupparono i suoni e gli stili caratteristici che hanno contribuito a plasmare il sottogenere. I Led Zeppelin hanno aggiunto elementi fantasy al loro blues-rock carico di riff, i Deep Purple hanno portato elementi sinfonici e medievali dalla loro fase progressive e i Black Sabbath hanno introdotto elementi gotici e dell'armonia modale, contribuendo a produrre un suono pi\u00f9 \"oscuro\". Questi elementi furono accolti da una \"seconda generazione\" di band heavy metal alla fine degli anni '70, tra cui: Judas Priest, UFO, Mot\u00f6rhead e Rainbow dalla Gran Bretagna; Kiss, Ted Nugent e Blue \u00d6yster Cult dagli Stati Uniti; Rush dal Canada e Scorpions dalla Germania, tutti segni dell'espansione della popolarit\u00e0 del sottogenere. Nonostante la mancanza di airplay e la presenza molto scarsa nelle classifiche dei singoli, l'heavy metal della fine degli anni '70 ha costruito un seguito considerevole, in particolare tra i maschi adolescenti della classe operaia in Nord America e in Europa.\nChristian rock.\nIl rock, soprattutto il filone dell'heavy metal, \u00e8 stato a lungo criticato da leader christiani, che l'hanno condannato come immorale, anticristiano e addirittura demoniaco. Nonostante ci\u00f2, il rock cristiano inizi\u00f2 a svilupparsi verso la fine degli anni '60, in particolare nel Sud della California ed emerse come sottogenere negli anni '70 con artisti come Larry Norman, solitmente considerata la prima \"star\" del Christian rock. Il genere \u00e8 diffuso soprattutto negli Stati Uniti. Molti artisti rock cristiani hanno legami con la scena musicale cristiana contemporanea. Dagli anni '80, alcuni artisti di pop cristiano hanno raggiunto un discreto successo mainstream. Sebbene questi artisti fossero in gran parte accettabili nelle comunit\u00e0 cristiane, l'adozione di stili heavy rock e glam metal da parte di band come gli Stryper, che ottennero un notevole successo mainstream negli anni '80, fu pi\u00f9 controversa. Dagli anni '90 c'\u00e8 stato un aumento di artisti che hanno cercato di evitare l'etichetta di band cristiane, preferendo essere considerati gruppi che erano anche cristiani, come i P.O.D. e i Collective Soul.\nHeartland rock.\nL'Heartland Rock americano orientato alla classe operaia, caratterizzato da uno stile musicale diretto e da una preoccupazione per la vita della gente comune americana, si \u00e8 sviluppato nella seconda met\u00e0 degli anni '70. Il termine heartland rock \u00e8 stato usato per la prima volta per descrivere gruppi arena rock del Midwest come Kansas, REO Speedwagon e Styx, ma che sono stati associati a una forma pi\u00f9 socialmente interessata di roots rock e pi\u00f9 direttamente influenzata dal folk, dal country e dal rock and roll. \u00c8 stato visto come una controparte del Midwest americano e della Rust Belt del country rock della costa occidentale e del southern rock del sud americano. Guidato da figure che inizialmente erano state identificate con il punk e la New Wave, \u00e8 stato fortemente influenzato da artisti come Bob Dylan, i Byrds, Creedence Clearwater Revival e Van Morrison, il garage rock e degli anni '60 e i Rolling Stones.\nPersonaggio emblematico del rock anni ottanta \u00e8 Bruce Springsteen il cui Heartland Rock \u00e8 caratterizzato da uno stile musicale semplice e rimandi alla vita operaia americana. Gi\u00e0 conosciuto negli Stati Uniti grazie a Born to Run del 1975 e The River del 1980, fu grazie al suo album del 1984, Born in the U.S.A., registrato insieme alla sua fedele E Street Band, che divent\u00f2 una star planetaria. L'Heartland rock rientra anche tra le influenze di artisti dallo stile diverso come Billy Joel, Kid Rock e i Killers. \nL'Heartland Rock \u00e8 svanito come genere riconosciuto all'inizio degli anni '90, poich\u00e9 la musica rock in generale e i temi dei colletti blu e della classe operaia bianca in particolare, hanno perso influenza sul pubblico pi\u00f9 giovane, e gli artisti dell'Heartland rock si sono rivolti a opere pi\u00f9 personali. Molti artisti heartland rock continuano a registrare oggi con successo di critica e commerciale, in particolare Bruce Springsteen, Tom Petty e John Mellencamp, sebbene i loro lavori siano diventati pi\u00f9 personali e sperimentali e non rientrano facilmente in un singolo genere. Gli artisti pi\u00f9 recenti la cui musica sarebbe stata forse etichettata come heartland rock se fosse stata pubblicata negli anni '70 o '80, come Bottle Rockets del Missouri e Uncle Tupelo dell'Illinois, si trovano spesso etichettati come alt-country.\nL'era punk e la new wave.\nPunk rock.\nUna nuova corrente sconvolse il discorso musicale dalla seconda met\u00e0 degli anni settanta: il punk. Secondo alcuni critici il pensiero punk nacque negli anni sessanta grazie ai Velvet Underground. Lou Reed venne successivamente riconosciuto dai punk come uno dei padri fondatori del movimento, divenendo un'icona dello stesso tanto da guadagnarsi la copertina del primo numero della rivista \"Punk Magazine\". Ci furono anche altri gruppi precursori del punk, tra i pi\u00f9 famosi si possono citare gli MC5 e Stooges, che avevano il sound rozzo e sporco caratteristico del punk. Durante i primi anni settanta assistiamo alla nascita del proto-punk, ovvero quel filone di gruppi di ispirazione garage che precedettero l'ondata punk rock dei met\u00e0 anni settanta, come i gi\u00e0 citati MC5 e Stooges, Patti Smith o New York Dolls, che diedero alla luce i primi accenni di punk rock proprio sulle basi del garage. Il punk rock infatti sar\u00e0 considerato un genere direttamente discendente dal garage rock per le sue caratteristiche generalmente pi\u00f9 grezze e distorte rispetto al rock and roll pi\u00f9 tradizionale. I gruppi punk hanno creato musica veloce e dal taglio deciso, in genere con canzoni brevi, strumentazione essenziale e testi spesso politici e anti-establishment. Il punk abbraccia un'etica DIY, con molte band che autoproducono le proprie registrazioni e le distribuiscono attraverso canali informali \nAlla fine del 1976, artisti come i Ramones e Patti Smith a New York e i Sex Pistols e i Clash a Londra furono riconosciuti come l'avanguardia di un nuovo movimento musicale. L'anno successivo vide il punk rock diffondersi in tutto il mondo. Il punk divenne rapidamente un importante fenomeno culturale nel Regno Unito. La scaramuccia televisiva in diretta dei Sex Pistols con Bill Grundy il 1 dicembre 1976 fu il momento spartiacque nella trasformazione del punk britannico in un importante fenomeno mediatico, anche se alcuni negozi si rifiutavano di immagazzinare i dischi ed era difficile trovare la trasmissione radiofonica. Nel maggio 1977, i Sex Pistols raggiunsero nuove vette di controversia (e il numero due della classifica dei singoli) con una canzone che faceva riferimento alla regina Elisabetta II, \"God Save the Queen\", durante il suo Giubileo d'argento. I Sex Pistols crearono molte controversie durante la loro breve carriera, attirando l'attenzione su di loro e mettendo spesso in secondo piano la musica. I loro show e i loro tour erano ripetutamente ostacolati dalle autorit\u00e0, e le loro apparizioni pubbliche spesso finivano disastrosamente. L'ondata di ribellismo dei primi anni punk \u00e8 testimoniata dagli album \"Ramones\" dei Ramones, \"Never Mind the Bollocks, Here's the Sex Pistols\" dei Sex Pistols e il primo disco dei Clash. Per la maggior parte, il punk si \u00e8 radicato in scene locali che tendevano a rifiutare l'associazione con il mainstream. Emerse una sottocultura punk associata, che esprimeva ribellione giovanile e caratterizzata da stili di abbigliamento distintivi e una variet\u00e0 di ideologie antiautoritarie.\nAll'inizio degli anni '80, stili pi\u00f9 veloci e aggressivi come hardcore e Oi! erano diventati gli stili predominanti del punk rock. Ci\u00f2 port\u00f2 alla nascita di diversi sottogeneri di hardcore punk, come D-beat, anarco punk, grindcore e crust punk. La filiazione del punk approd\u00f2 anche alla New wave, al post-punk e al movimento del rock alternativo.\nNew wave.\nLa new wave e la sua sottocultura sbocciano assieme ai primi gruppi punk rock, a tal punto che, inizialmente, punk e new wave sono considerati quasi sinonimi. Successivamente, per\u00f2, i termini cominciano ad assumere significati diversi: gruppi come Television, Talking Heads, Blondie, Devo e The Police, che stavano ampliando il loro ventaglio strumentistico, incorporando ritmi orientati alla dance, e lavorando con una produzione pi\u00f9 ripulita, vennero chiamati \"New Wave\" piuttosto che \"punk\". I dirigenti discografici, che erano stati per lo pi\u00f9 disorientati dal movimento punk, riconobbero il potenziale degli artisti new wave pi\u00f9 accessibili e iniziarono a firmare e commercializzare in modo aggressivo qualsiasi band che potesse rivendicare una connessione remota con il punk o la new wave. Combinando elementi della musica e moda punk con uno stile pi\u00f9 orientato al pop, artisti New Wave come i The Cars ed Elvis Costello diventano molto popolari in entrambi i lati dell'Atlantico.\nIl new wave diventa un termine generico per tutta la musica mainstream ispirata al punk, racchiudendo stili disparati come il 2 tone ska, il mod revival basato sui The Jam e il fenomeno New romantic incarnato dai Duran Duran, Spandau Ballet, Ultravox, Talk Talk ed Eurythmics. Un sottogenere che spicca \u00e8 inoltre il synth pop, con forti influenze dei Kraftwerk e del compositore francese Jean-Michel Jarre. Questo periodo ha coinciso con l'ascesa di MTV e ha portato a una grande visibilit\u00e0 per il synth-pop, creando quella che \u00e8 stata caratterizzata come una seconda British Invasion. MTV Europe inaugura le sue trasmissioni con il videoclip di \"Money for Nothing\" dei Dire Straits, brano che paradossalmente pu\u00f2 essere interpretato anche come una sorta di invettiva contro le rockstar che appaiono in televisione. I Dire Straits (letteralmente \u00abterribili ristrettezze\u00bb) sono considerati un \"unicum\" nel panorama del periodo, poich\u00e9 il loro stile musicale risulta del tutto fuori moda e in netta contrapposizione rispetto alle tendenze dell'epoca: la band britannica\u00a0\u2013 guidata dal chitarrista, cantante e compositore Mark Knopfler \u2013 propone infatti un rock limpido ed essenziale, ispirato principalmente al blues, al country e al rock and roll americano delle origini. Le loro canzoni, caratterizzate spesso da un tono introspettivo, presentano inoltre testi ricercati e connotati da una forte impronta narrativa. I Dire Straits raggiungono il culmine della popolarit\u00e0 nel 1985 con l'album \"Brothers in Arms\", che tuttavia costituisce l'opera meno rappresentativa della loro produzione; registrato interamente con l'ausilio di tecnologie digitali, \"Brothers in Arms\" \u00e8 il primo album a vendere pi\u00f9 di un milione di copie in compact disc, contribuendo dunque alla diffusione del nuovo formato.\nPost-punk.\nVerso la fine degli anni settanta nacque anche il post-punk, che fonde il punk rock con elementi sperimentali provenienti da artisti come i newyorkesi Velvet Underground, Roxy Music e David Bowie e da generi come disco, dub e krautrock (soprattutto i Can e i Kraftwerk). Esso non \u00e8 da intendere come un genere musicale vero e proprio, ma piuttosto come un'etichetta utilizzata per quei gruppi che intorno al 1980 iniziarono ad unire il punk rock con vari altri generi musicali. Tra i primi contributori al genere ci sono le band statunitensi Pere Ubu, Devo, i The Residents e i Talking Heads. \nTra i gruppi della scena underground degli anni ottanta sono sicuramente da citare i gruppi post-punk come i Wire, The Fall e Public Image Ltd., la cui attivit\u00e0 causer\u00e0 la nascita di molti dei generi derivati dal post-punk. In particolare i PIL con la loro musica cupa e decadente influenzarono il successivo movimento rock gotico capitanato da Joy Division, Bauhaus, The Cure, The Sound, The Sisters of Mercy e Killing Joke. In Australia si affermarono Nick Cave e i Birthday Party. I membri di Bauhaus e Joy Division hanno esplorato nuovi territori stilistici rispettivamente come Love and Rockets e New Order. Un altro dei primi movimenti post-punk \u00e8 stata la musica industriale sviluppata dalle band britanniche Throbbing Gristle e Cabaret Voltaire e dai newyorkesi Suicide, utilizzando una variet\u00e0 di tecniche elettroniche e di campionamento che emulavano il suono della produzione industriale e che si sarebbero sviluppate in una variet\u00e0 di forme di musica post-industriale negli anni '80. \nLa seconda generazione di gruppi post-punk britannici che sfondarono nei primi anni '80, inclusi The Fall, Pop Group, Mekons, Echo and the Bunnymen e Teardrop Explodes, tendevano ad allontanarsi dai paesaggi sonori dark. Probabilmente il gruppo di maggior successo emerso dal post-punk sono gli U2. La band irlandese, influenzata inizialmente dal post punk di band come i Joy Division, \u00e8 caratterizzata dall'utilizzo di tematiche religiose, politiche e socioeconomiche, che contribuiranno a costruire l'immagine del frontman Bono Vox. Alla fine degli anni '80 gli U2 erano diventati una delle pi\u00f9 grandi band al mondo. Sebbene molte band post-punk abbiano continuato a registrare e ad esibirsi, il post-punk \u00e8 declinato come movimento a met\u00e0 degli anni '80 quando gli artisti si sono sciolti o hanno esplorato altre aree musicali, ma ha continuato a influenzare lo sviluppo della musica rock ed \u00e8 stato visto come un elemento importante nella creazione del movimento del rock alternativo.\nL'heavy metal anni ottanta.\nDurante la met\u00e0 degli anni '70, i Mot\u00f6rhead introdussero nell'heavy metal una sensibilit\u00e0 punk rock e una crescente enfasi sulla velocit\u00e0. A partire dalla fine degli anni '70, le band della New Wave of British Heavy Metal come Iron Maiden e Saxon seguirono in modo simile. Entro la fine del decennio, i fan dell'heavy metal divennero noti come \"metalhead\" o \"headbanger\".\nDurante gli anni '80, il glam metal divenne popolare con gruppi come Bon Jovi e M\u00f6tley Cr\u00fce. Nel frattempo, tuttavia, le scene underground produssero una serie di stili pi\u00f9 aggressivi: il thrash metal fece irruzione nel mainstream con band come Metallica, Slayer, Megadeth e Anthrax, mentre altri sottogeneri estremi come death metal e black metal sono rimasti fenomeni subculturali.\nL'emergere del rock alternativo.\nIl rock alternativo \u00e8 un genere derivato dal punk rock emerso negli anni ottanta ma divenuto abbastanza popolare negli anni novanta. Il termine alternative venne coniato negli anni ottanta per descrivere quelle band che si ispiravano al punk rock che facevano parte di etichette indipendenti e non commerciali. Il rock alternativo \u00e8 caratterizzato dalla presenza di elementi stilistici della musica punk, che ha posto le basi per la musica alternativa negli anni settanta. Importanti gruppi rock alternativi degli anni '80 negli Stati Uniti includevano R.E.M., H\u00fcsker D\u00fc, Jane's Addiction, Sonic Youth e Pixies, e nel Regno Unito i The Cure, i New Order, i Jesus and Mary Chain e i The Smiths. Rifiutarono il synth-pop dominante dei primi anni '80, segnando un ritorno ad un rock basato sulla chitarra.\nMentre numerosi artisti come i R.E.M. o i Red Hot Chili Peppers hanno avuto un successo commerciale, molti artisti di culto del rock alternativo durante gli anni ottanta incidevano e pubblicavano i propri lavori tramite etichette indipendenti tanto da avere successo grazie alle radio universitarie. I primi gruppi di rock alternativo hanno esercitato una notevole influenza sulla generazione di musicisti che ottennero un successo \"mainstream\" negli anni '90. Gli stili di rock alternativo negli Stati Uniti durante gli anni '80 includevano il jangle pop, associato alle prime registrazioni dei R.E.M., che incorporavano le chitarre squillanti del pop e del rock della met\u00e0 degli anni '60, e il college rock, termine usato per descrivere band alternative che iniziarono nel circuito dei college e nelle radio dei college, inclusi artisti come 10.000 Maniacs e i Feelies. Nel Regno Unito, il rock gotico era dominante all'inizio degli anni ottanta, ma alla fine del decennio band indie o dream pop come Primal Scream, Bogshed, Half Man Half Biscuit e the Wedding Present e band denominate shoegaze come My Bloody Valentine, Slowdive, Ride e Lush. Particolarmente vivace \u00e8 stata la scena di Madchester, che ha prodotto band come Happy Mondays, Inspiral Carpets e Stone Roses. Il decennio successivo vedr\u00e0 il successo del grunge negli Stati Uniti e del Britpop nel Regno Unito, portando il rock alternativo nel \"mainstream\".\nIl rock alternativo anni novanta.\nGrunge.\nIn contrapposizione al rock pi\u00f9 commerciale di quel tempo, nacque il grunge, genere nato prodotto principalmente nello Stato di Washington degli Stati Uniti d'America, in particolare nella citt\u00e0 di Seattle, a partire dalla seconda met\u00e0 degli anni ottanta. La scena di Seattle proprio in quegli anni si rivelava, infatti, una delle pi\u00f9 fertili del panorama mondiale, producendo gruppi che mescolavano influenze estremamente eterogenee, principalmente l'heavy metal e il punk rock, ma anche l'hardcore punk, l'hard rock e il post-hardcore. Il genere divenne noto come \"grunge\", un termine che descriveva il suono sporco della musica e l'aspetto trasandato della maggior parte dei musicisti, che si ribellavano attivamente alle immagini troppo curate di altri artisti. Fra gli elementi comuni delle band grunge, si possono citare la ripresa di sonorit\u00e0 di chiara derivazione heavy metal, hard rock e punk rock, le finalit\u00e0 di denuncia e l'utilizzo dello strumento musicale come protesta contro l'establishment politico e culturale del momento, e i testi, che trattano spesso argomenti apatici ed angosciosi, come la frustrazione di vivere, la tristezza, la depressione, la rabbia verso una vita vissuta passivamente, la ribellione.\nBand come i Green River, i Soundgarden, i Melvins e gli Skin Yard furono i pionieri del genere, diventando con i Mudhoney i gruppi grunge con pi\u00f9 successo nella fine degli anni ottanta. Il successo commerciale planetario del genere grunge \u00e8 da individuare nell'anno 1991, anno della realizzazione per l'etichetta discografica Geffen Records dell'album \"Nevermind\" dei Nirvana con il singolo \"Smells Like Teen Spirit\". La musica dei Nirvana presentava tratti pi\u00f9 melodici dei suoi predecessori. I Nirvana furono una delle prime band grunge ad utilizzare i tradizionali meccanismi di promozione e marketing aziendale come video su MTV, esposizioni nei negozi e l'uso di consulenti radiofonici che promuovevano le loro canzoni nelle principali stazioni rock tradizionali. Sempre nel 1991 vide la luce \"Ten\", il primo album dei Pearl Jam, nel 1992 uscirono \"Dirt\" degli Alice in Chains e \"Core\" degli Stone Temple Pilots, mentre nel 1994 usc\u00ec \"Superunknown\" dei Soundgarden. Le principali etichette discografiche firmarono la maggior parte delle restanti band grunge a Seattle, mentre un secondo afflusso di artisti si trasfer\u00ec in citt\u00e0 nella speranza di raggiungere il successo. Tuttavia, con la morte di Kurt Cobain e il successivo scioglimento dei Nirvana nel 1994, i problemi del tour dei Pearl Jam e l'abbandono del cantante degli Alice in Chains Layne Staley nel 1998, il genere inizi\u00f2 a declinare, in parte oscurato dal Britpop e dal post-grunge, caratterizzato da un suono pi\u00f9 commerciale.\nBritpop.\nAll'inizio degli anni novanta, mentre la scena musicale americana era dominata dal grunge, nel Regno Unito ci fu l'affermarsi di numerose band della scena indipendente e underground britannica che cercarono di riattualizzare e modernizzare le melodie pop dei gruppi britannici degli anni sessanta come i Beatles, dando vita ad una vera e propria corrente stilistica definita \"britpop\". Le radici del genere risalgono alla fine degli anni '80, quando a Manchester, da cui provenivano anche i The Smiths, emerse la scena \"Madchester\". Il movimento \u00e8 stato visto in parte come una reazione contro varie tendenze musicali e culturali con sede negli Stati Uniti alla fine degli anni '80 e all'inizio degli anni '90, in particolare il fenomeno grunge, e come una riaffermazione di un'identit\u00e0 rock britannica. Il Britpop aveva uno stile vario, ma spesso utilizzava melodie e ganci accattivanti, oltre a testi con tematiche tipicamente britanniche e l'adozione dell'iconografia della British Invasion degli anni '60, inclusi i simboli dell'identit\u00e0 britannica precedentemente utilizzati dai mod. La scena emerse intorno al 1992 con le prime pubblicazioni dei Suede e dei Blur, a cui si aggiunsero band come Oasis, Pulp, Supergrass ed Elastica, il cui successo ha contribuito a lanciare, se non a creare, il movimento come fenomeno di massa. Caratteristica del britpop fu la rivalit\u00e0, orchestrata dalla stampa, fra Oasis e Blur, molto simile a quella fra Beatles e Rolling Stones, inizialmente vinta dai Blur, con gli Oasis che conquistarono successivamente l'Europa e gli Stati Uniti con l'album (What's the Story) Morning Glory?. Mentre band come i Blur erano pi\u00f9 influenzate dagli Small Faces e dai Kinks, gli Oasis trassero ispirazione dai Rolling Stones, Beatles e Stone Roses. I gruppi britpop lanciarono il movimento rock alternativo britannico come fenomeno di massa e costituirono l'ossatura di un ampio movimento culturale britannico chiamato \"Cool Britannia\". Sebbene le sue band pi\u00f9 popolari, in particolare Blur e Oasis, siano state in grado di diffondere il loro successo commerciale all'estero, in particolare negli Stati Uniti, il movimento and\u00f2 in pezzi entro la fine del decennio.\nPost-grunge.\nSull'onda della morte di Kurt Cobain, cantante dei Nirvana, si svilupp\u00f2 un nuovo stile musicale chiamato \"post-grunge\". Il termine post-grunge \u00e8 stato coniato per la generazione di band che ha seguito l'emergere nel mainstream e il successivo sparire delle band grunge di Seattle. Le band post-grunge emulavano i loro atteggiamenti e la loro musica, ma con un suono pi\u00f9 commerciale. Spesso hanno pubblicato i loro lavori presso le major e sono arrivati a incorporare influenze dal jangle pop, pop-punk, alternative metal o hard rock. In origine, le band grunge emerse quando il grunge era mainstream ed erano sospettate di emulare il suono grunge erano etichettate in modo peggiorativo come post-grunge.\nI Foo Fighters, la nuova band di Dave Grohl, l'ex batterista dei Nirvana, aiutarono a rendere ancor pi\u00f9 popolare il genere, ed emersero diversi gruppi come Bush, Creed, Audioslave, Candlebox, Collective Soul, Goo Goo Dolls, Everclear e Live. Anche la cantante Alanis Morissette trov\u00f2 il successo etichettata come artista post-grunge. Nel 1995 il suo album \"Jagged Little Pill\" ebbe rilevante successo, con singoli come \"You Oughta Know\", influenzando durante la fine degli anni novanta cantanti pop come Fiona Apple, Jewel e Liz Phair. Il post-grunge si \u00e8 trasformato alla fine degli anni '90 quando sono emerse band post-grunge come Creed e Nickelback. Band come Creed e Nickelback hanno portato il post-grunge nel 21\u00b0 secolo con un notevole successo commerciale, abbandonando la maggior parte dell'angoscia e della rabbia del movimento originale a favore di testi pi\u00f9 convenzionali, e sono state seguite in questo modo da atti pi\u00f9 recenti tra cui Shinedown, Seether, 3 Doors Down e Puddle of Mudd.\nPop punk.\nIl genere si svilupp\u00f2 verso la fine degli anni settanta tramite l'ondata punk 77, negli Stati Uniti e in contemporanea nel Regno Unito.\nCon il loro apprezzamento verso i Beach Boys ed il bubblegum pop della fine degli anni sessanta, i Ramones gettarono le basi per quello che sarebbe poi stato conosciuto come pop punk. Alla fine degli anni settanta, gruppi del Regno Unito come i Buzzcocks o i The Undertones (successivamente influenzati fortemente dal glam rock) combinarono la velocit\u00e0 e la caoticit\u00e0 delle sonorit\u00e0 punk rock con la musica pop nei toni e nei temi distaccandosi in parte dal punk nella sua rappresentazione classica. Il successo vero e proprio del genere per\u00f2 ha inizio verso la fine degli anni ottanta e primi anni novanta con l'avvento della nuova corrente detta punk revival. I gruppi a saper meglio sfruttare il potenziale commerciale di questi generi e a lanciare il \"revival\" furono i Green Day, Weezer, The Offspring, seguiti poi da NOFX (classificabili comunque nel melodic hardcore punk) e Rancid, che affermarono il genere a livello mondiale. Nel 1994 i Green Day passarono ad una major e pubblicarono l'album Dookie, che trov\u00f2 un nuovo pubblico, in gran parte adolescente, e si rivel\u00f2 a sorpresa un enorme successo commerciale. Sono stati presto seguiti dall'omonimo debutto dei Weezer, che port\u00f2 a tre singoli nella top ten negli Stati Uniti. Questo successo apr\u00ec le porte alle vendite multi-platino del gruppo punk metallico Offspring con Smash (1994). Questa prima ondata di pop punk ha raggiunto il suo apice commerciale con Nimrod (1997) dei Green Day e Americana (1998) di The Offspring. \nAlla fine degli anni novanta questo sotto genere \u00e8 stato poi portato a nuove vette commerciali con i Blink-182. I Blink-182 sono stati seguiti da band come Good Charlotte, Simple Plan e Sum 41, che hanno usato l'umorismo nei loro video e hanno avuto un tono pi\u00f9 radiofonico della loro musica, pur mantenendo la velocit\u00e0, un po' dell'atteggiamento e persino il look punk anni '70. Le band pop-punk successive, tra cui All Time Low, 5 Seconds of Summer, The All-American Rejects e Fall Out Boy, avevano un suono che \u00e8 stato descritto come pi\u00f9 vicino all'hardcore degli anni '80, pur ottenendo comunque un successo commerciale.\nIndie rock.\nNegli anni ottanta le locuzioni \u00abindie rock\u00bb e \u00abrock alternativo\u00bb erano usate in modo intercambiabile. Verso la met\u00e0 del decennio seguente, quando elementi del movimento iniziarono ad attirare l'interesse del \"mainstream\", in particolare il grunge e poi il Britpop, il post-grunge e il pop-punk, il termine alternative inizi\u00f2 a perdere il suo significato. Quelle band che seguivano i contorni meno commerciali della scena venivano sempre pi\u00f9 indicate dall'etichetta indie rock. I gruppi indie rock mantennero un completo controllo sulla loro musica e sulle loro carriere, spesso pubblicando album con le proprie etichette indipendenti, puntando su tour e radio indipendenti o di college per farsi pubblicit\u00e0. Collegati pi\u00f9 per la loro etica che per il loro approccio musicale, il movimento indie rock comprende una vasta gamma di stili, da band largamente influenzate dal grunge come i Cranberries e i Superchunk, band sperimentali come i Pavement fino a cantanti punk-folk singers come Ani DiFranco. Attualmente, molti paesi hanno una scena \"indie\" molto ampia, con band molto meno popolari dei gruppi commerciali, virtualmente sconosciuti fuori dai loro paesi, ma abbastanza noti per sopravvivere all'interno di essi.\nEntro la fine degli anni '90 molti sottogeneri riconoscibili, la maggior parte con le loro origini nel movimento alternativo della fine degli anni '80, furono inclusi sotto l'ombrello dell'indie. Il Lo-fi ha evitato le raffinate tecniche di registrazione per un'etica D.I.Y. ed \u00e8 stato guidato da Beck, Sebadoh e Pavement. Il lavoro di Talk Talk e Slint ha contribuito a ispirare sia il post rock, uno stile sperimentale influenzato dal jazz e dalla musica elettronica, introdotto da Bark Psychosis e ripreso da artisti come Tortoise, Stereolab e Laika, oltre a portare a uno math rock dallo stile pi\u00f9 denso e complesso e basato sulla chitarra, sviluppato da artisti come Polvo e Chavez. Lo Space rock ha guardato indietro alle radici progressive, con artisti minimalisti e pesanti come gli Spacemen 3, le due band create dalla sua scissione, Spectrum e Spiritualized, e gruppi successivi tra cui Flying Saucer Attack, Godspeed You! Black Emperor e Quickspace. Al contrario, lo Slowcore ha enfatizzato il dolore e la sofferenza attraverso l'uso melodico di strumentazione acustica ed elettronica nella musica di band come American Music Club e Red House Painters, mentre il revival del Baroque pop ha reagito contro la musica lo-fi e la musica sperimentale ponendo l'accento sulla melodia e la strumentazione classica, con artisti come Arcade Fire, Belle and Sebastian e Rufus Wainwright.\nAlternative metal, rap rock e nu metal.\nL'alternative metal \u00e8 emerso dalla scena hardcore del rock alternativo negli Stati Uniti alla fine degli anni '80, ma ha guadagnato un pubblico pi\u00f9 ampio dopo che il grunge \u00e8 entrato nel mainstream all'inizio degli anni '90. I primi gruppi alternative metal fondevano l'heavy metal con elementi di hardcore punk (Corrosion of Conformity), post punk (Helmet), funk, rock progressivo, heavy metal, Dance rock (Jane's Addiction, Primus), noise rock (Helmet, The Jesus Lizard), grunge (Alice in Chains, Soundgarden), industrial (Ministry, Nine Inch Nails) e rap (Rage Against the Machine, Body Count, Biohazard, Faith No More), ma anche con altri generi.\nLe prime tracce di partiture \"rappate\" su basi rock si possono gi\u00e0 trovare nell'album \"Sandinista!\", pubblicato dai britannici The Clash nel 1980. Anche i Blondie realizzarono nello stesso periodo un brano simile, \"Rapture\". Tra i primi artisti crossover sono da annoverare Run DMC e Beastie Boys. Il rapper di Detroit Esham divenne famoso per il suo stile \"acid rap\", che fondeva il rap con un suono che era spesso basato sul rock e sull'heavy metal. I rapper che hanno campionato canzoni rock includevano Ice-T, The Fat Boys, LL Cool J, Public Enemy e Whodini. Il mix di thrash metal e rap \u00e8 stato sperimentato dagli Anthrax nel loro singolo del 1987 \"I'm the Man\". \nNel 1990, i Faith No More hanno fatto irruzione nel mainstream con il loro singolo \"Epic\", spesso visto come la prima combinazione davvero riuscita di heavy metal e rap. Questo ha aperto la strada al successo di band esistenti come 24-7 Spyz e Living Colour, e nuovi gruppi tra cui Rage Against the Machine e Red Hot Chili Peppers, che hanno fuso rock e hip hop tra le altre influenze. Nella prima ondata di artisti a ottenere il successo mainstream come rap rock c'erano 311, Bloodhound Gang e Kid Rock. Il termine \"nu metal\" fu usato inizialmente, e spesso in modo improprio, per denotare il rilancio del rock metallico ad opera di gruppi come Korn, Rage Against the Machine, Deftones e Limp Bizkit, ma anche per i successi dell'Ozzfest, festival riservato esclusivamente al metal. Tra i principali gruppi della scena nu metal possono essere citati Korn, Deftones, Limp Bizkit, Linkin Park, Coal Chamber, Disturbed, System of a Down, Slipknot, Incubus, P.O.D., Papa Roach e Crazy Town.\nI Linkin Park sono il gruppo di maggior successo del genere. Il loro primo album, \"Hybrid Theory\", ha venduto 27 milioni di copie e ha ricevuto un disco di diamante negli Stati Uniti d'America. Dal 2002 segni che la popolarit\u00e0 del nu metal si stava indebolendo erano evidenti. Il quinto album dei Korn, da lungo aspettato, \"Untouchables\" e il secondo album dei Papa Roach \"Lovehatetragedy\" non vendettero come i loro album precedenti. Le presenze delle band nu metal sulle stazioni radio e su MTV incominciarono a diminuire, a vantaggio di band pop punk/emo. Da allora molti gruppi hanno cambiato il loro stile, per avvicinarsi ai pi\u00f9 convenzionali rock ed heavy metal.\nPost-britpop.\nCome il movimento britpop incominci\u00f2 a dissolversi, band emergenti iniziarono ad evitare l'etichetta di gruppi Britpop mentre ancora producevano musica derivata da essa. Molte di queste band tendevano a mescolare elementi del rock britannico anni sessanta, prendendo ispirazione da artisti come Beatles, Rolling Stones e Small Faces, con sonorit\u00e0 grunge e noise d'oltreoceano. Provenienti da tutto il Regno Unito (con diverse band importanti che provengono dal nord dell'Inghilterra, dalla Scozia, dal Galles e dall'Irlanda del Nord), i temi della loro musica tendevano ad essere meno centrati campanilosamente sulla vita britannica, inglese e londinese e pi\u00f9 introspettivi di quanto non lo fosse stato il Britpop al suo apice. Questo, oltre a una maggiore disponibilit\u00e0 a impegnarsi con la stampa e i fan americani, potrebbe aver aiutato alcuni di loro a raggiungere il successo internazionale.\nDevono al britpop la loro fortuna, per essere stati portati sulla sua onda pubblicitaria e commerciale, band non definibili Britpop ma molto legati al revival del rock britannico tradizionale come i The Verve con \"Urban Hymns\" (1997), i Radiohead con \"Ok Computer\" (1997), vincitore del Grammy Award del 1998 come miglior album, i Travis con \"The Man Who\" (1999) e i Coldplay, pienamente ispirati a melodie e giri armonici ancora una volta stile Beatles con suoni e spunti chitarristici wave, con il loro album di debutto \"Parachutes\" (2000). Questi gruppi fornirono probabilmente una piattaforma di lancio per il successivo garage rock o post-punk revival, che \u00e8 stato anche visto come una reazione al loro stile di rock introspettivo.\nIl nuovo millennio.\nGli anni duemila sono stati caratterizzati progressivamente dalla parziale sparizione della musica come fenomeno di massa e alla sua frammentazione in tendenze pi\u00f9 piccole.\nEmergono alcuni elementi caratteristici del decennio, come l'uso del software Auto-Tune, l'avvento di Internet, di lettori multimediali come iTunes e piattaforme di condivisione di video come YouTube. Grazie alla presenza di siti di download gratuiti, prima perseguiti poi tollerati, l'industria discografica viene messa in crisi. Non potendo contare sui ricavi dalle vendite degli album, la principale fonte di guadagno per gli artisti diventano i concerti. Musicisti contemporanei e grandi mostri sacri della musica si lanciano in tour interminabili per il mondo. Gli album pubblicati diventano un pretesto per pubblicizzare le tourn\u00e9e (e non viceversa come negli anni precedenti).\nEmblematico \u00e8 il caso degli U2 che ottengono uno scarso successo con l'album \"No Line on the Horizon\", ma fanno il tutto esaurito negli stadi di tutto il mondo con il loro gigantesco 360\u00b0 Tour, uno degli spettacoli dal vivo pi\u00f9 imponenti mai organizzati.\nPost-hardcore ed emo.\nIl post-hardcore si \u00e8 sviluppato negli Stati Uniti, in particolare nelle aree di Chicago e Washington tra l'inizio e la met\u00e0 degli anni '80, con band ispirate dall'etica fai-da-te e dalla musica pesante dell'hardcore punk, ma influenzate dal post-punk, adottando formati di canzoni pi\u00f9 lunghi, strutture musicali pi\u00f9 complesse e stili vocali talvolta pi\u00f9 melodici. \nIl termine Emo o Emo-core si riferisce ad un genere inizialmente compreso all'interno del punk rock, ed \u00e8 perci\u00f2 considerato un suo sottogenere. La prima scena emo operava come una scena underground, con band di breve durata che pubblicavano dischi in vinile in piccole tirature su piccole etichette indipendenti. Di fondamentale importanza per la genesi dello stile furono gli H\u00fcsker D\u00fc con il loro album \"Zen Arcade\", pubblicato nel 1984 e i Naked Raygun con \"Throb Throb\" nel 1985. Questi lavori, sebbene siano comunque per la gran parte etichettabili come hardcore punk, furono infatti diversi dal sound hardcore pi\u00f9 grezzo e violento visto sino ad allora, e contenevano una maggiore attenzione sia ai testi che alla tecnica musicale, tanto da influenzare moltissimo la scena musicale di Washington DC tanto che fu proprio in questa zona che venne usato per la prima volta il termine \"emo\" per definire band in sostanza sempre hardcore ma con sonorit\u00e0 pi\u00f9 melodiche e ricche. \nI Jimmy Eat World alla fine degli anni novanta si mossero in una direzione pi\u00f9 mainstream. Nel 2001 realizzarono l'album \"Bleed American\" con cui modificarono le influenze emo degli esordi. Nonostante questi cambiamenti il pubblico continu\u00f2 ad identificare la band con il termine \"emo\". Anche i nuovi gruppi stilisticamente vicini ai Jimmy Eat World furono inclusi nel genere. Il 2003 vide il successo di Chris Carrabba dei Dashboard Confessional. Proprio questa band d\u00e0 il via alla vera e propria terza ondata dell'emo, ponendo le basi stilistiche per tutti i gruppi che attualmente godono di grande successo. Con il successo di Dashboard Confessional e Jimmy Eat World le major discografiche si lanciarono alla ricerca di gruppi dal suono simile, un po' come era successo nei primi anni novanta con il genere grunge.\nGarage rock/Post-punk revival.\nAll'inizio degli anni 2000, un nuovo gruppo di band che suonava una versione essenziale del rock per chitarra, \u00e8 emerso nel mainstream. Sono stati variamente denominati come parte di un garage rock, new wave o post-punk revival.. Poich\u00e9 le band provenivano da tutto il mondo, citavano influenze diverse (dal blues tradizionale, alla New Wave e al grunge) e adottavano stili di abbigliamento diversi, la loro unit\u00e0 come genere \u00e8 stata contestata. C'erano stati tentativi di far rivivere il garage rock e gli elementi del punk negli anni '80 e '90 e nel 2000 le scene erano cresciute in diversi paesi.\nIl termine \"post-punk revival\" fu coniato da vari critici musicali per indicare band come The Rapture, The Strokes (Is This It del 2001) e White Stripes (Elephant, nel 2003, che contiene Seven Nation Army). Una seconda ondata di band garage rock/post-punk revival che hanno ottenuto successi internazionali sono gli americani The Killers, Kings of Leon, Interpol, i britannici Arctic Monkeys, Franz Ferdinand, Placebo, The Fratellis, MGMT e LCD Soundsystem e gli australiani Jet.\nMetalcore.\nIl metalcore, un ibrido di metal estremo e hardcore punk, \u00e8 emerso come una forza commerciale nel decennio della met\u00e0 degli anni 2000. Negli anni '80 e '90, il metalcore era principalmente un fenomeno underground. A met\u00e0 degli anni 2000, il metalcore \u00e8 diventato uno dei sottogeneri heavy metal pi\u00f9 popolari con il successo di band come Bleeding Through, Avenged Sevenfold, Killswitch Engage, Hatebreed, Atreyu, Shadows Fall, As I Lay Dying, Unearth, Trivium, Bullet for My Valentine e All That Remains.\nNel 2004, il melodic metalcore, influenzato anche dal melodic death metal, era cos\u00ec popolare che The End of Heartache dei Killswitch Engage e The War Within di Shadows Fall debuttarono rispettivamente al numero 21 e 20 della classifica degli album di Billboard. Evolvendosi ulteriormente dal metalcore arriva il mathcore, uno stile pi\u00f9 ritmicamente complicato e progressivo. Negli anni 2000 \u00e8 inoltre emerso un genere metal fusion estremo noto come deathcore, che incorpora elementi di death metal, hardcore punk e metalcore.\nL'heavy metal \u00e8 rimasto popolare negli anni 2000, in particolare nell'Europa continentale. Nel nuovo millennio la Scandinavia era emersa come una delle aree di produzione di band innovative e di successo, mentre Belgio, Paesi Bassi e soprattutto Germania erano i mercati pi\u00f9 significativi. La musica metal \u00e8 accolta pi\u00f9 favorevolmente in Scandinavia e nel Nord Europa rispetto ad altre regioni a causa della maggiore apertura sociale e politica di questi paesi.\nRock elettronico.\nIl \"rock elettronico\" o \"digital rock\" unisce il rock alla musica elettronica (che pu\u00f2 essere intesa sotto altrettanti sottogeneri che possono variare dalla musica da discoteca, come house, trance, ambient e electroclash, ad altri generi di elettronica, primo fra tutti l'industrial). In parole povere, il rock elettronico non \u00e8 altro che un genere ibrido, dove il largo impiego di strumentazioni elettroniche, campionamenti e tastiere costituisce la caratteristica predominante del modo di comporre di alcuni degli artisti del genere. Gli artisti di questo genere usano sovente suoni artificiali, tramite l'utilizzo di sintetizzatori, campionatori e drum machine. Il rock elettronico pu\u00f2 avere molte sfaccettature, in quanto i musicisti di questa categoria provengono dai generi pi\u00f9 disparati. Caratteristiche simili sono riscontrabili nel Synth pop, il quale ha in comune con il synth rock il largo uso di suoni elettronici, ma generalmente pi\u00f9 inquadrabili in ambito pop con la minor presenza o assenza di chitarre elettriche, o possono inquadrarsi all'interno di altri generi quali l'industrial metal o l'electro-punk, a seconda delle caratteristiche presenti nella propria musica. Synth rock, electro rock o rock elettronico, sono termini generici che ricoprono un'ampia gamma di stili e forme musicali, che in maniera netta o leggera, uniscono diversi generi musica rock ad altrettanti di musica elettronica.\nNegli anni 2000, quando la tecnologia informatica \u00e8 diventata pi\u00f9 accessibile e il software musicale si \u00e8 ulteriormente sviluppata, \u00e8 diventato possibile creare musica di alta qualit\u00e0 utilizzando poco pi\u00f9 di un singolo computer portatile. Ci\u00f2 ha comportato un enorme aumento della quantit\u00e0 di musica elettronica prodotta in casa disponibile al pubblico tramite un Internet sempre pi\u00f9 in espansione e nuove forme di performance come la live electronics. Queste tecniche iniziarono ad essere utilizzate anche dalle band esistenti e sviluppando generi che mescolavano rock con tecniche e suoni digitali, inclusi indie electronic, electroclash, dance-punk e new rave.\nDeclino e nuovi sviluppi (anni 2010-presente).\nNegli ultimi anni 2000 e negli anni 2010, il rock ha cominciato a perdere popolarit\u00e0 in ambito mainstream. Alcuni commentatori hanno attribuito questo declino, tra gli altri motivi, all'avvento dell'electronic dance music, e nel 2017 le correnti contemporary R&amp;B, hip hop e trap hanno superato il rock nei consumi musicali. Nella seconda met\u00e0 degli anni 2010 i critici hanno riscontrato il declino del rock, la sempre maggiore vaghezza delle nuove tendenze, una percepita incapacit\u00e0 da parte dei nuovi artisti di far evolvere il genere, e continui cambi di atteggiamento nella creazione di nuova musica. Bill Flanagan, in un articolo del 2016 per il giornale \"The New York Times\", ha paragonato le attuali difficolt\u00e0 del rock alla crisi del jazz all'inizio degli anni ottanta, imputandogli \"mancanza di spunti creativi e la tendenza a guardare indietro.\" \"Vice Media\" sostiene che la diminuzione di popolarit\u00e0 potrebbe in realt\u00e0 permettere al genere di attirare un nuovo pubblico, poco abituato agli stili musicali attuali, \"senza guadagno ma con qualcosa di inedito da provare.\"\nNonostante il calo di popolarit\u00e0 in ambito mainstream, alcuni gruppi pop tendenti al rock hanno continuato a riscuotere consensi negli anni 2010, tra questi Tool, Maroon 5, Imagine Dragons, Fall Out Boy, Greta Van Fleet, Panic! at the Disco, The Lumineers, Twenty One Pilots, Walk the Moon, Portugal. The Man, e The Black Keys.\nEffetti del coronavirus sulla scena rock.\nLa pandemia di COVID-19 nel 2020 ha apportato cambiamenti significativi alla scena rock, sia anglosassone che non. A causa della quarantena, vi sono state cancellazioni in massa e posticipi di concerti, tour, festival, pubblicazioni, premiazioni e gare. Gli artisti hanno cominciato ad affidarsi ad esibizioni online, per mantenersi ancora attivi musicalmente. Un altro mezzo per aggirare la quarantena \u00e8 stato usato in un concerto del cantante e musicista danese Mads Langer: gli spettatori hanno seguito l'esibizione in auto, alla maniera dei drive-in. Dal punto di vista musicale, la pandemia ha dato impulso all'avvento di sottogeneri lenti, acustici e poco energici.\nIl risorgere del pop-punk.\nAll'inizio degli anni '20, artisti sia di musica pop sia di musica rap hanno pubblicato registrazioni popolari pop-punk, molti di questi prodotti o assistiti dal batterista dei Blink-182 Travis Barker. Tra questi artisti vi sono Machine Gun Kelly, Willow Smith, Trippie Redd, Halsey, Yungblud e Olivia Rodrigo. La popolarit\u00e0 della piattaforma social TikTok ha contribuito a suscitare nostalgia nei confronti di questo stile musicale tra i giovani durante la pandemia. Tra gli album di maggior successo di questo periodi vi \u00e8 \"Tickets To My Downfall\" dei Machine Gun Kelly del 2020, arrivato in cima alla \"Billboard\" 200 e il singolo di Olivia Rodrigo \"Good 4 U\" (2021).\nImpatto culturale.\nDiversi sottogeneri del rock sono diventati centrali per l'identit\u00e0 di un grande numero di sottoculture. Negli anni cinquanta e sessanta fra i giovani britannici si diffusero le sottoculture Teddy Boy e Rocker, che ruotavano intorno al rock and roll statunitense. La controcultura hippy degli anni sessanta era legata strettamente col rock psichedelico. La sottocultura punk degli anni settanta nacque negli Stati Uniti, ma eredit\u00f2 il suo look caratteristico dalla stilista britannica Vivienne Westwood: il look punk ideato da Westwood si diffuse poi in tutto il mondo. Dalla sottocultura punk sono successivamente nate anche le sottoculture goth ed emo, entrambe caratterizzate da propri look distintivi.\nQuando si svilupp\u00f2 una cultura rock internazionale, essa sostitu\u00ec il cinema come la fonte principale di influenza sulla moda. Paradossalmente, i fan della musica rock hanno spesso diffidato il mondo della moda, per la sua caratteristica di dare pi\u00f9 importanza all'immagine piuttosto che alla sostanza. Le mode rock sono costituite dalla combinazione di elementi di culture e periodi differenti, che hanno espresso visioni differenti riguardo alla sessualit\u00e0; la musica rock, in generale, \u00e8 stata criticata per aver propagandato una maggiore libert\u00e0 sessuale. Il rock \u00e8 stato anche collegato all'uso di varie droghe: ad esempio il rock psichedelico era associato all'uso di LSD fra anni sessanta e anni settanta, oltre all'uso di cannabis, cocaina ed eroina, droghe elogiate in alcune canzoni rock.\nIl rock ha influenzato la mentalit\u00e0 occidentale diffondendo la cultura afroamericana; ma, al contempo, il rock \u00e8 stato accusato di essersi appropriato e di aver sfruttato la cultura sopraccitata. Mentre la musica rock ha assorbito molte influenze esterne e ha introdotto al pubblico occidentale diverse tradizioni musicali, il diffondersi della musica rock in tutto il mondo \u00e8 stato interpretato come una forma di imperialismo culturale.\nLa musica rock ha ereditato la tradizione folk delle canzoni di protesta, con affermazioni politiche su argomenti come guerra, religione, povert\u00e0, diritti civili, giustizia e ambiente. Il rock degli anni '80 sposa l'attivismo politico, che ebbe il suo picco di popolarit\u00e0 negli anni ottanta col singolo \"Do They Know It's Christmas?\" del 1984 e il concerto Live Aid per l'Etiopia del 1985, che, oltre ad aver sensibilizzato con successo l'opinione pubblica riguardo alla povert\u00e0 mondiale e ad aver raccolto fondi per gli aiuti umanitari, \u00e8 stato anche criticato, insieme ad eventi simili, per aver fornito un palcoscenico per l'accrescimento della popolarit\u00e0 e dei guadagni delle star coinvolte.\nSin dalle sue origini la musica rock \u00e8 stata legata a forme di ribellione contro le norme sociali e politiche, soprattutto nel rifiuto della cultura dominante nel primo rock and roll e nel rifiuto del punk di ogni forma di convenzione sociale, e in generale nel carattere anticonsumistico e anticonformistico della controcultura rock. dall'altra parte, per\u00f2, essa pu\u00f2 essere anche vista come un mezzo di sfruttamento commerciale di tali idee e come forma di allontanamento dei giovani dall'azione politica. Secondo alcuni giornalisti, l'adorazione della musica rock non contaminata da altre espressioni sonore si \u00e8 a volte tradotta in un pregiudizio negativo ed errato nei confronti della musica di consumo. Questa tendenza, che \u00e8 stata definita \"rockismo\", si contrappone al cosiddetto \"poptimism\", che sarebbe la credenza secondo cui la musica pop \u00e8 degna di essere presa seriamente al pari della musica rock."}
{"id": "3796", "revid": "125646050", "url": "https://it.wikipedia.org/wiki?curid=3796", "title": "Rete di computer", "text": "Una rete di computer, in informatica e telecomunicazioni, \u00e8 una tipologia di rete di telecomunicazioni a commutazione di pacchetto caratterizzata da un insieme di dispositivi hardware con opportuni software di commutazione, ossia nodi di commutazione collegati l'uno con l'altro da appositi canali di comunicazione (\"link\"), tali da fornire un servizio di comunicazione che permette lo scambio e la condivisione di dati e la comunicazione tra pi\u00f9 utenti o dispositivi distribuiti o terminali (host): i dati vengono trasmessi e trasferiti sotto forma di pacchetti dati (PDU, \"Protocol Data Unit\"), composte da un header (che contiene i dati per il recapito del messaggio) e un body (che contiene il corpo del messaggio), il tutto regolato da precisi protocolli di rete.\nDescrizione.\nLa rete fornisce un servizio di trasferimento dati, attraverso comuni funzionalit\u00e0 di trasmissione e ricezione, ad una popolazione di utenti distribuiti su un'area pi\u00f9 o meno grande. Esempi di rete informatica sono le reti LAN, WLAN, WAN e GAN la cui interconnessione globale d\u00e0 vita alla Rete Internet.\nLe reti di computer generano traffico di tipo fortemente impulsivo ovvero pacchettizzato e asincrono, a differenza della rete telefonica sincrona, e per questo hanno dato origine e usano\u00a0la tecnologia della commutazione di pacchetto, piuttosto che la Commutazione di circuito come per le linee telefoniche tradizionali. Nate come reti dati private tra servizi della difesa e le universit\u00e0, a partire dagli anni 2000 le reti internet si sono diffuse verso le reti integrate nei servizi di rete telefonica, con l'avvento dell'ISDN, con la tecnologia ADSL e attualmente tramite la Fibra ottica e la telefonia mobile con 4G LTE.\nVantaggi e problemi di una rete internet.\nLa costruzione delle prime reti risale al 1969 quando viene creato il primo nodo di IMP (Interface Message Processor) dell'ARPANET a UCLA . La tecnologia delle reti e la sua successiva diffusione in giro per il mondo ha permesso rivoluzionari sviluppi nell'organizzazione delle risorse di calcolo e nella distribuzione di dati e risorse in giro per il mondo grazie alle dorsali oceaniche in fibra ottica.\nSi possono indicare almeno quattro punti di forza di una rete dati distribuita rispetto alla concentrazione di tutto su un singolo dispositivo e in un singolo luogo:\nTuttavia una rete mostra alcuni punti deboli:\nTipi di reti.\nEsiste una grande variet\u00e0 di tecnologie di rete e di modelli organizzativi, che possono essere classificati secondo diversi aspetti:\nClassificazione in base all'estensione geografica.\nA seconda dell'estensione geografica, si distinguono diversi tipi di reti:\nClassificazione in base al canale trasmissivo.\nReti locali.\nLe reti locali (\"Local Area Network\" o LAN) vengono realizzate tipicamente utilizzando un sistema di cablaggio strutturato con cavi UTP in categoria 5 o superiore, che servono uno o pi\u00f9 edifici utilizzati tipicamente da una stessa entit\u00e0 organizzativa, che realizza e gestisce la propria rete, eventualmente con la cooperazione di aziende specializzate. In molti casi il cablaggio \u00e8 complementato o sostituito da una copertura wireless. Le LAN vengono realizzate soprattutto con la tecnologia ethernet che supportano velocit\u00e0 di 1 Gbit/s o anche 10 Gbit/s, su cavi in rame dalle caratteristiche adeguate (CAT5 o superiore), o su fibra ottica.\nReti pubbliche.\nLe reti pubbliche sono gestite da operatori del settore e offrono servizi di telecomunicazione a privati e aziende in una logica di mercato. Per poter offrire servizi al pubblico, \u00e8 necessario disporre di una infrastruttura di distribuzione che raggiunga l'intera popolazione.\nPer ragioni storiche, parecchie reti pubbliche sono basate sul doppino telefonico (dette anche POTS, \"Plain Old Telephone System\"). Questa tecnologia era stata studiata per supportare il servizio di telefonia analogica, ma data la sua pervasivit\u00e0 e gli alti investimenti che servivano per sostituirla \u00e8 stata adattata al trasporto di dati mediante diverse tecnologie, ad oggi \u00e8 stata quasi interamente sostituita dalla fibra ottica:\nUtilizzando modem analogici o ISDN, \u00e8 possibile stabilire una connessione dati diretta tra due qualsiasi utenze della rete telefonica o ISDN rispettivamente.\nReti di trasporto.\nCapacit\u00e0 ancora superiori sono necessarie per trasportare il traffico aggregato tra le centrali di un operatore di telecomunicazioni attraverso quella che \u00e8 comunemente chiamata rete di trasporto. Con tecnologie pi\u00f9 costose, tipicamente utilizzate dai provider, si raggiungono velocit\u00e0 di 40 Gbit/s per singola fibra ottica. Su una singola fibra \u00e8 poi possibile inviare molteplici segnali attraverso una tecnica di multiplazione chiamata (Dense) Wavelength Division Multiplexing ((D) WDM), o Multiplazione di Lunghezza d'Onda, che invia segnali ottici differenti a diverse lunghezze d'onda (in gergo, \"colori\"). Il numero di segnali indipendenti trasportabile va dai 4 o 16 dei relativamente economici impianti (Coarse) WDM alle centinaia degli impianti DWDM pi\u00f9 avanzati. Negli Stati Uniti d'America il progetto Internet2, cui collaborano la NASA, la difesa e le universit\u00e0 americane, connette gi\u00e0 molti campus alla velocit\u00e0 di 2 Gigabit/s (disponibili anche per studenti), con miglioramenti di TCP/IP per poter sfruttare alte velocit\u00e0 di trasmissione.\nArchitettura fisica.\nUna rete internet \u00e8 divisa e gestita da vari ISP (compagnie telefoniche) di vario livello in quanto tale divisione \u00e8 economicamente pi\u00f9 vantaggiosa:\nTopologia di rete.\nLa topologia di rete \u00e8 il modello geometrico (grafo) finalizzato a rappresentare le relazioni di connettivit\u00e0, fisica o logica, tra gli elementi costituenti la rete stessa (detti anche \"nodi\"). Il concetto di topologia si applica a qualsiasi tipo di rete di telecomunicazioni: telefonica, rete di computer, Internet.\nSezioni di rete.\nIn ogni rete di grandi dimensioni (WAN), \u00e8 individuabile una \"sezione di accesso\", che d\u00e0 vita alla \"rete di accesso\", e una \"sezione di trasporto\", che d\u00e0 vita alla \"rete di trasporto\".\nLa sezione di accesso ha lo scopo di consentire l'accesso alla rete da parte dell'utente, e quindi di solito rappresenta una sede di risorse \"indivise\" (Si pensi ai collegamenti ADSL commerciali: La porzione di cavo che ci collega alla centrale \u00e8 un doppino telefonico, utilizzato esclusivamente dall'abbonato). La sezione di accesso altres\u00ec comprende tutti quegli strumenti idonei a consentire l'accesso alla rete. Quindi possiamo distinguere vari tipi di accesso: \"Residenziale\" (Classica linea a 56 Kbit/s, linea ISDN/ADSL), \"Business\" (Rete Locale dell'azienda e Gateway o Proxy che consente l'accesso all'esterno), \"Mobile\" (si pensi ad esempio al GSM, che consente un accesso basato su una rete a radiofrequenza con copertura \"cellulare\"), o \"Wireless\".\nLa sezione di trasporto \u00e8 quella che ha il compito di trasferire l'informazione tra vari nodi di accesso, utilizzando se \u00e8 necessario anche nodi di transito. \u00c8 sede quindi di risorse \"condivise\" sia di trasporto dati sia di elaborazione. Dal punto di vista strutturale, una rete di trasporto \u00e8 costruita quasi esclusivamente attraverso fibre ottiche (es. Backbone).\nComponenti hardware.\nPrincipali componenti hardware detti anche dispositivi di rete:\nI componenti software di una rete sono detti protocolli di rete. Potete trovarne una lista qui.\nSolitamente, nel gergo dei progettisti di rete, con la dizione \"apparati di rete\" s'intendono i dispositivi dell'infrastruttura a supporto di server e cablaggio, considerati essenziali. In reti che supportano domini complessi, le tipologie di apparati utilizzati sono ancora pi\u00f9 numerose.\nArchitettura logica.\nArchitettura client-server.\nSpesso le reti informatiche sono organizzate sotto un'architettura client-server dove il client istanzia una richiesta di servizio al server per usufruire di risorse condivise tra tutti gli utenti della rete. I client sono solo in grado di inviare richieste ai server e questi ultimi solo di comunicare tra di loro e di rispondere ai client.\nUn dominio \u00e8 una rete con architettura client-server dotata di specifiche caratteristiche logiche e strumenti.\nStack protocollare.\nUna rete di calcolatori \u00e8 strutturata a livello logico-funzionale in una tipica architettura di rete cio\u00e8 con uno stack protocollare per l'espletamento dell'insieme delle funzionalit\u00e0 di rete. I vari protocolli servono a gestire specifiche funzionalit\u00e0 della rete nei suoi vari livelli in modo che tutto funzioni correttamente. Ci\u00f2 serve a permettere una corretta comunicazione tra dispositivi anche molto diversi tra loro.\nLa rete \u00e8 divisa in 5 livelli (dal pi\u00f9 alto al pi\u00f9 basso):\nProtocolli di trasmissione.\nTCP (Trasmission Control Protocol).\nIl servizio TCP (di livello 4, trasporto) \u00e8 di tipo connection-oriented (tra mittente e destinatario viene instaurata una connessione prima di procedere alla trasmissione dei dati). Fornisce un controllo sulla congestione della rete regolando la quantit\u00e0 dei dati trasmessi istante per istante per impedire di sovraccaricare la rete. Con controllo di flusso il trasmettitore invia tanti dati quanti il ricevitore \u00e8 in grado di ricevere. Controllo d'errore, in caso di errori o perdita dei dati questi ultimi vengono ritrasmessi.\nUDP (User Datagram Protocol).\nIl servizio UDP (di livello 4, trasporto) \u00e8 di tipo connectionless (invio i dati senza aver instaurato una connessione con il destinatario). Questo servizio non \u00e8 affidabile in quanto non fornisce garanzie riguardo alla corretta ed effettiva consegna dei messaggi (chiamati datagram), non esegue alcun tipo di controllo di flusso e congestione.\nIP (Internet Protocol).\nL'IP (di livello 3, rete) si occupa della multiplazione dei pacchetti, ovvero scrittura e lettura degli indirizzi IP del mittente e del destinatario. Il suo sistema di trasmissione \u00e8 best-effort, ovvero fa il possibile perch\u00e9 i pacchetti giungano a destinazione ma non offre alcun tipo di garanzia e controllo d'errore, controlla solo che gli indirizzi non siano danneggiati. Viene anche implementato il TTL (Time To Live) ovvero il tempo di vita del pacchetto espresso in numero massimo di router che il pacchetto pu\u00f2 attraversare prima di essere scartato.\nRouter e switch.\nI router sono apparati fondamentali della rete che permettono la connessione di pi\u00f9 host tra di loro e tra reti diverse. Un router possiede pi\u00f9 interfacce di rete, anche diverse tra loro, ed \u00e8 implementato fino al livello 3 ovvero il livello di trasporto. Questo apparato di rete (o nodo) tramite il routing permette a due nodi, non collegati direttamente, di comunicare tra di loro mediante la collaborazione di altri nodi. Si avvale di una tabella di routing e relativi algoritmi per determinare il percorso ideale per l'inoltro dei pacchetti. Per eseguire l'inoltro dei pacchetti il router dispone di pi\u00f9 buffer (di ingresso e di uscita) dove vengono salvati in modo temporaneo i dati. Dalla porta in ingresso viene letta la destinazione del pacchetto, il processore del router tramite la tabella di routing decide la porta di uscita, il pacchetto viene trasferito dal buffer di ingresso a quello di uscita per essere trasmesso.\nArchitettura peer-to-peer.\nIn questa architettura tutti i dispositivi connessi alla rete hanno le stesse capacit\u00e0, tutti possono inviare e ricevere dati comunicando con gli altri peer. Vi \u00e8 un server che tiene una lista aggiornata di tutti i computer connessi in modo tale che chi si connette \u00e8 in grado di iniziare subito a comunicare con i peer adiacenti. Una particolare politica adottata da questo sistema \u00e8 scaricare per primi i dati pi\u00f9 rari per poi procedere a scaricare i dati pi\u00f9 facilmente reperibili.\nSimulatori di rete.\nEsistono disponibili in rete diversi simulatori di rete ovvero programmi che consentono di definire lo schema di rete con i vari dispositivi di rete interallacciati tra loro da collegamenti di rete, configurabili e testabili (es. simulatori CISCO, Juniper, distribuzioni Linux apposite (es. Netkit, GNS3 ecc.)."}
{"id": "3798", "revid": "120422441", "url": "https://it.wikipedia.org/wiki?curid=3798", "title": "Rubidio", "text": "Il rubidio \u00e8 l'elemento chimico di numero atomico 37 e il suo simbolo \u00e8 Rb. \u00c8 un elemento tenero dal colore bianco-argenteo ed appartiene al gruppo dei metalli alcalini. 87Rb, un suo isotopo naturale, \u00e8 debolmente radioattivo.\nCome gli altri metalli alcalini, il rubidio \u00e8 molto reattivo e si infiamma spontaneamente quando viene esposto all'aria.\nCaratteristiche.\nIl rubidio \u00e8 liquido poco al di sopra della temperatura ambiente.\nCome gli altri metalli alcalini si infiamma spontaneamente all'aria e reagisce violentemente con l'acqua, liberando idrogeno che pu\u00f2 anche infiammarsi a sua volta. Come gli altri metalli alcalini forma inoltre amalgami con il mercurio e leghe con l'oro, il cesio, il sodio ed il potassio.\nI suoi ioni impartiscono alla fiamma un colore violetto.\nApplicazioni.\nIl rubidio \u00e8 facilmente ionizzabile e per questo \u00e8 stato preso in considerazione il suo utilizzo nella realizzazione di propulsori ionici per veicoli spaziali, ma il cesio e lo xeno si sono rivelati pi\u00f9 efficienti a questo scopo. Tra gli altri usi rientrano quelli di:\nUno ioduro misto di argento e rubidio (RbAg4I5) \u00e8 il composto che a temperatura ambiente possiede la pi\u00f9 elevata conduttivit\u00e0 elettrica di tutti i composti ionici cristallini; questo lo rende utile nella realizzazione di batterie a film sottile ed in altre applicazioni analoghe.\n\u00c8 stato preso anche in considerazione l'utilizzo in generatori termoelettrici, dove ioni di rubidio prodotti per riscaldamento, transitando attraverso un campo magnetico, generano una corrente elettrica.\nI sali di rubidio sono usati per colorare in rosso-violetto i fuochi d'artificio.\nStoria.\nIl rubidio (dal latino \"rubidus\", rosso scuro) fu scoperto da Robert Bunsen e Gustav Kirchhoff nel 1861 nel minerale lepidolite, tramite uno spettroscopio. Ebbe un uso industriale praticamente nullo fino agli anni venti. Storicamente l'uso principale del rubidio \u00e8 rimasto confinato nella ricerca e nello sviluppo nell'industria chimica ed elettronica.\nAtomi di rubidio sono stati utilizzati con successo in esperimenti per la ricerca empirica dei monopoli magnetici. Teorizzati nel 1931 da Paul Dirac, nel 2009 Ville Pietil\u00e4 e Mikko M\u00f6tt\u00f6nen del Dipartimento di Fisica applicata dell'Universit\u00e0 di Helsinki hanno gettato le basi teoriche per la pianificazione di un esperimento di questo tipo. Nel 2014 David S. Hall, dell'Amherst College, in Massachusetts, col suo team ha rilevato sperimentalmente i monopoli magnetici tramite la polarizzazione di atomi di rubidio tenuti ad una temperatura molto vicina allo zero assoluto.\nDisponibilit\u00e0.\nQuesto elemento \u00e8 ritenuto essere il sedicesimo per abbondanza nella crosta terrestre. Costituisce complessivamente (mai libero, ma in composti corrispondenti al suo stato di ossidazione +1) circa lo 0,005% della crosta terrestre; \u00e8 per\u00f2 diffuso nelle rocce, nei terreni, nelle acque ad accompagnare in piccole quantit\u00e0 il potassio. In natura si rinviene nei minerali leucite, pollucite e zinnwaldite, che contengono fino all'1% del suo ossido. La lepidolite ne contiene circa 1,5% ed \u00e8 la principale fonte commerciale di rubidio. Anche alcuni minerali del potassio \u2013 tra cui il cloruro \u2013 ne contengono quantit\u00e0 significative e industrialmente sfruttabili. Un notevole giacimento di pollucite si trova presso il Bernic Lake, in Canada.\nUno dei metodi per produrre il rubidio metallico consiste nella riduzione del cloruro di rubidio con il calcio. Del rubidio sono noti quattro ossidi: Rb2O, Rb2O2, Rb2O3, RbO2.\nNel 1997 il costo del rubidio metallico era stimabile in per grammo.\nIsotopi.\nDel rubidio sono noti 24 isotopi, di cui due di origine naturale; il rubidio \u00e8 generalmente una miscela di 85Rb (72,2%) e 87Rb (27,8%), radioattivo. La radioattivit\u00e0 del rubidio che si trova in natura \u00e8 sufficiente ad impressionare una lastra fotografica in un tempo compreso tra circa 30 e 60 giorni.\n87Rb ha una emivita di anni. Si sostituisce facilmente al potassio nei minerali, a ci\u00f2 \u00e8 dovuta la sua diffusione.\nIl rubidio viene impiegato per la datazione delle rocce con la tecnica della datazione rubidio-stronzio; 87Rb decade a 87Sr, stabile, tramite emissione di una particella beta. Durante la cristallizzazione frazionata, lo stronzio si concentra nella fase solida, mentre il rubidio rimane nella fase liquida. In conseguenza di ci\u00f2, il rapporto tra le concentrazioni di rubidio e stronzio (Rb/Sr) nel magma residuo cresce col tempo portando a rocce il cui rapporto Rb/Sr cresce con la loro differenziazione. I rapporti pi\u00f9 elevati (10:1 e pi\u00f9) compaiono nelle pegmatiti. Se il tenore originale di Sr \u00e8 noto o estrapolabile, l'et\u00e0 della roccia pu\u00f2 essere stimata tramite la misura del rapporto Rb/Sr e del rapporto 87Sr/86Sr. La stima \u00e8 valida qualora le rocce non abbiano subito alterazioni successive.\nPrecauzioni.\nIl rubidio reagisce violentemente con l'acqua e pu\u00f2 provocare incendi. Per garantirne la sicurezza e la stabilit\u00e0, deve essere conservato immerso in olio minerale, sotto vuoto o in atmosfera inerte."}
{"id": "3802", "revid": "2128848", "url": "https://it.wikipedia.org/wiki?curid=3802", "title": "Stefano Benni", "text": "Biografia.\nBenni \u00e8 autore di vari romanzi e antologie di racconti di successo, tra i quali \"Bar Sport\", \"Elianto\", \"Terra!\", \"La compagnia dei celestini\", \"Baol\", \"Comici spaventati guerrieri\", \"Saltatempo\", \"Margherita Dolcevita\", \"Spiriti\", \"Il bar sotto il mare\" e \"Pane e tempesta\". I suoi libri sono stati tradotti in pi\u00f9 di 30 lingue. Ha collaborato con i settimanali \"L'Espresso\" e \"Panorama\", con i satirici \"Cuore\" e \"Tango\", i mensili \"Il Mago\" (dove esord\u00ec e dove pubblic\u00f2 a puntate parte di \"Bar Sport\") e \"Linus\", i quotidiani \"La Repubblica\" e \"Il manifesto\". Da qualche anno pubblica racconti inediti tradotti in arabo sulla rivista \"Al Doha\".\nAutore televisivo, fu \"battutista\" di Beppe Grillo agli esordi: sua la celebre gag del teorema \"Pietro Longo=P2\" per la quale \"L'Umanit\u00e0\", l'organo del PSDI, chiese senza successo alla commissione parlamentare di vigilanza Rai la rimozione di Grillo dalla tv di Stato. Nel 1989 con Umberto Angelucci diresse il film \"Musica per vecchi animali\", tratto dal suo romanzo \"Comici spaventati guerrieri\" e interpretato da Dario Fo, Paolo Rossi e Viola Simoncioni, ma gi\u00e0 due anni prima era stato sceneggiatore di un altro film, \"Topo Galileo\" di Francesco Laudadio, interpretato dall'amico Beppe Grillo e musicato da Fabrizio De Andr\u00e9 e Mauro Pagani. Con il jazzista Umberto Petrin \u00e8 autore di \"Misterioso. Viaggio nel silenzio di Thelonious Monk\". Dal 1998 al 1999 ha diretto la collana editoriale \u201cOssigeno\u201d, per la quale \u00e8 comparso anche come autore del racconto \"Il pi\u00f9 veloce del cosmo\", all'interno dell\"Albo avventura N 1\" (1998), nonch\u00e9 nell'inedito ruolo di fumettista nell\"Albo avventura N 2\" (1999).\nI suoi romanzi e racconti contengono, non solo tramite la costruzione di mondi e situazioni immaginarie, una forte satira della societ\u00e0 italiana degli ultimi decenni. Il suo stile di scrittura fa ampio uso di giochi di parole, neologismi e parodie di altri stili letterari. \u00c8 grande amico dello scrittore francese Daniel Pennac. Fu Benni a convincere la casa editrice Feltrinelli a tradurre in italiano i primi libri di Pennac. Da allora ciascuno dei due autori \u00e8 solito presentare i libri dell'altro quando questi vengono pubblicati nei rispettivi Paesi. L'opera \"Grazie! \"di Pennac \u00e8 dedicata a Benni.\nNell'ottobre 2009 \u00e8 salito sul palco con il cantautore australiano Nick Cave, in occasione di un concerto al Teatro Dal Verme di Milano, per un \"reading\" in italiano di alcuni spezzoni del libro di Cave \"La Morte di Bunny Munro\". \u00c8 soprannominato \"Lupo\", nome che gli deriva dalla sua infanzia trascorsa nella campagna di Monzuno. Il nome ricompare pi\u00f9 volte nell'opera di Benni , come il professor \"Stephen Lupus\" di \"Stranalandia\", o \"Lupetto\", protagonista di \"Saltatempo\".\nIl 29 settembre 2015 pubblica sulla sua pagina Facebook ufficiale una lettera in cui spiega le sue ragioni nell'aver rifiutato il premio Vittorio de Sica, attribuito annualmente ad alte personalit\u00e0 italiane e straniere che si sono distinte nelle arti (e solitamente consegnato ufficialmente dal Presidente della Repubblica o da un Ministro), in protesta contro i tagli alla cultura e alla scuola attuati dal Governo Renzi.\nDal 2018 \u00e8 supervisore artistico della \"Scuola e accademia di recitazione del Teatro stabile di Roma\", diretto da Maria Beatrice Alonzi. Il 21 ottobre 2018 \u00e8 stato presentato, al Festival del Cinema di Roma, il documentario biografico \"Le avventure del Lupo - La storia quasi vera di Stefano Benni\", diretto da Enza Negroni."}
{"id": "3803", "revid": "187", "url": "https://it.wikipedia.org/wiki?curid=3803", "title": "Stefano Pelloni", "text": ""}
{"id": "3807", "revid": "1745361", "url": "https://it.wikipedia.org/wiki?curid=3807", "title": "Spettacolo", "text": "Lo spettacolo \u00e8 un evento naturale o antropico, spontaneo o provocato o anche un'imitazione di questo, che cattura l'attenzione di una o pi\u00f9 persone che fungono da spettatori ovvero soggetti testimoni in genere aventi ruolo passivo.\nCon spettacolo si intende spesso anche solo una rappresentazione artistica che avviene a beneficio di un pubblico e che pu\u00f2 essere di diversa natura: teatrale, cinematografica, canora o musicale. Nell'attuale societ\u00e0 dell'immagine, grazie anche alla diffusione di mezzi di comunicazione di massa quali televisione e media digitali, si \u00e8 registrata una prevalenza delle arti figurative. Anche lo sport, in quanto capace di richiamare grandi masse di spettatori, pu\u00f2 rientrare nel concetto di spettacolo per un pubblico. Con mondo dello spettacolo si intende tutte le persone che vi lavorano a diverso titolo, esempio: attori, registi, comparse, scenografi, musicisti, eccetera.\nTipologie di spettacoli.\nSpettacolo tragico.\nGli incidenti provocano anche molta curiosit\u00e0, che a volte viene sfruttata anche per veri e propri affari, vedi ad esempio il naufragio della Costa Concordia."}
{"id": "3808", "revid": "212348", "url": "https://it.wikipedia.org/wiki?curid=3808", "title": "Statistica", "text": "La statistica \u00e8 una disciplina che ha come fine lo studio quantitativo e qualitativo di un particolare fenomeno collettivo in condizioni di incertezza o non determinismo, cio\u00e8 di non completa conoscenza di esso o di una sua parte. \nStrumento del metodo scientifico, si avvale della matematica per studiare i modi in cui un fenomeno collettivo pu\u00f2 essere sintetizzato e compreso e ci\u00f2 avviene attraverso la raccolta e l'analisi delle informazioni relative al fenomeno studiato; con il termine statistica, nel linguaggio di tutti i giorni, si indicano anche semplicemente i risultati numerici (le statistiche richiamate nei telegiornali, ad es. l'inflazione, il PIL ecc.) di un processo di sintesi dei dati osservati, cio\u00e8 gli indici statistici.\nStoria.\nPer molti etimologicamente legata a \"status\" (inteso come stato politico, cos\u00ec come stato delle cose: \"status rerum\"), la misura quantitativa dei fenomeni sociali ha una storia antica; in Egitto si rilevava l'ammontare della popolazione gi\u00e0 ai tempi della prima dinastia e durante la seconda si rilevavano vari beni a fini fiscali; durante le dinastie successive si tenevano elenchi delle famiglie dei soldati, dei dipendenti statali e delle merci; sotto la ventesima dinastia si tenevano liste delle abitazioni e dei loro abitanti.\nIn Israele il primo censimento fu fatto ai tempi del soggiorno nel Sinai (da cui il libro dei Numeri della Bibbia) e altri ne seguirono. Anche l'immenso impero cinese ha sempre curato i censimenti, che nell'epoca dei Ming avevano cadenza decennale. Non si hanno invece notizie di censimenti nella Grecia antica, ma venivano registrati ogni anno i nati dell'anno precedente.\nLa rilevazione dei cittadini e dei loro beni ebbe grande importanza nella Roma antica. Il primo censimento fu ordinato da Servio Tullio e si ebbero poi censimenti con periodicit\u00e0 quinquennale dalla fine del VI secolo a.C., decennale a partire da Augusto.\nLa caduta dell'Impero romano d'Occidente comport\u00f2 la sospensione di tali attivit\u00e0 per secoli, fino alla ricostituzione di organismi statali da parte dei Carolingi. Il sorgere dei Comuni, poi delle signorie, delle repubbliche marinare e degli Stati nazionali comport\u00f2 una progressiva frammentazione non solo politica, ma anche amministrativa. Gi\u00e0 dal XII secolo si ebbero rilevazioni statistiche in Italia, da Venezia alla Sicilia, con obiettivi prevalentemente fiscali. Ebbero poi crescente importanza le registrazioni su nascite, matrimoni e morti effettuate dalle parrocchie, iniziate in Italia ed in Francia fin dal XIV secolo.\nL'esigenza di quantificare i fenomeni oggetto di studio, ossia di analizzarli e descriverli in termini matematici, fu una tendenza tipica del XVII secolo: non fu solo l'Universo ad essere concepito come un grande libro \"scritto in caratteri matematici\", come aveva affermato Galileo Galilei, ma si diffuse anche la convinzione che fosse possibile studiare la societ\u00e0 tramite strumenti di tipo quantitativo.\nIn genere, le origini della statistica nella concezione pi\u00f9 moderna, si fanno risalire a quella che un economista e matematico inglese, William Petty (1623 - 1687), chiam\u00f2 \"aritmetica politica\", ovvero \"l'arte di ragionare mediante le cifre sulle cose che riguardano il governo\"; tra le cose che maggiormente interessavano al governo, del resto, vi erano l'entit\u00e0 della popolazione e la quantit\u00e0 di ricchezza che essa aveva a sua disposizione, dalle quali dipendeva in ultima analisi la forza degli Stati in competizione tra loro. Demografia e calcolo del reddito nazionale furono quindi gli ambiti in cui si esercit\u00f2 la creativit\u00e0 dei primi \"aritmeti politici\".\nNel primo campo un autentico precursore fu John Graunt (1620 - 1674), un mercante londinese, che tramite lo studio dei registri di mortalit\u00e0, riusc\u00ec per primo a rilevare l'approssimativa costanza di certi rapporti demografici e a costruire una prima e rudimentale \"tavola della mortalit\u00e0\". Le sue \"Natural and Political Observations on the Bills of Mortality\" risalenti al 1662 possono essere considerate a buon diritto come l'opera fondatrice della demografia. Il metodo statistico elaborato da Graunt per il settore demografico fu poi ripreso da William Petty, che nel suo \"Political Arithmetic\", pubblicato postumo nel 1690, espose i principi fondamentali della nuova disciplina.\nNei medesimi anni, venne data alle stampe l'opera di un altro grande aritmeta politico, Gregory King (1648 - 1712), il quale nelle sue \"Natural and Political Observations and Conclusion upon the State and Condition of England\" risalenti al 1698 formul\u00f2 una stima della popolazione e del reddito totale dell'Inghilterra, giungendo a conclusioni ritenute abbastanza verosimili.\nIn Francia un tentativo simile venne effettuato dal ministro del re Luigi XIV ed economista S\u00e9bastien de Vauban (1633 - 1707), che stim\u00f2 la popolazione del Regno di Francia intorno ai venti milioni di abitanti - valutazione condivisa dagli storici attuali.\nAi problemi statistici si interessarono anche alcune delle menti pi\u00f9 brillanti dell'epoca: il fisico olandese Christiaan Huygens (1629 - 1695) elabor\u00f2 delle tavole di mortalit\u00e0, l'astronomo inglese Edmund Halley (1656 - 1742) avanz\u00f2 una serie di ipotesi sul numero di abitanti dei vari Paesi europei, mentre in Germania il grande filosofo Gottfried Leibniz (1646 - 1716) sugger\u00ec la creazione di un ufficio statale di statistica. Degna di nota, in Italia, \u00e8 anche l'opera di Luca de Samuele Cagnazzi (1764-1852), il quale per primo, in Italia, forn\u00ec una definizione di statistica, nonch\u00e9 dei suoi scopi e limiti, in un periodo in cui, con Melchiorre Gioia, la disciplina viaggiava ancora nell'indeterminato.\nNel frattempo, in concomitanza con lo sviluppo di queste prime ed ancora rudimentali metodologie demografiche, ci si cominci\u00f2 a porre questo tipo di problemi anche per quanto concerneva la storia precedente: ci\u00f2 indusse a guardare in modo critico e diffidente ai dati forniti da quegli autori del passato che avevano cercato di quantificare il numero di abitanti di un territorio, le dimensioni di un esercito, i morti per un'epidemia, ecc. Un contributo importante, sotto questo profilo, venne da uno dei pi\u00f9 grandi pensatori del XVIII secolo, lo scozzese David Hume (1711 - 1776) il cui \"Of the Populousness of Ancient Nations\" diede inizio alla demografia storica. In tale testo Hume rilev\u00f2 come le cifre tramandateci dagli antichi fossero particolarmente inaffidabili, non solo perch\u00e9 le loro stime non avevano basi solide, ma anche perch\u00e9 i numeri di ogni tipo contenuti negli antichi manoscritti sono stati soggetti ad un'alterazione molto maggiore di qualsiasi altra parte del testo, in quanto ogni altro tipo di alterazione modifica il senso e la grammatica ed \u00e8 quindi pi\u00f9 facilmente individuata dal lettore e dal trascrittore.\nNel XVIII secolo fu definita e proposta dal filosofo tedesco Gottfried Achenwall come scienza deputata a raccogliere dati utili per governare meglio.\nDescrizione.\nStatistica e probabilit\u00e0.\nLa statistica \u00e8 in qualche modo legata alla teoria della probabilit\u00e0 rientrando entrambe nel pi\u00f9 vasto ambito della teoria dei fenomeni aleatori, ma mentre la teoria della probabilit\u00e0 si occupa di fornire modelli teorici probabilistici ovvero distribuzioni di probabilit\u00e0 adattabili ai vari fenomeni aleatori reali definendo i parametri della variabile aleatoria in questione, la statistica parte da un campione aleatorio per descrivere le sue propriet\u00e0 \"statistiche\" oppure risalire o inferire al modello probabilistico sotteso e alla stima dei suoi parametri (media, varianza, deviazione standard, moda, mediana).\nLa scienza statistica \u00e8 comunemente suddivisa in due branche principali:\nStatistica descrittiva.\nLa statistica descrittiva ha come scopo quello di sintetizzare i dati attraverso i suoi strumenti grafici (diagrammi a barre, a torta, istogrammi, box-plot) e indici (indicatori statistici, indicatori di posizione come la media, di dispersione, come la varianza e la concentrazione, di correlazione, di forma, come la curtosi e la skewness, ecc.) che descrivono gli aspetti salienti dei dati osservati, formando cos\u00ec il contenuto statistico. \nStatistica inferenziale.\nLa statistica inferenziale ha come obiettivo, invece, quello di stabilire delle caratteristiche dei dati e dei comportamenti delle misure rilevate (variabili statistiche) con una possibilit\u00e0 di errore predeterminata. Le inferenze possono riguardare la natura teorica (la legge probabilistica) del fenomeno che si osserva.\nLa conoscenza di questa natura permetter\u00e0 poi di fare una previsione (si pensi, ad esempio, che quando si dice che \"l'inflazione il prossimo anno avr\u00e0 una certa entit\u00e0\" deriva dal fatto che esiste un modello dell'andamento dell'inflazione derivato da tecniche inferenziali). La statistica inferenziale \u00e8 fortemente legata alla teoria della probabilit\u00e0.\nSotto questo punto di vista descrivere in termini probabilistici o statistici un fenomeno aleatorio nel tempo, caratterizzabile dunque da una variabile aleatoria, vuol dire descriverlo in termini di densit\u00e0 di distribuzione di probabilit\u00e0 e dei suoi parametri di media e varianza. La statistica inferenziale si suddivide poi in altri capitoli, di cui i pi\u00f9 importanti sono la teoria della stima (stima puntuale e stima intervallare) e la verifica delle ipotesi.\nApplicazioni.\nLa statistica \u00e8 utile ovunque sia necessaria una delle seguenti condizioni:\nIl metodo e le tecniche statistiche, tipicamente teoriche, assumono importanza fondamentale in molti altri ambiti applicativi di studio quale ad esempio la fisica (fisica statistica) qualora per manifesta complessit\u00e0 di analisi si debba rinunciare ad avere informazioni di tipo deterministico su sistemi fisici complessi o a molti gradi di libert\u00e0 accettandone invece una sua descrizione statistica. \nTra queste discipline ci sono anche l'economia, che si appoggia fortemente alla statistica (statistica economica, statistica aziendale ed econometria, oltre alla teoria dei giochi e delle decisioni) nella descrizione qualitativa (serie storiche) e quantitativa (modelli statistici) dei fenomeni socio-economici che incorrono all'interno del sistema economico; e alla psicologia, che si appoggia alla statistica nella ricerca delle caratteristiche e degli atteggiamenti degli individui e le loro differenze (psicometria).\nLa statistica \u00e8 uno strumento essenziale nella ricerca medica. La biostatistica fornisce infatti gli strumenti per tradurre l'esperienza clinica e di laboratorio in espressioni quantitative, tese a individuare se, e in che misura, un trattamento o una procedura abbia avuto effetto su un gruppo di pazienti.\nUn'altra applicazione estremamente comune nella societ\u00e0 \u00e8 quella dei sondaggi d'opinione, analisi di mercato e in generale qualunque analisi di dati campionari.\nNell'ambito dell'epistemologia post-positivista si sono sollevate voci critiche sull'attendibilit\u00e0 della statistica rispetto ai fenomeni non commensurabili e rispetto al concetto di inferenza statistica. Da un lato autori come il matematico Giorgio Israel criticano in radice la dignit\u00e0 epistemologica della statistica laddove non si limiti a descrivere gli andamenti delle popolazioni e laddove pretenda di occuparsi di fenomeni essenzialmente qualitativi come il comportamento individuale, la psicologia e persino i fenomeni biologici complessi. Dall'altro autori come l'ingegnere e matematico Bruno de Finetti hanno messo in evidenza la natura essenzialmente soggettiva, e non pi\u00f9 attendibile di una gradazione di fiducia, di ogni valutazione di probabilit\u00e0, e di conseguenza di ogni induzione e inferenza che parta dal campione per \"asserire\" connotati di una popolazione."}
{"id": "3811", "revid": "1632387", "url": "https://it.wikipedia.org/wiki?curid=3811", "title": "Saskatchewan", "text": "Il Saskatchewan \u00e8 una provincia del Canada occidentale.\nCon i suoi il Saskatchewan confina a nord con i Territori del Nord-Ovest, a est con il Manitoba, a sud con gli Stati Uniti d'America (Montana e Dakota del Nord), a ovest con l'Alberta; il capoluogo \u00e8 Regina, un'altra grande citt\u00e0 \u00e8 Saskatoon. Prende il nome dall'omonimo fiume che vi scorre.\nGeografia.\nGeografia fisica.\nSu un'ampia scala la forma del Saskatchewan appare come un quadrilatero i cui confini sono situati quasi perfettamente sul 49\u00ba e 60\u00ba parallelo nord e sul 100\u00ba e 102\u00ba meridiano ovest. Tuttavia, a causa delle dimensioni della provincia, le linee di confine dei paralleli sono curve.\nInoltre il confine orientale della provincia \u00e8 parzialmente deformato e non segue sempre la stessa linea di longitudine; le correzioni furono elaborate dagli ispettori che misurarono i lotti di terreno per il programma di colonizzazione del territorio (1880-1928). Il Saskatchewan \u00e8 l'unica provincia canadese a non possedere confini geografici delimitati da caratteristiche fisiche (mari, montagne o fiumi). \u00c8 inoltre, assieme all'Alberta, una delle due sole province prive di sbocchi sul mare.\nNel Saskatchewan si trovano due grandi regioni naturali: lo Scudo canadese a nord e le pianure interne a sud. Il Saskatchewan \u00e8 in gran parte coperto dalla foresta boreale, eccezione fatta per l\"Athabasca Lake Sand Dunes\", la pi\u00f9 grande duna di sabbia del mondo a nord del 58\u00ba parallelo, vicino alla riva meridionale del Lago Athabasca. Nel sud \u00e8 presente un'altra zona con dune sabbiose, conosciuta con il nome di \"Great Sand Hills\" che copre pi\u00f9 di 300 chilometri quadrati.\nLa regione delle Cypress Hills, che si trova nell'angolo sud-occidentale del Saskatchewan, e le \"Killdeer Badlands\" (Grasslands National Park), sono le sole zone della provincia rimaste sopra i ghiacci durante l'ultima glaciazione. Nelle Cypress Hills si trova anche il punto pi\u00f9 elevato della provincia, a metri sul livello del mare. Il punto pi\u00f9 basso, a 213 metri \u00e8 la riva del Lago Athabasca nell'estremo nord. I vari fiumi che percorrono questo territorio si raccolgono in tre grandi bacini di drenaggio, che si dirigono verso l'Oceano Artico, la Baia di Hudson, e il Golfo del Messico.\nClima.\nIl Saskatchewan si trova lontano da qualsiasi corso d'acqua significativo il che, combinato con la sua latitudine nord, contribuisce a creare nelle regioni centrali e orientali un clima fresco in estate, una variante umida del clima continentale, mentre assistiamo ad un clima secco, steppico semi-arido, nella parte meridionale e sud-occidentale della provincia. Il Nord si caratterizza per un clima subartico.\nL'estate pu\u00f2 essere anche molto calda, con temperature talvolta superiori ai (), durante il giorno, con un'umidit\u00e0 decrescente da nord-est a sud-ovest. Soffiano venti caldi dal sud degli Stati Uniti soprattutto durante i mesi di luglio e agosto.\nL'inverno per contro pu\u00f2 essere particolarmente freddo, con le temperature massime che talvolta non salgono sopra i () anche per settimane. I venti caldi che soffiano da ovest, detti \"chinhook\", portano alle volte periodi di clima pi\u00f9 mite. Le precipitazioni medie annuali sono intorno ai annui in buona parte della provincia, con il grosso delle piogge concentrate nei mesi di giugno, luglio e agosto.\nStoria.\nPrima dell'arrivo degli europei le terre del Saskatchewan erano gi\u00e0 popolate da trib\u00f9 di nativi, fra le quali gli Athabaskan, gli Algorquiana e i Sioux. Come per buona parte del Canada Occidentale, i primi uomini bianchi che si spinsero in questa regione erano attirati da possibilit\u00e0 di affari nel commercio delle pellicce con gli indigeni. Fra i primi Henry Kelsey che nel 1690 risal\u00ec parte del fiume Saskatchewan.\nIl primo insediamento europeo fu il Fort de la Corne fondato dai francesi nel 1753. Successivamente nel 1774 si install\u00f2 a Cumberland House la Compagnia della Baia di Hudson, titolare dei diritti di sfruttamento di tutta la cosiddetta Terra di Rupert, una vastissima e sconosciuta regione che si spingeva dalla Baia di Hudson alle Montagne Rocciose. Quando la compagnia trasfer\u00ec nel 1870 il controllo della Terra di Rupert alla corona britannica e questa al governo del Canada, la regione entr\u00f2 a far parte degli immensi Territori del Nord-Ovest. Fra gli anni cinquanta e sessanta dell'Ottocento si susseguirono esplorazioni scientifiche attraverso le vaste praterie occidentali, ma una pi\u00f9 seria (anche se parziale) colonizzazione fu possibile solo con l'arrivo della ferrovia: la Canadian Pacific Railway che avrebbe collegato Montr\u00e9al a Vancouver sul finire del XIX secolo.\nNel 1882 il Canada cre\u00f2 quattro nuovi distretti: Assiniboia, Athabasca, Alberta e Saskatchewan. Quest'ultimo divenne provincia il 1\u00ba settembre 1905.\nEconomia.\nSebbene l'economia del Saskatchewan sia stata tradizionalmente agricola, oggi il panorama produttivo \u00e8 molto pi\u00f9 diversificato, tanto che in termini di P.I.L. il settore primario contribuisce solo per un 6,8% alla ricchezza della provincia. Al grano, la coltivazione pi\u00f9 comune, si affiancano una vasta gamma di altre produzioni come lino, colza, segale, avena.\nRilevante \u00e8 lo sfruttamento delle riserve forestali nelle regioni settentrionali, ma \u00e8 il settore minerario a ricoprire un'importanza vitale, se si pensa che nell'esportazione di uranio e potassio il Saskatchewan \u00e8 fra i leader mondiali. Dal sottosuolo si estrae anche petrolio, con interessanti giacimenti nell'area Lloydminster-Kerrobert-Kindersley, e gas naturale nelle regioni pi\u00f9 occidentali. Per queste fonti energetiche il Saskatchewan \u00e8 secondo solo all'Alberta nel panorama canadese.\nCitt\u00e0.\nLe dieci principali citt\u00e0:\nPolitica.\nA capo del governo della provincia c'\u00e8 il Premier del Saskatchewan.\nSociet\u00e0.\nEvoluzione demografica.\n\"Fonte: Statistics Canada\"\nSport.\nFootball canadese.\nPer quanto riguarda lo sport, il Saskatchewan non ha franchigie che giocano nel circuito del \"Big Four\" nord americano (le 4 grandi leghe sportive professionistiche americane). Ha comunque un team rappresentativo che gioca nella Canadian Football League, la lega professionistica del Football canadese: il Saskatchewan Roughriders, con sede a Regina."}
{"id": "3816", "revid": "108609889", "url": "https://it.wikipedia.org/wiki?curid=3816", "title": "Strumento a fiato", "text": ""}
{"id": "3817", "revid": "1318658", "url": "https://it.wikipedia.org/wiki?curid=3817", "title": "Sistema statistico nazionale", "text": "Il Sistema statistico nazionale (SISTAN) \u00e8 la rete di soggetti pubblici e privati che fornisce l'informazione statistica ufficiale in Italia. Istituito con , viene gestito dall'Istituto nazionale di statistica e rilascia la documentazione sotto licenza Creative Commons BY-SA.\nLa funzione statistica per l'indirizzo delle decisioni pubbliche.\nIn Italia, la formazione del Sistema statistico nazionale, oggi denominato SISTAN, ha avuto un cammino lungo e tormentato. Dall'istituzione della \"Divisione di statistica generale\" presso il Ministero dell'agricoltura, industria e commercio nel 1861, con la quale la funzione statistica veniva organizzata a livello nazionale, alla costituzione di un \"Ufficio di statistica presso\" il Ministero di Grazia e Giustizia (1872), al trasferimento della funzione statistica generale presso il Ministero dell'Interno (1878), al ritorno del \"Servizio Statistico dello Stato\" presso il Ministero dell'Agricoltura con Bodio nel 1892, alla costituzione di una \"Giunta statistica\" presso ogni prefettura, alla crisi del primo ventennio del secolo, alle leggi del 1923 e del 1929, di riorganizzazione del sistema e di costituzione dell'Istat, Istituto di Stato con personalit\u00e0 giuridica e gestione autonoma per l'unit\u00e0 di direzione scientifica e il coordinamento dei metodi d'indagine (Parenti, 1986).\nAlla base della legislazione di riforma del Sistema statistico nazionale c'\u00e8 il cosiddetto rapporto Moser, che ha esaminato tre settori fondamentali dell'attivit\u00e0 statistica pubblica (\"conti economici\", \"Pubblica Amministrazione\" e \"prezzi\"), per indicare una serie di esigenze di modernizzazione organizzativa, tecnica e metodologica, aderenti anche agli standard internazionali. La statistica pubblica deve essere un servizio centrale a disposizione della collettivit\u00e0, oltre che del governo.\nTale situazione esige, quindi, che la funzione sia svolta da un'unica organizzazione pubblica o da pi\u00f9 organizzazioni pubbliche, tra loro fortemente integrate, al fine di evitare contraddittoriet\u00e0 e confusione, garantire affidabilit\u00e0 ai risultati delle indagini, certificandoli e consentendo al governo di fare scelte legittime sotto il profilo statistico.\nObiettivi.\nIl SISTAN connette in un'unica rete tutte le competenze disperse nelle varie amministrazioni, con l'obiettivo di acquisire nuove e maggiori conoscenze per influire sui processi decisionali della Pubblica Amministrazione (P.A.) e con quello ulteriore di ridurre la molestia verso il pubblico e le imprese che ha raggiunto livelli eccessivi. In questo disegno, l'Istat diventa un centro di coordinamento, di ricerca, di consulenza, di formazione, di garanzia metodologica, anche se perde in un certo senso il vecchio privilegio di monopolio, trasformandosi in un'azienda in grado di fornire servizi al pubblico, puntando su schemi privatistici.\nPrima della riforma, da anni, era stata riscontrata, a livello politico, sindacale e tecnico, la necessit\u00e0 di una riforma che regolasse la materia in maniera organica e completa e che tenesse conto di due fatti importanti: la realt\u00e0 politica delle regioni e l'uso delle nuove tecnologie informatiche.\nIl precedente importante per la riforma del sistema \u00e8 costituito dall'articolo 24 della legge 400/88 \"Disciplina dell'attivit\u00e0 di governo e ordinamento della Presidenza del Consiglio dei Ministri\". Tale articolo prevedeva una delega per il Governo da emanare, entro un anno dalla data di entrata in vigore della legge, norme aventi valore di legge ordinaria per la riforma degli enti e degli organismi pubblici di informazione statistica in base ai seguenti principi e criteri direttivi:\nOrgani.\nSecondo l'articolo 2 del D. L. vo 322/89, fanno parte del SISTAN:\nNella parte relativa all'Istat, che si trasforma da Istituto Centrale in Istituto Nazionale di Statistica, si parla dei nuovi compiti, del Presidente, degli organi collegiali.\nNel Sistema statistico nazionale uno dei punti pi\u00f9 delicati era quello relativo all'articolazione delle competenze tra i vari soggetti pubblici in merito alla raccolta, al trattamento, alla analisi ed alla diffusione della informazione statistica.\nAl \"livello centrale\", la cospicua innovazione prevista dalla legge \u00e8 di costituire, presso le amministrazioni centrali e le aziende autonome, uffici alle dipendenze funzionali dell'Istat e diretti da un funzionario designato dal Ministro, sentito il Presidente dell'Istat. Inoltre, anche presso enti e organismi pubblici possono essere costituiti Uffici di statistica.\nAl \"secondo livello\", oltre agli uffici regionali Istat di corrispondenza, vi sono gli uffici delle regioni e delle province autonome, istituiti con legge regionale e coordinati dalla Presidenza del Consiglio dei ministri e dall'Istat dal punto di vista metodologico.\nAl \"terzo livello\" c'\u00e8 una variet\u00e0 di enti, costituiti dagli uffici di statistica delle prefetture, dagli uffici delle province, dagli uffici delle camere di commercio: i primi assicurano il coordinamento a livello provinciale delle fonti statistiche, cos\u00ec come individuate dall'Istat, e mantengono le loro competenze specifiche nell'area demografico\u00a0\u2013 sociale; i secondi sviluppano la loro competenza nell'interesse della provincia; i terzi mantengono le loro competenze statistiche prevalentemente nell'area economica.\nIl \"quarto livello\", infine, \u00e8 quello di USL, o grandi comuni, o loro consorzi.\n\u00c8 stato inoltre istituito un \"Comitato di indirizzo e di coordinamento dell'informazione statistica\", composto da rappresentanti di amministrazioni statali in grado di valutare il problema della produzione di statistiche ufficiali nei suoi aspetti pratici.\nL'organo collegiale di garanzia, denominato \"Commissione per la garanzia dell'informazione statistica\", \u00e8 istituito presso la Presidenza del Consiglio, al fine di garantire:\nPromozione, gestione e controllo della produzione di statistiche.\nLivello centrale.\nL'art. 1 della legge, che regolamenta le attivit\u00e0 di rilevazione, elaborazione, analisi, diffusione e archiviazione dei dati statistici, svolte dagli uffici di informazione statistica, prescrive che questa sia fornita ufficialmente al Paese e agli organismi internazionali attraverso il SISTAN, per il quale va realizzata l'unit\u00e0 di indirizzo, l'omogeneit\u00e0 organizzativa e la razionalizzazione dei flussi informativi, prima a livello centrale e poi a livello locale.\n\u00c8 prescritto dall'articolo 3 che, presso le amministrazioni centrali dello Stato e le aziende autonome, siano istituiti Uffici di statistica alle dipendenze funzionali dell'Istat, uffici cui sono preposti dirigenti o funzionari designati dal Ministro competente, sentito il presidente dell'Istat.\nUn altro livello, che pu\u00f2 essere considerato centrale, \u00e8 quello previsto dall'art. 4, che d\u00e0 la facolt\u00e0, sulla base delle direttive del Presidente del Consiglio dei ministri, sentiti il Ministro vigilante e il presidente dell'Istat, di costituire uffici presso enti ed organismi pubblici. Tale norma tende a far entrare nel sistema quegli enti che dispongono di notevoli giacimenti di informazioni. Tali uffici sono costituiti tenendo conto dell'importanza delle attivit\u00e0 svolte dall'ente dal punto di vista statistico.\nUna terza categoria di uffici, individuata sempre dall'art. 4, \u00e8 quella di enti che, pur non facendo parte del SISTAN, svolgono attivit\u00e0 nelle materie bancarie e sono tenuti a fornire dati aggregati e ad uniformarsi alla legge e alle disposizioni comunitarie per la parte statistica. In questo modo viene integrato nel sistema anche il delicato settore delle statistiche creditizie, monetarie e valutarie, tenendo conto delle particolari esigenze della Banca centrale e dell'Ufficio Italiano Cambi.\nLivello regionale.\nIl secondo livello \u00e8 quello regionale.\nLa posizione dell'Istat \u00e8 stata sempre favorevole allo sviluppo delle autonomie regionali, anche nel campo statistico, nel senso che avere istituti regionali di statistica non \u00e8 di ostacolo all'attivit\u00e0 dell'organo 'centrale', a condizione che la loro attivit\u00e0 sia coordinata e standardizzata.\nL'art. 5 della legge dice che spetta ad ogni regione e alle province autonome istituire con proprie leggi uffici di statistica. Secondo una recente indagine, esistono in ogni regione strutture di coordinamento statistico che hanno per\u00f2 collocazione differente: individuati quattro grossi settori, facenti capo il primo alla presidenza, il secondo all'ufficio studi, il terzo alla programmazione, il quarto all'informatica, la situazione dei vari uffici vede una prevalenza di collocazione nel settore della programmazione.\nIl vero problema \u00e8 costituito dalla esigenza della regione di disporre, per la propria attivit\u00e0 di programmazione territoriale, di dati a vari livelli di disaggregazione. Premesso che il dato individuale non pu\u00f2 essere comunque disponibile (se non in forma anonima), non si pone il problema della disponibilit\u00e0 dei dati per quanto riguarda quelli raccolti direttamente dalla regione quale ufficio del SISTAN, mentre per le altre esigenze di diversa aggregazione essi possono chiedere elaborazioni direttamente all'Istat.\nLivello provinciale.\nAl livello provinciale sono attivi numerosi uffici: in quasi ogni provincia esistono tre distinte entit\u00e0: la Prefettura, la Provincia e la Camera di Commercio, Industria, Artigianato e Agricoltura.\nTutte le prefetture hanno istituito un ufficio di statistica: \u00e8 compito degli uffici costituiti presso le prefetture il coordinamento, il collegamento e l'interconnessione, a livello provinciale, di tutte le fonti pubbliche preposte alla raccolta e all'elaborazione dei dati statistici individuate dall'Istat. Sembra tuttavia si sia semplicemente provveduto ad assegnare la funzione statistica ad altro ufficio preesistente (l'Ufficio documentazione).\nCirca l'attivit\u00e0 svolta, si segnala una certa difficolt\u00e0 ad assumere il ruolo previsto dalla legge, anche se si riscontrano casi di maggiore impegno nei compiti statistici attuali ed una certa attivit\u00e0 di sollecitazione verso gli enti locali affinch\u00e9 questi istituiscano l'ufficio di statistica.\nIn tempi precedenti alla riforma, gli uffici di statistica delle Camere di Commercio avevano competenza nelle seguenti materie: censimenti economici e demografici; attivit\u00e0 economiche, industriali dell'artigianato e commercio interno; statistiche dell'edilizia; prezzi; statistiche sulle condizioni di vita della popolazione. E gi\u00e0 allora si affermava che non rientravano nelle competenze camerali le seguenti attivit\u00e0 statistiche: istituiti di ricovero; dormitori pubblici; colonie estive; asili nido; corsi professionali; stampa periodica.\nDa un punto di vista sistematico, le indagini di competenza camerale possono essere distinte in tre gruppi:\nPer quanto riguarda il temuto conflitto tra competenze delle prefetture e delle Camere di commercio, e necessario vedere non solo gli aspetti giuridici, ma anche quelli pragmatici, che possono essere protocollati e regolamentati attraverso accordi tra Istat e Camere di Commercio. La certezza \u00e8 che l'inserimento delle prefetture sar\u00e0 efficiente, soprattutto nella parte socio\u00a0\u2013 demografica, sanitario\u00a0\u2013 assistenziale e ambientale, mentre sul versante economico continuer\u00e0 a valere la tradizione storica della competenza delle Camere di commercio, le quali mantengono la esclusivit\u00e0 per quanto concerne i censimenti.\nTutte le Camere di Commercio sono dotate da tempo di un Ufficio di statistica che, di regola, \u00e8 costituito dall'ex U. P. S. (Ufficio Provinciale di Statistica). L'attivit\u00e0 degli U. P. S. \u00e8 rimasta quella svolta prima della emanazione del D. L. vo 322/89; vengono tuttavia segnalati un certo malcontento per la nuova posizione del Sistema statistico nazionale e, di conseguenza, una qualche tendenza a ridimensionare le gi\u00e0 limitate risorse assegnate alla funzione statistica. Sono, infatti, note le carenze di organico che caratterizzano alcune Camere di Commercio le quali, tuttavia, sembrano aver compreso il nuovo ruolo e si mostrano interessate a sviluppare i servizi rivolti alle imprese.\nLivello comunale e intermedio.\nIl decreto legislativo prevede Uffici di statistica presso i comuni e presso le Unit\u00e0 Sanitarie Locali, prescrivendo che, entro sei mesi dalla entrata in vigore del decreto, gli enti locali che non abbiano ancora provveduto, istituiscano, anche in forma consortile o associata, un ufficio di statistica.\nIl problema comunale \u00e8 stato affrontato da Limone (1989), il quale ha riaffermato l'esigenza di intendere il comune, non solo come semplice punto di partenza delle informazioni, ma anche come soggetto ricevente delle stesse. In questo senso, opera dal 1983 la \"Commissione nazionale informatica e statistica\" dell'ANCI (Associazione Nazionale Comuni Italiani), che ha riaffermato il ruolo della statistica a livello locale, proponendo modelli organizzativi, di rilevazione, di gestione, di utilizzazione e diffusione dei dati e, in ugual senso, opera un gruppo paritetico Istat\u00a0\u2013 ANCI, che ha studiato la funzione dello statistico comunale.\nIl comune, come pi\u00f9 importante fornitore dei dati del paese, in genere, soffre per il mancato ritorno dei dati prodotti e lo scarso coordinamento delle informazioni.\nSpesso la funzione statistica \u00e8 attribuita nel comune ad uffici gi\u00e0 gravati di altri compiti, quando addirittura l'ufficio non esista solo dal punto di vista formale. Le cause di una cos\u00ec scarsa attuazione del SISTAN a livello comunale sono facilmente intuibili: oltre alla carenza di risorse, la difficolt\u00e0 di applicare le direttive emanate dal Comitato di coordinamento e indirizzo dell'Istat.\nGli uffici previsti a livello comunale e tutti quelli previsti ai livelli precedenti, compreso l'Istat, si vedono attribuiti dall'art. 6 del decreto legislativo di riforma i seguenti compiti:\nUn problema particolare \u00e8 quello della dirigenza degli Uffici di statistica che, secondo alcuni, dovrebbe essere affidata a dirigenti con qualificazione professionale, convalidata dall'iscrizione all'Albo. Il punto \u00e8 che non sono state ancora approvate le proposte di legge relative all'ordinamento della professione di statistico e alla costituzione dell'Albo.\nRelazioni tra SISTAN, ISTAT e altre strutture dello Stato.\nFunzione di coordinamento.\nIl coordinamento di un sistema \u00e8 un'attivit\u00e0 necessaria e indispensabile. I modi e gli strumenti per evitare il caos e l'anarchia sono gli standard e le tecnologie informatiche. Il tentativo deve essere quello di semplificare e razionalizzare e, nello stesso tempo, di uniformare: indubbiamente la funzione statistica aveva necessit\u00e0 di una forte spinta al decentramento, ma contemporaneamente di una forte funzione di coordinamento. Cos\u00ec come nella P. A. si \u00e8 avvertita, da tempo, l'esigenza, di integrare prima le tecnologie, poi le metodologie e, infine, i sistemi informativi e le soluzioni, nell'ambiente statistico si pone ora l'esigenza di coordinare i vari protagonisti che il nuovo scenario prevede, con la necessit\u00e0 che si evolvono i nuovi partner affinch\u00e9 evolva tutto il sistema.\nL'Istat ha il compito di vigilare sui sistemi informativi statistici. Si attribuisce alla Funzione pubblica il compito di coordinamento dei grandi progetti, curando soprattutto i progetti intersettoriali, di valutare politicamente e strategicamente i progetti stessi e di preparare il piano dell'informatizzazione, che, come il piano statistico nazionale, ha una periodicit\u00e0 triennale.\nNel caso del SISTAN, la legge, dopo aver distribuito l'attivit\u00e0 statistica in molti uffici, vuole ricostruire una funzione forte di coordinamento. E cos\u00ec, al coordinamento statistico deve seguire quello legislativo, soprattutto facendo in modo che nelle future normative si faccia cenno a quelle che sono le situazioni statistiche e informatiche standardizzate: il che significa che le nuove leggi, oltre ad avere la copertura legislativa e finanziaria, debbono avere anche quella statistica.\nUna delle ipotesi che viene frequentemente fatta per poter gestire la miriade di uffici che costituiscono il SISTAN, \u00e8 quella di raccogliere tali enti in un elenco ufficiale che tenga conto della esistenza di diritto dell'ufficio (costituzione formale), o dell'esistenza di fatto dello stesso.\nGrandi sistemi informativi della Pubblica Amministrazione.\nNell\"area delle finanze\" i giacimenti informativi sono di notevole importanza: tra essi vengono individuati, principalmente, il sistema informativo dell'Anagrafe tributaria, che contiene l'archivio anagrafico, l'archivio delle imposte dirette, l'archivio IVA e il registro delle conservatorie. I dati contenuti in tali archivi consentono, ovviamente, di ottenere informazioni statistiche soltanto di carattere derivato, in quanto gli archivi si riferiscono ad attivit\u00e0 di tipo gestionale e contengono prevalentemente dati individuali e di carattere riservato. Fanno parte dell'area delle finanze anche gli archivi dei Monopoli di Stato e della Guardia di Finanza.\nNell'area dei \"Ministeri finanziari\" sono presenti il sistema della Ragioneria Generale dello Stato (RGS), sviluppato con la collaborazione di Italsiel, e il sistema del Provveditorato Generale dello Stato. \u00c8, inoltre, importante, dal punto di vista statistico, il sistema storico\u00a0\u2013 statistico del bilancio dello Stato, sviluppato in un linguaggio di quarta generazione presso la RGS.\nNell\"area della giustizia\" sono individuabili alcuni importanti sistemi, quale quello informativo della Corte di Cassazione, quello del Casellario giudiziale, quelli degli Istituti di prevenzione e pena, degli Uffici giudiziari, dei Tribunali per i minorenni e quello per l'informatica individuale del Ministero, con funzioni, oltre che di automazione d'ufficio, anche di supporto nei confronti degli altri sistemi.\nNell\"area della sanit\u00e0\" sono costituiti sistemi informativi riguardanti, da un lato, l'amministrazione sanitaria e, dall'altro, invece, tutto il settore dell'ambiente.\nL\"area dei beni culturali\", da un lato raccoglie tutto il patrimonio informativo relativo alla cultura italiana sulla base di appositi progetti predisposti dal Ministero competente e, dall'altro, si indirizza specificatamente verso quello che \u00e8 il Servizio bibliotecario nazionale, che prevede un catalogo comune per il controllo delle risorse.\nNel \"comparto dell'istruzione\" il patrimonio informativo \u00e8 di notevoli dimensioni e rilevanza e si riferisce, soprattutto, alla scuola secondaria superiore ed agli istituiti di ricerca. Il limite di questo sistema informativo \u00e8 duplice, non considerando, da un lato, la scuola elementare e, dall'altro, la parte relativa all'istruzione privata. L'area universitaria non fa parte di questo sistema ed \u00e8, invece, gestita autonomamente dai centri di ricerca universitari.\nNell\"area agricoltura\" esiste un notevole giacimento di informazioni di razionalizzazione nel sistema 'Agrisiel' che, attraverso il telerilevamento, sta preparando anche una cartografia tematica relativa al settore agricolo (SIAN).\nNell\"area previdenziale\" fanno spicco due sistemi informativi: uno \u00e8 quello del Ministero del Lavoro e della Previdenza Sociale, per il quale l'Istat ha dato la sua collaborazione in fase di creazione e continua a dare assistenza in fase di aggiornamento; l'altro si riferisce all'immenso patrimonio informatico costituito dagli archivi dell'INPS (Istituto Nazionale Previdenza Sociale), archivi che sono stati recentemente aperti al pubblico e che si sta tentando di correlare gli archivi della CERVED e dell'Anagrafe tributaria, attraverso un progetto finalizzato.\nIl \"Ministero dell'Interno\" raccoglie fondamentalmente tre tipi di informazioni, che corrispondono, in linea di massima, ai centri elettronici dipendenti dal Ministero stesso.\nVi sono poi altri \"grandi enti\" possessori di archivi, ad esempio l'ENEA, la SIP, l'Enel, la SIAE, eccetera.\nInfine, i \"sistemi locali\", con al primo posto le Anagrafi comunali le quali, se opportunamente razionalizzate, potrebbero in qualche modo sostituirsi al sistema censuario o, per lo meno, dare vantaggi in tale area per il futuro.\nProgramma statistico nazionale.\nUna delle parti pi\u00f9 qualificanti della legge di riforma \u00e8 costituita dal Programma Statistico Nazionale (PSN), il quale ha durata triennale (la programmazione \u00e8 a triennio fisso e viene aggiornata annualmente).\nIl PSN parte dal presupposto di fornire un servizio pubblico per la circolazione delle informazioni, con la tutela del segreto statistico; il SISTAN, creando una rete di collegamento, vuole riportare la statistica l\u00e0 dove si formano le decisioni, ma il pluralismo delle fonti deve essere coordinato con gli atti di indirizzo e coordinamento.\nIl PSN afferma che la produzione deve essere orientata all'utente, il quale deve avervi ampio accesso; i dati devono essere usati in maniera coordinata, organizzati in serie temporali e forniti tempestivamente, debbono essere imparziali, coordinati con EUROSTAT, standardizzati ed integrati per l'interconnessione dei sistemi informativi.\nObiettivi principali del primo PSN sono: potenziamento delle rilevazioni sociali ed ambientali, migliore conoscenza delle piccole imprese, conoscenza del fenomeno terziario, miglioramento della tempestivit\u00e0 nella fornitura dati, miglioramento nella diffusione dati, costituzione di uno schedario delle istituzioni, analisi di aree microterritoriali, utilizzo del telerilevamento. Il PSN distingue: rilevazione, o reperimento informazioni di base; elaborazione, o utilizzo dei risultati di altre fonti, studio progettuale, o ricerca innovativa.\nNell\"area demografica\" \u00e8 previsto: studio dinamica popolazione, completamento censimento, costituzione nuove basi territoriali, censimento degli italiano all'estero, censimento stranieri, costituzione atlante comuni, costituzione atlante geografico tematico, studio mortalit\u00e0 per condizione socio economica, rilevazione concessioni cittadinanza, ricerca sulla fecondit\u00e0, costruzione tavole mortalit\u00e0.\nNell\"area economica\" sono previste le seguenti attivit\u00e0: integrazione statistiche trasporti, potenziamento statistiche servizi alle famiglie ed alle imprese, completamento censimento agricoltura, costituzione archivio aziende agricole, censimento industriale servizi e istituzioni, nuovo sistema standardizzato conti economici, costituzione registro negozi giuridici e successioni, elaborazioni congiunte ISCO, relazione previsionale e programmatica, rilevazione dogane, rilevazione trasporti, collaborazione con AGRISIEL, INEA, AIMA e Marina Mercantile, ristrutturazione schedario SIRIO, costituzione sottosistema statistiche industriali, indagine sulle opere pubbliche con CRESME, progetti FIO, indagine demanio enti pubblici, indagini Ministero Industria, rete di distribuzione, statistica commercio comunitario, sostituita da IVA (Intrastat), movimento turismo, trasporto su strada, revisione trasporto marittimo, incremento rilevazioni trasporto aereo, credito e assicurazioni, ricerca e sviluppo, cambio base prezzi, cambio indice retribuzioni contrattuali.\nNell\"area ambientale\" si prevedono: misuratori del degrado, conti satelliti dell'ambiente, metodi rilevazione standardizzati, censimento fonti di informazione ambientale, forme utilizzazione suolo, livelli di inquinamento di aria e acque, sistema informativo territoriale del Ministero Interno e Marina Mercantile.\nNell\"area metodologica\" le attivit\u00e0 si riferiranno a: classificazioni standard, definizione glossario termini statistici, disegni di campioni complessi, valutazione errori campionari, studio riservatezza dati, programma generalizzato ricerca errori.\nDal punto di vista metodologico si tende al largo uso di campioni, ad una informatizzazione spinta, all'utilizzo di risorse specializzate, ad una migliore organizzazione del lavoro sulle linee di produzione. Si parla anche di analisi e interpretazione dei dati con il massimo rigore scientifico, neutralit\u00e0 ed obiettivit\u00e0."}
{"id": "3818", "revid": "536103", "url": "https://it.wikipedia.org/wiki?curid=3818", "title": "Gergo", "text": "Gergo (per certi versi analogo a \"slang\", in inglese, e ad \"argot\", in francese) \u00e8 un termine usato per definire delle variet\u00e0 di lingua che vengono utilizzate da specifici gruppi di persone e che si sono sensibilmente allontanate dalla lingua o dal dialetto parlato di norma in zona.\nDescrizione generale.\nIn genere, ogni generazione o gruppo sociale sviluppa delle sue variet\u00e0 di linguaggio, per il semplice fatto che i vari componenti parlano pi\u00f9 spesso \"tra loro\" che \"con gli altri\", oppure perch\u00e9 essi intendono, in modo deliberato, non farsi capire da chi non fa parte del gruppo. Un esempio di linguaggio tendenzialmente gergale \u00e8 la lingua delle culture giovanili: il fenomeno \u00e8 interessante per il fatto che qualche volta gli adulti non riescono a capire il linguaggio dei giovani, e tutto ci\u00f2 non pu\u00f2 essere spiegato soltanto con il passare degli anni (spesso, il fatto ha delle ragioni anche e soprattutto sociali).\nSostanzialmente, per\u00f2, si intende come gergo vero e proprio un idioma segreto.\nAlcune delle parole appartenenti ad un gergo (conosciuto per essere poco durevole nel tempo) possono comunque, prima o poi, entrare a far parte della lingua corrente, dopo essere state create per il gergo.\nI gerghi in senso stretto.\nLe caratteristiche fondamentali di un gergo vero e proprio sono:\nEsempi.\nA livello internazionale si ricorda il fenomeno di alcuni Cockney londinesi come il rhyming slang, in cui alle parole o frasi vengono sostituite altre parole o frasi che fanno rima con esse (ad esempio \"apples and pears\" al posto di \"stairs\"). In Francia, parlando il Verlan, le parole vengono pronunciate all'inverso, anagrammando singole lettere o sillabe: lo stesso nome di questa parlata non \u00e8 altro che l'inverso (pronunciato) dell'espressione francese \"l'envers\". Un fenomeno analogo (il \"vesre\", cio\u00e8 \"rev\u00e9s\") si trova in molti vocaboli del lunfardo di Buenos Aires, e in Grecia il podan\u00e0 (Greco: \u03c0\u03bf\u03b4\u03b1\u03bd\u03ac, cio\u00e8 \u03b1\u03bd\u03ac\u03c0\u03bf\u03b4\u03b1 che significa inverso).\nIn Italia e nelle valli del Cantone Ticino erano e in parte sono ancora parlati numerosi gerghi, per lo pi\u00f9 nati all'interno di comunit\u00e0 di artigiani girovaghi. Molti di questi gerghi, che in genere assommano a poche centinaia di termini, sono oramai estinti (specie a causa della progressiva scomparsa dei mestieri fra i quali erano diffusi).\nPer la maggior parte sono riconducibili alla lingua italiana o a uno dei suoi dialetti, ma non mancano (e anzi sono talvolta comuni a gerghi anche geograficamente distanti) lessemi di ascendenza albanese o neogreca, poich\u00e9 queste attivit\u00e0 ambulanti erano spesso esercitate da membri delle comunit\u00e0 grecaniche o arb\u00ebresh\u00eb. Analogamente si spiega la presenza, nei gerghi di mestieri, di prestiti dai gerghi parlati in Italia dalle comunit\u00e0 zingare, sia Rom che Sinti: i primi, fra i quali i \"camminanti\" siciliani e i \"Kalderasha\", in genere esercitanti l'attivit\u00e0 di arrotini, ramai (appunto \"calderai\") o allevatori di cavalli, i Sinti invece noti come giostrai.\nSegue un elenco dei gerghi italiani e del Canton Ticino:\nDato che spesso i gerghi perdono in fretta la loro segretezza o cadono in disuso, alcune parole nate in un gergo possono, come detto, sopravvivere per poi passare alla lingua standard: \u00e8 ad esempio il caso del termine \"cosa nostra\", parola che proviene dal gergo della mafia.\nI gerghi in senso lato.\nAccanto ai gerghi in senso stretto come li abbiamo visti finora, si parla anche di gerghi in senso lato, di \"parlata allusiva\". \nSi tratta di parlate che effettivamente sono in qualche modo codificate e vengono usate da un determinato gruppo sociale; ad esse manca per\u00f2 l'elemento di segretezza. Fra i gerghi in senso lato si possono comprendere i linguaggi giovanili e i gerghi professionali.\nI linguaggi giovanili.\nI linguaggi giovanili sovente si limitano a poche parole, non necessariamente impossibili da comprendere e spesso neanche tanto lontane dal parlato comune. Si pu\u00f2 quindi parlare, piuttosto che di gerghi, di \"parlate senza funzione criptica\" e \"parlate allusive\".\nQuesti linguaggi si avvalgono in genere di metafore o di semplici procedimenti metrici di troncamento o allungamento della parola, oppure di semplificazione della frase:\nSi tratta spesso di termini che hanno per oggetto il mondo dei tab\u00f9 e la vita \"altra\" rispetto a quella familiare piccolo-borghese: sessualit\u00e0, droga, mondo dei paninari, piccola malavita. Spesso, nel linguaggio corrente a livello internazionale, questi gerghi in senso lato vengono indicati con il termine di \"slang\".\nSe possibile, il gruppo sociale di giovani cerca di prendere le distanze da un \"establishment\" di \"benparlanti\" e \"benscriventi\". Il linguaggio comune contribuisce cos\u00ec alla formazione di un'identit\u00e0 di gruppo. Va comunque detto che i gruppi di giovani sono in grado di creare anche dei gerghi veri e propri, e che certi termini ed espressioni hanno non di rado un ambito d'uso regionale (un giovane romano non dir\u00e0 \"bella l\u00ec\" o \"ma quanto sei avanti?\", cos\u00ec come un milanese non user\u00e0 le espressioni \"una cifra\" o \"sto a rota\"). Particolare, e analogo al \"verlan\" francese, \u00e8 anche l'uso di inversioni (es. \"rosbi\" per \"sbirro\").\nParallelamente al linguaggio giovanile parlato se ne \u00e8 sviluppato anche uno scritto (vedi, ad esempio, il linguaggio degli SMS).\nDal 2001 sul sito internet de \"L'Espresso\" \u00e8 presente la sezione Slangopedia, un vocabolario on-line di espressioni gergali, colloquiali e giovanili della lingua italiana curato da Maria Simonetti ed aggiornato ogni due settimane con le nuove segnalazioni inviate dai lettori alla redazione. Sul linguaggio giovanile si pu\u00f2 consultare anche il sito LinguaGiovani dell'Universit\u00e0 di Padova.\nI gerghi professionali.\nSono linguaggi adoperati all'interno di talune attivit\u00e0 umane, destinati, almeno in principio, esclusivamente alla comunicazione fra gli appartenenti a queste categorie; sono caratterizzati dall'adozione di termini ed espressioni non necessariamente specialistici, e che in genere (similmente a quelli gergali) sono metaforici e connotativi.\nAlcuni di questi termini sono entrati a far parte del linguaggio comune e si sono estesi ad altri ambiti, al punto che difficilmente se ne riconosce l'origine gergale.\nA titolo esplicativo segue un parziale elenco di questi gerghi, fornendo qualche esempio lessicale:\nDato che il fenomeno non si limita all'utilizzo di termini tecnici, i gerghi professionali sono distinti dai cosiddetti linguaggi settoriali, il cui lessico non \u00e8 connotativo, ma denotativo e per lo pi\u00f9 privo di ambiguit\u00e0. In taluni casi di gergo professionale \u00e8 inoltre ravvisabile il proposito della segretezza, sicch\u00e9 queste parlate risultano pi\u00f9 affini ai gerghi veri e propri.\nLe lingue speciali.\nPer lingua speciale (o linguaggio settoriale) s'intende quello proprio di un certo settore dell'attivit\u00e0 umana, caratterizzato \u00abda un lessico specializzato, cio\u00e8 da una particolare terminologia che, nei linguaggi scientifici, \u00e8 il pi\u00f9 possibile rigorosa (i termini hanno definizioni esplicite e univoche, sono monosemici, non hanno sinonimi). I linguaggi settoriali sono detti anche sottocodici\u00bb.\nLa definizione di gergo per quel che riguarda i linguaggi scientifici, tecnici e finanziari \u00e8 perci\u00f2 impropria: la creazione di parole speciali e termini dotti nasce soltanto da esigenze legate alla comunicazione (che deve riferirsi specificamente a determinati concetti): dunque, essa non \u00e8 legata alle caratteristiche sociali dei parlanti. Di pi\u00f9, si \u00e8 in presenza di termini non adoperati solo in seno alla comunit\u00e0 (o, per meglio dire, al \u00absettore\u00bb) che ne fruisce ma, al contrario, divulgati attraverso libri e mezzi di comunicazione: se quindi, nella vita di tutti i giorni, si pu\u00f2 sentir parlare di gerghi scientifici o comunque specialistici (per es. \u00abgergo della medicina\u00bb o \"medichese\", \u00abgergo giuridico\u00bb o \"giuridichese\", \u00abgergo informatico\u00bb, ecc.), la linguistica preferisce denominarli linguaggi settoriali. La definizione \u00e8 riconosciuta in linguistica italiana, ma non \u00e8 di carattere universale: ad esempio, in inglese si fa una distinzione tra \"jargon\" (che comprende tra l'altro i linguaggi settoriali) e slang (che include anche i linguaggi giovanili).\nI gerghi e le loro fonti nella storia.\nEsempi di gergo in senso stretto nella storia dell'italiano sono attestati sin dal Medioevo; i fenomeni del vagabondaggio e del brigantaggio erano, tanto in Italia quanto in altri paesi come la Francia, le cause principali dei fenomeni di codificazione gergale.\nLa spinta della reazione non si fece attendere: era intenzione degli stati quella di \"decodificare\" i gerghi, di combatterli semplicemente \"spiegandoli\". Si trattava di una doppia replica, rivolta contro un fenomeno che era sia linguistico che sociale. Venivano pubblicate trattazioni sul modo di vivere e infrangere la legge di questi gruppi emarginati; la parte linguistica di questi \"trattarelli\" era costituita da glossari; si ricordino lo \"Speculum Cerretanorum\" di Teseo Pini in Italia (circa 1485) ed il \"Modo Nuovo de intender la lingua Zerga, cio\u00e8 parlar furbesco,\" pubblicato nel 1545 da Antonio Brocardo. \nLo scopo di questi libretti era, secondo gli autori, quello di mettere in guardia il lettore dalla minaccia di chi parlava gergo; si trattava in altre parole di informare su quelle che potevano essere le varie astuzie e abitudini di vagabondi, briganti e altri. La lettura costituiva pure oggetto di un certo divertimento, legato di certo al gusto del macabro e del proibito.\nAnche gli sforzi della Controriforma nel Seicento e in periodi pi\u00f9 tardi erano da considerarsi soprattutto di natura criminologica, come risposta della societ\u00e0 al formarsi di una controsociet\u00e0 nemica.\nPer quanto riguarda l'Ottocento, degli spunti di un certo interesse si trovano nei trattati di antropologia di quel secolo soprattutto in quelli di carattere criminologico e psichiatrico. C'era anche un certo gusto da parte dello studioso, quello di mostrare l'uomo in una degradazione e abiezione che si volevano congenite. Tali modi di considerare la natura umana erano chiara testimonianza del positivismo.\nNel Novecento si osserv\u00f2 una progressiva integrazione tra lo Stato ed i gruppi di fuorilegge. Questo riguarda ad esempio il fenomeno della mafia, la quale aveva in origine anche un suo linguaggio gergale. Ferrero ricorda il termine di \"mafiese\", la variet\u00e0 linguistica mafiosa che successivamente doveva essere usata anche nel mondo di assessori e deputati e che, oggi, non \u00e8 pi\u00f9 da considerarsi un gergo in senso stretto, in quanto non \u00e8 pi\u00f9 segreta."}
{"id": "3819", "revid": "287204", "url": "https://it.wikipedia.org/wiki?curid=3819", "title": "Storia della scienza e della tecnica", "text": ""}
{"id": "3820", "revid": "547034", "url": "https://it.wikipedia.org/wiki?curid=3820", "title": "Stima", "text": "La stima \u00e8 una valutazione effettuata dal valutatore finalizzata a stabilire il valore numerico di una grandezza, come ad esempio il valore economico e monetario di un bene mobile o immobile. Pu\u00f2 essere utilizzata, in casi pi\u00f9 rari, per indicare il costo approssimativo di un dato servizio.\nTalora il termine \u00e8 anche riferito all\u2019opinione ovvero la considerazione che si ha di una persona, o di un fatto o oggetto.\nEstimo.\nNell'estimo, la \"stima\" \u00e8 l'insieme di operazioni con le quali il valutatore (talora definito anche esperto, o estimatore o perito) ricerca il valore di un bene meglio descritto nella perizia di stima (tipicamente una Immobilizzazione Materiale o un'azienda). Questo valore pu\u00f2 essere trovato utilizzando aspetti economici differenti in funzione delle finalit\u00e0 della stima.\nEsistono diversi tipi di stima: sintetiche o analitiche. La stima non \u00e8 una fattura. Essa si differenzia dalla prima perch\u00e9 sono una valutazione dei costi soltanto approssimativa e che pu\u00f2 subire dunque delle variazioni.\nLa stima pu\u00f2 essere effettuata secondo diverse metodologie e con diverse finalit\u00e0, tenuto conto dei differenti valori; il Codice delle Valutazioni Immobiliari (quinta edizione, 2018) identifica le \"basi del valore\" funzionali alla dertermiazione del valore, tra queste: il valore di mercato, il valore di trasformazione, il valore di credito ipotecario, ecc.\nIn base al dettato dell\u2019art. 4, comma 1, punto 76) del Regolamento (UE) 575/2013 per \"valore di mercato\" \u00absi intende l\u2019importo stimato al quale l\u2019immobile verrebbe venduto alla data della valutazione in un\u2019operazione svolta tra un venditore e un acquirente consenzienti alle normali condizioni di mercato dopo un\u2019adeguata promozione commerciale, nell\u2019ambito della quale entrambe le parti hanno agito con cognizione di causa, con prudenza e senza costrizioni\u00bb.\nLe stime patrimoniali ricercano consuetamente il pi\u00f9 probabile valore venale di comune commercio o valore di mercato del bene esaminato, mentre le stime a fini assicurativi (stime preventive) hanno come obiettivo la determinazione del valore a nuovo del bene, per consentire una sua corretta copertura.\nIn particolare la stima \u00e8 il risultato dell'indagine condotta con il metodo estimativo, ossia \u00e8 la procedura diretta a determinare il valore dei beni secondo le esigenze per cui \u00e8 richiesta la stima; si fonda su un andamento razionale ed ha carattere scientifico.\nIl perito per svolgere al meglio la sua professione, deve coniugare una profonda padronanza degli elementi tecnici del bene da valutare, con una perfetta conoscenza dei principi generali dell\u2019estimo, al fine di applicarli alla disciplina.\nDeve quindi conoscere i principi fondamentali con i quali non si potr\u00e0 mai essere in contraddizione ricordando l\u2019insegnamento di Giuseppe Medici, che definisce cos\u00ec la scienza: \"Il carattere fondamentale dell\u2019estimo e quello di insegnare ad esprimere giudizi circa la somma di moneta che si pu\u00f2 attribuire, per soddisfare date esigenze pratiche, ad un qualsiasi bene economico oggetto di stima\".\nStatistica.\nIn statistica, la stima pu\u00f2 denotare:"}
{"id": "3821", "revid": "767487", "url": "https://it.wikipedia.org/wiki?curid=3821", "title": "Stimatore", "text": "In statistica uno stimatore (puntuale) \u00e8 una funzione che associa ad ogni possibile campione un valore del parametro da stimare. \u00c8 una funzione di un campione di dati estratti casualmente da una popolazione.\nIl valore assunto dallo stimatore in corrispondenza a un particolare campione \u00e8 detto \"stima\".\nUno stimatore puntuale \u00e8 dunque una variabile casuale funzione del campione, a valori nello spazio parametrico (ossia nell'insieme dei possibili valori del parametro).\nPropriet\u00e0 desiderabili per uno stimatore.\nIn generale, non si dispone di un criterio per determinare quale stimatore per una data quantit\u00e0 sia il \"migliore\". Nell'ambito della statistica classica, tuttavia, \u00e8 stata proposta una serie di propriet\u00e0 considerate desiderabili per uno stimatore.\nIn primo luogo, un \"buono\" stimatore dovrebbe fornire stime che si \"avvicinano\" al valore del parametro da stimare, ossia l'errore che commettiamo assumendo che il valore del parametro sia eguale alla stima dev'essere \"piccolo\". Non conoscendo il valore del parametro non siamo in grado di quantificare l'errore commesso per una particolare stima, possiamo per\u00f2 quantificare lo scostamento medio tra la variabile casuale \"stimatore\" e il parametro. La bont\u00e0 di uno stimatore \u00e8 infatti valutata sulla base di propriet\u00e0 quali la correttezza, la correttezza asintotica, la consistenza e l'efficienza che sono legate a tale scostamento medio.\nIn termini pi\u00f9 precisi, se con formula_1 indichiamo il parametro da stimare e con formula_2 lo stimatore, funzione del campione formula_3 possiamo calcolare il valore atteso dello scostamento tra stimatore e parametro, detta distorsione (anche detta, con termine inglese, \"bias\"):\ne l'errore quadratico medio\nQueste sono le principali quantit\u00e0 usate per valutare la bont\u00e0 di uno stimatore nel senso che quanto pi\u00f9 piccole sono, tanto migliore \u00e8 lo stimatore.\nPi\u00f9 in generale, le propriet\u00e0 desiderabili per uno stimatore sono:\nEsempio.\nSiamo interessati a conoscere la statura media della popolazione residente femminile italiana adulta (con ci\u00f2 intendendo le persone di et\u00e0 maggiore di 18 anni). La popolazione \u00e8 pertanto l'insieme degli formula_6 individui di genere femminile residenti in Italia aventi et\u00e0 maggiore di 18 anni. Se formula_7 sono le loro altezze, il parametro da stimare \u00e8 formula_8.\nNon potendo osservare l'intera popolazione non conosciamo il valore di formula_1, quindi per inferire su tale valore osserviamo un sottoinsieme di 1000 unit\u00e0 dalla popolazione (campione) scelte in modo che ciascun individuo nella popolazione abbia la stessa probabilit\u00e0 di essere incluso nel campione. Per ciascuna unit\u00e0 del campione misuriamo l'altezza, ottenendo cos\u00ec la sequenza formula_10.\nUno stimatore ragionevole per formula_11 \u00e8 allora la media aritmetica delle formula_12:"}
{"id": "3823", "revid": "599013", "url": "https://it.wikipedia.org/wiki?curid=3823", "title": "Strumento musicale", "text": " \nUno strumento musicale, nel parlato anche solo strumento, \u00e8 un oggetto costruito o modificato con lo scopo di produrre suoni organizzati rispondenti a esigenze culturali specifiche per la produzione della musica.\nStoria.\nLa storia degli strumenti musicali ha inizio con gli albori della cultura umana, quando venivano usati in riti e cerimonie, e questo uso continua, naturalmente anche oggi, presso molte culture non occidentali. La data e l'origine del primo strumento \u00e8 oggetto di dibattito fra gli studiosi. In seguito, le diverse culture svilupparono su di essi la composizione e l'esecuzione di melodie per l'intrattenimento, e con l'evoluzione della loro applicazione cambiarono gli stessi strumenti.\nTutti gli strumenti musicali, eccetto quelli elettrofoni, sono stati citati nella letteratura antica, come le iscrizioni Egizie e la Bibbia o probabilmente anche in epoca precedente. Il corpo umano, capace di generare sia la voce che suoni percussivi, potrebbe essere stato il primo strumento musicale, o forse le pietre e i ceppi vuoti. Flauti di circa 9.000 anni fa, sono stati ritrovati nei siti archeologici della Cina. Il flauto di Divje Babe trovato in Slovenia risulta avere circa 41.000 anni.\nClassificazione.\nGli strumenti musicali possono esser classificati secondo vari criteri. Fra i pi\u00f9 diffusi quello basato sull'uso che ne fa lo strumentista, molto diffuso e ripreso ampiamente nella struttura di un'orchestra, e quello basato sul metodo di produzione del suono, nella versione occidentale noto come sistema Hornbostel-Sachs, con un predecessore storico nell'India fra il 200 avanti e dopo Cristo (\"N\u0101tya\u015b\u0101stra/Bharata Muni\").\nLa classificazione degli strumenti musicali \u00e8 una disciplina a s\u00e9 stante, per la quale sono stati ideati vari sistemi negli anni. I criteri pi\u00f9 comuni di classificazione sono l'estensione dello strumento, la sua grandezza, il materiale di cui \u00e8 fatto o il modo in cui il suono \u00e8 emesso, come nel pi\u00f9 noto metodo accademico, la classificazione Hornbostel-Sachs. La scienza che studia gli strumenti musicali \u00e8 denominata organologia. Pu\u00f2 avvenire anche secondo criteri diversi, per esempio differenziando le caratteristiche comuni, o le tecniche di utilizzo, o il campo di applicazione, per origini geografiche \nAd uso dello strumentista.\nSi tratta della classificazione orientata alla struttura dell'orchestra sinfonica e si articola quindi in:"}
{"id": "3824", "revid": "124832969", "url": "https://it.wikipedia.org/wiki?curid=3824", "title": "Silandro", "text": "Silandro (\"Schlanders\" in tedesco, \"Schl\u00e5nders\" in dialetto sudtirolese, pronunciato ['\u0283l\u0254nd\u0259rs], \"Solaneres\" in ladino) \u00e8 un comune italiano di abitanti della provincia autonoma di Bolzano in Trentino-Alto Adige.\nCapoluogo comprensoriale della val Venosta, \u00e8 inoltre un comune mercato.\nGeografia fisica.\nTerritorio.\nSilandro \u00e8 situato in val Venosta, sulla riva sinistra dell'Adige, e dista circa 32\u00a0km da Merano e 60 da Bolzano.\nIl paese si trova ai piedi del monte Sole, sul conoide di deiezione del rio di Silandro (che si situa fra Lasa e Corzes sul fianco sinistro orografica della vallata), e costituisce il centro geografico della val Venosta.\nIl comune comprende all'estremo settentrione le vette dell'\u00d6tztal e confina a meridione con l'imboccatura della val Martello.\nClima.\nIn base alla media trentennale di riferimento (1961-1990) presso la stazione meteorologica di Silandro, la temperatura media del mese pi\u00f9 freddo, gennaio, si attesta a ; quella del mese pi\u00f9 caldo, luglio, \u00e8 di .\nLe precipitazioni medie annue sono inferiori ai 500\u00a0mm, mediamente distribuite in 71 giorni, con un accentuato minimo invernale, stagione in cui si verificano generalmente a carattere nevoso, ed un moderato picco in estate, stagione in cui possono verificarsi frequenti temporali per il contrasto di diverse masse d'aria, favorito dalla vicinanza della catena alpina.\nOrigini del nome.\nIl toponimo \u00e8 attestato per la prima volta nel 1077 come \"Slanderes\" e nel 1101 come \"Schlandere\" (termine di origine indogermanica). L'attuale \"Schlanders\" appare per la prima volta nel 1518. Il nome contiene la radice \"Sal\", che significa \"pascolo\", ad indicare che anticamente era circondata da umidi prati. Nel 1923 il toponimo fu italianizzato in \"Silandro\".\nStoria.\nPreistoria.\nNel Neolitico (3500 a.C.), ritrovamenti archeologici testimoniamo la presenza nella zona di Silandro di pastori e cacciatori nomadi. Nel 3200 a.C. probabilmente la situazione corrispondeva a quella dell'area di insediamento di \u00d6tzi.\nEpoca Romana.\nAl periodo compreso tra il 600 ed il 300 a.C. risalgono un'ascia e una falce rinvenute sul monte Sole di Silandro e si sono trovati i primi indizi di insediamenti umani stanziali legati all'agricoltura. L'arrivo della civilt\u00e0 romana vide un territorio popolato principalmente sulle alture del monte Sole visto che il fondovalle era largamente paludoso. Il primo insediamento sul conoide di deiezione formato dal rio Silandro ebbe il nome di \"Slaranusa\" (cio\u00e8 \"al fiume dei salici\", in celtico). Questa radice etimologica si ritrova anche dopo l'insediamento di trib\u00f9 germaniche, che trasform\u00f2 il toponimo in \"Slanderes\".\nNel 15 a.C. il settore alpino fu conquistato dai romani. I figliastri di Ottaviano Augusto Druso e Tiberio soggiogano la stirpe dei Venostes, popolazione autoctona della val Venosta e circa nel 40 d.C. venne cistruita la Via Claudia Augusta (strada commerciale e militare che parte dal mare Adriatico, risale la val Venosta e finisce ad Augusta), presso il \"Vindelicum Augusta\". Non \u00e8 accertato il luogo dove la via toccava Silandro, ma i reperti archeologici (perlopi\u00f9 monete) fanno supporre che essa transitasse sulla parte sinistra della vallata. Silandro in quel periodo faceva parte della provincia Rezia.\nUna certa importanza sembra aver avuto la frazione di Covelano (\"G\u00f6flan\") perch\u00e9 scavi archeologici hanno trovato resti di una chiesa risalente alla primissima epoca di cristianizzazione delle vallate alpine. Ancora nel tardo Medioevo la parrocchia di Covelano si estendeva fino in val Senales e nell'\u00d6tztal (quest'ultima oggi parzialmente in territorio austriaco).\nMedioevo.\nVerso la fine del VII secolo la zona cadde sotto il dominio dei bavari. Al 700 d.C. circa risalgono i resti di un'abitazione trovata in localit\u00e0 St. Georg sul monte Sole\nAttorno al 1077 viene documentato l'uso per la prima volta del toponimo (\"\u2026 praedium quoddam nomine Slanderes\u2026\"), in un documento con cui l'imperatore Enrico IV di Franconia dona al vescovo di Bressanone Altwin possedimenti nella zona. Erano i tempi della lotta per le investiture tra il papa e l'imperatore e con la donazione l'imperatore si assicurava che la zona fosse controllata da uomini di sua fiducia. Nel 1100 circa a Silandro e dintorni dominano i signori di Montalban (i signori di Schlandersberg sono loro discendenti collaterali).\nNel 1148 il patrimonio di Silandro divenne propriet\u00e0 del conte di Morit-Greifenstein poi, in seguito ad un baratto, pass\u00f2 al conte Ulrich III di Tarasp.\nLa parrocchia di Silandro viene menzionata per la prima volta nel 1170.\nAttorno al 1200 esistevano due centri che influenzavano la zona: uno attorno alla parrocchia principale ed uno attorno alla chiesa di Sant'Ingenuino, inizialmente di propriet\u00e0 del vescovo di Bressanone.\nNel 1235 Federico II di Svevia don\u00f2 la chiesa di Silandro all'Ordine Teutonico (probabilmente in precedenza questa era in possesso di potenti aristocratici germanici, i Welfen, i Guelfi). Unitamente alla chiesa, l'ordine cavalleresco si impadron\u00ec anche di varie fattorie attorno a Silandro e stabil\u00ec un controllo sulla vita economica e religiosa locale destinato a durare per secoli.\nNel 1290 i signori di Schlandersberg abbandonano la loro residenza a Juval, vicino al torrente Schlandraun, e si spostano nel fortino di Schlandersberg, sul monte Sole e nel 1305 Ordine Teutonico fond\u00f2 la commenda di Silandro.\nI libri di commercio della commenda di Silandro testimoniano che nel 1334 l'Ordine era operante con operazioni economiche legate alle propriet\u00e0.\nNel 1355 vi fu la prima nomina documentata della corte di giustizia di Silandro, presieduta dal giudice Egno di Slanders e nel 1386 Peter von Schlandersberg cadde nella battaglia di Sempach combattendo contro gli svizzeri.\nNel 1400 circa si svilupparono due nuovi centri abitati attorno alle torri di Oris e di Behaim.\nNel 1496 Massimiliano I d'Asburgo compr\u00f2 una casa da tale Sebastian Sennauer, abitante del posto, e la trasform\u00f2 nella sede della corte di giustizia di Silandro.\nTre anni dopo si ebbe la guerra in Engadina. Gli svizzeri a Glorenza vinsero la battaglia della Calva e incendiaro no alcuni paesi della val Venosta, tra questi anche Silandro.\nDal 1500 al 1800.\nNel 1505 vi fu la riconsacrazione della parrocchia di Santa Maria Assunta. La costruzione tardogotica venne realizzata sotto la guida del capomastro Oswald Furter di Laces e presenta un campanile cuspidato alto 92 metri (la torre pi\u00f9 alta dell'Alto Adige).\nNel 1525 si ebbe la guerra dei contadini tedeschi ed anche i contadini di si ribellarono contro l'autorit\u00e0. Pochi anni dopo l'anabattista Georg Blaurock sost\u00f2 a Silandro e fece proseliti. Nel 1556 Silandro divenne centro del movimento anabattista e Hans P\u00fcrchner divenne priore di un nutrito gruppo affiliato, e per questo venne perseguitato. Nel 1561 un altro anabattista, Balthasar Dosser, venne imprigionato a Silandro poi deportato e giustiziato a Innsbruck.\nNel 1590 circa apr\u00ec una prima scuola ove si insegnava a leggere, scrivere e contare. Nel 1600 i conti Hendl edificarono il castello di Silandro.\nNel 1635 arriv\u00f2 la peste, che a Silandro e dintorni fece 1600 vittime. Nel 1643 fu costruito il monastero dei Cappuccini, e un anno dopo anche un ospizio. Nel 1652 costruzione del palazzo Heydorf e nel 1695 i conti Hendl edificarono il palazzo Schlanderegg. Nel 1703 i Tiroler Sch\u00fctzen si mobilitarono contro l'invasione dei bavaresi.\nNel 1720 fu ristrutturato il palazzo Plawenn, allora noto come Friedenthurn. Nel 1731 si ebbe l'esondazione del torrente Schlandraun: trenta edifici vennero distrutti o danneggiati gravemente. L'anno seguente vennero ripristinati gli argini del torrente che venne contemporaneamente deviato in un nuovo alveo.\nNel 1755 si estinse il ramo maschile della dinastia Schlandersberg.\nNel 1759 fu ristrutturata in stile barocco della parrocchia di Silandro e il pittore Joseph M\u00f6lck ne affresc\u00f2 l'interno.\nNel 1796, durante la prima invasione francese, gli Sch\u00fctzen di Silandro si mobilitarono per la difesa del confine. Tre anni dopo, durante la seconda guerra di coalizione, ancora una volta gli Sch\u00fctzen di Silandro presero parte ai combattimenti pregando il Sacro Cuore di Ges\u00f9 perch\u00e9 proteggesse le loro terre.\nDal XIX secolo alla fine della prima guerra mondiale.\nNel 1804 venne fondata la banda musicale cittadina.\nSilandro, nel 1805, in quanto parte del Tirolo, venne annesso alla Baviera.\nNel 1809 Martin Teimer proclam\u00f2 la rivolta contro il presidio bavarese-francese. Il professor Matthias Purtscher divenne aiutante del comandante in capo Andreas Hofer. Joseph Daney, parroco del paese, si un\u00ec alle rivolte distaccandosi per\u00f2 dal comando della ribellione.\nNel 1811 l'ordine teutonico venne espulso da Silandro per ordine dei bavaresi e la commenda divenne sede della corte di giustizia reale bavarese di seconda classe. Un anno dopo Silandro divenne sede di decanato.\nNel 1825 si ebbe l'unificazione dei distretti giudiziari di Silandro e Castelbello e nel 1826 venne istituito il tribunale.\nNel 1859 l'area divenne zona di confine con il Regno di Sardegna e questo costrinse Silandro a dotarsi di una guarnigione. Nel 1860 la commenda tedesca divenne sede della canonica e la corte di giustizia venne trasferita nel castello di Silandro.\nNel 1860 nacque il coro maschile e nel 1873 venne fondata la prima cassa di risparmio comunale.\nNel 1875 venne fondato il gruppo dei vigili del fuoco volontari di Silandro e pochi anni dopo vi venne dislocata una compagnia di Kaiserj\u00e4ger.\nNel 1901, in seguito all'esonero decretato da Francesco Giuseppe I d'Austria, Silandro divenne sede dell'unit\u00e0 amministrativa \"Bezirkshauptmannschaft\"assumendo cos\u00ec il ruolo di centro politico e amministrativo della val Venosta.\nNel 1906 venne inaugurata la ferrovia della Val Venosta. La frutticoltura assunse una grande importanza nell'economia locale e Silandro venne elevata al rango di borgata.\nNel 1915, con l'entrata in guerra italiana, 1050 Sch\u00fctzen di Silandro combatterono alla frontiera dell'Ortles e nel 1918, dopo l'armistizio della Prima guerra mondiale, le truppe italiane entrarono nel paese. Nel 1919 Silandro fu annesso con l'intera regione al Regno d'Italia\nDal primo dopoguerra.\nNel periodo fascista, dal 1923, Silandro divenne una sottoprefettura e nel 1928 sede comunale. Il territorio, oltre al centro principale, comprese anche le frazioni di Corzes, Govelano, Monte Tramontana, monte Sole e Vezzano. Il comune ricevette un proprio stemma. Vi risiedevano 4000 abitanti.\nNel 1936 fu costruita la caserma Druso. Nel 1939, nel momento delle opzioni in Alto Adige, su 3.333 abitanti tedeschi, 3.155 (94,9 %) scelsero di emigrare in Germania e solo 178 optarono per l'Italia accettando l'assimilazione culturale.\nCon la fine della guerra, nel 1946, nacque la cooperativa frutticola GEOS (che diventer\u00e0 la pi\u00f9 grande dell'Alto Adige). Nel 1958 fu costruito l'ospedale ed il primo direttore sanitario fu il dottor Hans von Elzenbaum. Fu fondata anche l'associazione dei volontari donatori di sangue val Venosta.\nNel 1962 divenne sede della comunit\u00e0 comprensoriale della val Venosta. Tra il 1966 ed il 1967 furono costruite le due scuole superiori: un istituto tecnico commerciale e un ginnasio. Nel 1996 inaugurazione della zona pedonale e del centro culturale \"Karl Sch\u00f6nherr\".\nNel 2008,l'intero comune contava 5.932 abitanti. Nel centro principale risiedevano 3.445 persone.\nLo stemma comunale.\nLo stemma raffigura, su uno sfondo blu, tre punte grigio-argentate trasversali, digradanti da destra a sinistra. Esso era il simbolo dei signori di Schlandersberg, che risiedettero dal 1200 al 1771 nel castel Schlandersberg, dominante il centro abitato. Lo stemma fu rilevato dal comune di Silandro nel 1928 e l'adozione fu ratificata da un decreto reale.\nMonumenti e luoghi d'interesse.\nArchitetture militari.\nA Silandro ancora oggi si trovano due castelli: il Schlandersburg e il Schlandersberg.\nNel 1924 fu edificata la caserma \"Giovanni Cecchin\", la prima del genere in Alto Adige dopo l'annessione all'Italia. In questa caserma alloggiarono alpini e artiglieri. Negli anni 1935-1937 tuttavia Benito Mussolini ritenne fosse necessario aumentare le forze armate dislocate nelle zone di frontiera, pertanto ordin\u00f2 la costruzione della nuova caserma \"Druso\".\nA Silandro esisteva un'altra caserma, risalente al periodo austro-ungarico, nei pressi dell'incrocio con la strada statale e la via della stazione. Dopo l'annessione all'Italia l'edificio della caserma in un primo momento ospit\u00f2 i Carabinieri, per poi essere riattata ed accogliere un asilo, una scuola in lingua italiana e una scuola di musica.\nCaserma Druso.\nLa caserma Druso fu costruita nel 1936 e inaugurata nel 1937 alla presenza del principe ereditario Umberto. Qui, nel secondo dopoguerra, fu posto di stanza il Gruppo artiglieria da montagna \"Bergamo\", armato con cannoni 105/14. Dopo la sua dismissione nel 1995, la caserma venne riattata per alcuni anni in alloggio per profughi e poi in sede della sezione locale dell'ANA.\nNell'ottobre del 2015 la provincia di Bolzano ha acquistato i circa quattro ettari della caserma Druso. La provincia a sua volta svender\u00e0 al comune venostano per l'ampliamento delle scuole confinanti con la caserma.\nCultura e tradizioni.\nSternsingen.\nNei giorni antecedenti il 6 gennaio (solennit\u00e0 dell'Epifania e dei Re Magi) \u00e8 usanza che gli \"Sternsinger\" (\"cantori della stella\") girino di casa in casa per portare il messaggio di pace di Ges\u00f9 Cristo e cantare delle canzoni. Contestualmente raccolgono soldi per progetti sociali nel terzo mondo. Prima di concludere la visita in una casa, essi tracciano con il gesso le tre lettere C + M + B (che sono le iniziali della frase latina \"Christus mansionem benedicat\", ovvero \"Cristo benedica questa casa\") sullo stipite della porta.\nCarnevale.\nIl giorno di marted\u00ec grasso nel centro di Silandro si tiene il corteo delle maschere di carnevale, che passa attraverso il centro del paese, animato dai circoli culturali locali.\nScheibenschlagen.\nUna delle usanze pi\u00f9 antiche \u00e8 lo \"Scheibenschlagen\": nella prima domenica di Quaresima dell\u2018anno, diversi dischi di betulla o pino silvestre vengono trasportati su un versante esposto delle montagne circostanti. Al calare del sole i dischi vengono infilzati su bastoni di nocciolo, incendiati e lanciati gi\u00f9 per la montagna, tra varie grida e litanie. Scopo di questa usanza \u00e8 \"cacciare\" l'inverno.\nPalmesel.\nNella domenica delle palme \u00e8 uso che gli abitanti si sveglino di buon ora; l'ultimo a farlo viene schernito e chiamato \"Palmesel\" (ovvero \"asino delle palme\").\nHerz Jesu.\nNel 1796 i tirolesi promisero, in vista del pericolo francese sotto Napoleone, di affidare la loro patria a Ges\u00f9 e di onorarlo ogni anno in cambio della salvezza. Il capitano Andreas Hofer e i suoi luogotenenti rinnovarono questa promessa prima della battaglia del Bergisel contro i francesi, avvenuta la prima domenica dopo la solennit\u00e0 del Corpus Domini (la cosiddetta \"Domenica del cuore di Ges\u00f9\"). Tale battaglia fu vinta dai tirolesi, che consacrarono tale domenica come un giorno di festa.\nPer ricordare l'evento, ogni anno vengono accesi i monumentali \"Herz-Jesu-Feuer\" in cima alle montagne (nel caso di Silandro sul N\u00f6rdersberg e sul monte Sole).\nIl corteo di San Martino.\nIl giorno di San Martino, al calare del sole, i bambini dell'asilo, accompagnati dalle maestre, fanno un giro per il paese con delle lanterne alla mano. Questa usanza serve a ricordare San Martino, che divise il suo mantello con un povero.\nKrampus.\nIl 5 dicembre \u00e8 denominato \"giorno del diavolo\" (\"Tuifltog\"). Al pomeriggio, circa 85 giovani uomini corrono per le vie del borgo divisi in gruppi, mascherati da diavoli (\"Krampus\") e imbrattati di lordura puzzolente. I giovani si organizzano in cortei e lavorano per mesi alle loro maschere e ai costumi, che sono fatti di lana o di pelle, mentre le maschere sono di legno. Inoltre ogni Krampus ha una campana delle mucche attaccata lombi. \nLa sera i Krampus accompagnano in corteo San Nicola e il Knecht Ruprecht. Alla fine dell'evento, San Nicola gira di casa in casa accompagnato da un paio di Krampus e porta dei regalini ai bambini.\nTurmblasen.\nDopo la messa di mezzanotte, il 24 dicembre, a Silandro \u00e8 tradizione che un paio di trombettisti suonino delle canzoni di Natale in cima alla campanile della chiesa.\nB\u00f6llern.\nPrima di certi giorni festivi si possono udire a Silandro dei colpi di cannone. Ad emetterli sono gli Sch\u00fctzen, allo scopo di preannunciare il giorno di festa.\nSch\u00fctzen.\nGli Sch\u00fctzen (le armate popolari di difesa tirolesi) sono presenti a Silandro da 5 secoli. Durante il fascismo le riunioni di Sch\u00fctzen furono vietate e le compagnie (sia pure ormai prive del compito di difesa che era loro avocato) si ricostituirono nel secondo dopoguerra. La loro attivit\u00e0 si \u00e8 pertanto riorientata verso la tutela delle tradizioni storiche e delle usanze altoatesine.\nEconomia.\nLa vita culturale di Silandro \u00e8 fortemente modellata dalle tradizioni provenienti dal passato della vita rurale e storica, che ha contribuito allo sviluppo e all'orientamento di Silandro per una societ\u00e0 sbloccata. Inoltre anche i turisti, che cercano il recupero a Silandro e nei dintorni da circa 50 anni, hanno contribuito alla mentalit\u00e0 aperta della societ\u00e0.\nAgricoltura.\nSilandro e i dintorni sono massicciamente dediti dall\u2018agricoltura, con un occhio di riguardo per la frutticoltura. Nel 1946 e i contadini si sono federati nella cooperativa frutticola GEOS, una delle pi\u00f9 grandi societ\u00e0 d'Europa nel settore.\nNel 1855 la frutticoltura non aveva grande importanza: contava di pi\u00f9 la viticoltura e la cerealicoltura. Solo a partire dal 1860 ebbe inizio l'espansione della frutticoltura, indotta dal calo dei prezzi dei cereali, dall'espansione della piccola propriet\u00e0 contadina e anche dalle migliorate tecniche di coltivazione dei campi. Secondo dei dati del 1896 la superficie coltivata a Corzes ammontava a 20 ettari e quella di Silandro a 16 (contando anche i giardini privati). Alla erano state esposte 83 specie differenti di mela e pera.\nLa vendita di frutta e verdura, in origine, era affidata a trasportatori stipendiati, che la trasportavano tramite carri trainati da cavalli. L'apertura della ferrovia della Val Venosta e delle strade carrozzabili semplific\u00f2 e velocizz\u00f2 decisamente il trasporto.\nDal 1960 circa quasi tutta la superficie coltivabile \u00e8 occupata da frutta.\nServizi.\nSilandro \u00e8 il punto di riferimento della Val Venosta per molti servizi essenziali. L'ospedale, il distretto sanitario, i tre medici di famiglia, la centrale della Croce Bianca assicurano un efficiente servizio sanitario. Gli anziani vengono ospitati nell'ospizio \"Nikolaus von der Fl\u00fce\". \nVi si trovano anche vari istituti scolastici, che coprono tutta la scuola dell'obbligo.\nCasa per la cultura \"Karl Sch\u00f6nherr\".\nLa casa per la cultura \"Karl Sch\u00f6nherr\" \u00e8 il centro culturale del comune di Silandro. Possiede una sala cine-teatrale con un palco di grandi dimensioni, una sala per conferenze, stanze per mostre, circoli, aree ricreative, uffici, appartamenti e un garage sotterraneo.\nArtigianato.\nFino al XIX secolo l'artigianato locale era strettamente connesso all'agricoltura. Dato che i contadini desideravano rendersi autonomi dai proprietari terrieri, iniziarono a dedicarsi all'artigianato per incrementare i propri introiti e guadagnarsi una migliore condizione.\nLe zone artigianali di Silandro si trovano nelle frazioni di Vezzano e Corzes.\nCommercio.\nNel XIX e XX secolo a Silandro il commercio e le attivit\u00e0 di mercato rivestivano scarsa importanza per l'economia locale. Nell'anno 1930 esistevano 29 esercizi di commercio all'ingrosso e al dettaglio, che non crebbero di numero negli anni successivi. Solo dopo la seconda guerra mondiale si registr\u00f2 una crescita vivace del settore commerciale, che ha portato Silandro ad essere il comune venostano con il maggior numero di esercizi di commercio al dettaglio."}
{"id": "3832", "revid": "125681488", "url": "https://it.wikipedia.org/wiki?curid=3832", "title": "Salvador Allende", "text": "Laureatosi in Medicina e Chirurgia presso l'Universit\u00e0 del Cile, dalla quale fu per un certo periodo allontanato e inquisito per le sue posizioni politiche verso la fine dei propri studi, figur\u00f2, nel 1933, tra i fondatori e principali animatori del Partito Socialista del Cile. Successivamente eletto deputato nei ranghi del Congresso nazionale cileno nel 1937, venne nominato Segretario nazionale del suo partito nel 1943, ricoprendo poi la carica di Ministro della Sanit\u00e0 e delle Politiche Sociali; infine, nel 1945, divenne senatore e, nel 1966, Presidente del Senato cileno. Eletto, nel 1970, Presidente della Repubblica cilena come candidato socialista democratico d'orientamento marxista all'interno della coalizione di governo nota come Unit\u00e0 Popolare, composta, oltrech\u00e9 dal suo stesso Partito, dal Partito Comunista del Cile, dal Movimento d'Azione Popolare Unitario (MAPU) (un partito social-cattolico nato da una scissione dell'ala sinistra del Partito Democratico Cristiano del Cile) e dal Partito Radicale del Cile, s'impegn\u00f2 celermente nella progressiva e pacifica conversione della societ\u00e0 cilena in una di stampo socialista attraverso un particolare programma di governo battezzato \"la v\u00eda chilena al socialismo\". Per via di ci\u00f2, i suoi sostenitori e ammiratori, che si riferivano spesso a lui come \"Compa\u00f1ero Presidente\" (\"Compagno Presidente\"), lo annoverano tra i pochi rivoluzionari non violenti.\nFu deposto con l'uso della forza l'11 settembre del 1973 tramite un golpe dell'esercito cileno, segretamente appoggiato dalla CIA e dall'amministrazione del Presidente degli Stati Uniti d'America Richard Nixon che, per quasi l'intero mandato di Allende, s'impegnarono a indebolire la stabilit\u00e0 del Paese tramite l'utilizzo di considerevoli operazioni di boicottaggio economico (legali e non), contribuendo alla sua deposizione dovuta prevalentemente a fattori endogeni come la situazione economico-finanziaria. Secondo le fonti ufficiali, la maggioranza degli storici e la figlia Isabel Allende Bussi, mor\u00ed suicida, in circostanze estremamente drammatiche, a causa dei continui bombardamenti della sede presidenziale da parte dell'aviazione militare cilena e degli scontri tra il suo corpo di guardia personale e i golpisti - nel Palacio de La Moneda a Santiago del Cile, ma sono in molti a sostenere che in verit\u00e0 fosse stato ucciso dai militari golpisti. A seguito del golpe il generale Augusto Pinochet, leader degli insorti, instaur\u00f2 una brutale dittatura retta da una giunta militare da lui presieduta, andando cos\u00ec a interrompere un lungo periodo (pi\u00f9 di quarant'anni) di governi democratici susseguitisi nel Paese.\nBiografia.\nOrigini e famiglia.\nAllende nacque a Santiago del Cile il 26 giugno del 1908 con il nome di \"Salvador Isabelino del Sagrado Coraz\u00f3n de Jes\u00fas Allende Gossens\", ma che successivamente modific\u00f2 legalmente in \"Salvador Guillermo Allende Gossens\", ultimogenito dei sei figli di Salvador Allende Castro (1871-1932), un avvocato e politico cileno, nativo di Valpara\u00edso e di origini basche e spagnole, e di Laura Gossens Uribe, una donna profondamente religiosa, figlia a sua volta di un immigrato belga di etnia vallone e di una benestante donna cilena nativa di Concepci\u00f3n e di origini basche e spagnole. Il suo nome fu ripreso da quello di uno dei suoi fratelli, morto ancora piccolo.Entrambi i genitori appartenevano ad abbienti famiglie borghesi dalle salde tradizioni politiche liberali e progressiste.\nIl nonno paterno, Ram\u00f3n Allende Padin (1845-1884), un facoltoso medico chirurgo e accademico, soprannominato \"el Rojo\" (letteralmente \"il Rosso\") per via dei suoi capelli rosso fuoco, fu un membro attivo del Partito Radicale del Cile (cos\u00ec come due dei suoi stessi figli, ovvero il padre e lo zio di Allende) per il quale ricopr\u00ec anche importanti incarichi pubblici, oltrech\u00e9 massone con il grado di Serenissimo Gran Maestro della Gran Loggia del Cile, la principale del Paese, e fondatore della Loggia di Valpara\u00edso (della quale furono membri di spicco anche Allende e suo padre). Anti-clericale e convinto assertore della separazione tra Stato e Chiesa, fu inoltre fondatore, nella sua natia Valpara\u00edso, delle prime scuole laiche del Paese, le \"Blas Nuevas\", sotto il controllo della massoneria.\nNel 1940, Allende spos\u00f2 Hortensia Bussi Soto, soprannominata \"Tencha\", dalla quale ebbe tre figlie: Carmen Paz, Mar\u00eda Isabel e Beatriz; inoltre si occup\u00f2 della famiglia della giovanissima cugina e futura scrittrice Isabel Allende Llona, abbandonata dal padre, che Allende considerava come una nipote (la stessa scrittrice lo chiamava zio). Allende ebbe numerose relazioni extraconiugali nel corso della sua vita. Allende \u00e8 anche zio, attraverso sua sorella maggiore Laura (deputata per il Partito Socialista del Cile), della psicologa infantile Ver\u00f3nica Pascal Allende, madre dell'attore Pedro Pascal, principalmente noto per la sua interpretazione del principe Oberyn Martell nel celebre \"serial\" de \"Il Trono di Spade\" e dell'ispettore Javier Pe\u00f1a nella serie Netflix \"Narcos\".\nInizio dell'attivit\u00e0 politica.\nAllende frequent\u00f2 il Liceo Eduardo de la Barra a Valpara\u00edso; proprio in quegli anni conobbe l'anarchico italiano Juan De Marchi, modesto calzolaio emigrato da Torino, che influenz\u00f2 profondamente la sua formazione giovanile. Infatti Allende prima di passare alle letture di Marx, approfond\u00ec e apprezz\u00f2 i teorici dell'anarchismo come Bakunin, Errico Malatesta e Kropotkin, oltre al socialista Paul Lafargue, genero di Marx.\nSergio Vuskovic, ex sindaco comunista di Valpara\u00edso, afferm\u00f2 che Allende era un marxista eterodosso, libertario e anti-leninista, in quanto rifiutava l'idea del monopartitismo e quella della dittatura del proletariato:\nDopo gli studi, esercit\u00f2 dapprima la professione di medico. Nella sua tesi di laurea vi erano anche idee che successivamente avrebbe rinnegato, tra le quali una sua parziale adesione alle teorie eugenetiche di Cesare Lombroso, che per\u00f2 lo stesso Allende criticava per le sue rigide e pseudoscientifiche formulazioni di criminologia, oltre a un apprezzamento per le idee mediche di Nicola Pende ed Enrico Ferri, scienziati italiani che avevano sottoscritto e sostenuto il Manifesto della razza del fascismo.\nNel 1937 fu per\u00f2 tra i firmatari di un telegramma al governo tedesco in cui si denunciavano apertamente le politiche di persecuzione rivolte alla popolazione ebraica, dimostrando cos\u00ec la sua avversione verso l'antisemitismo.\nAteo e massone (fu iniziato il 16 novembre del 1935 nella Loggia \"Progresso\" N. 4, di Valparaiso, fondata da suo nonno Ram\u00f3n Allende Padin), Allende, da convinto marxista, critic\u00f2 aspramente il sistema capitalistico. Probabilmente gi\u00e0 durante gli studi universitari si avvicin\u00f2 al primo nucleo di quello che da l\u00ec a qualche anno sar\u00e0 il Partito Socialista del Cile, del quale sarebbe poi divenuto il principale \"leader\". Allende nel 1937 fu eletto per la prima volta deputato al Congresso.\nAllende ministro.\nNel 1938 fu nominato Ministro della Sanit\u00e0 e delle Politiche Sociali in un governo di coalizione tra radicali e socialisti, e Allende si adoper\u00f2 nell'estensione del sistema sanitario pubblico anche alle frange pi\u00f9 deboli della popolazione. Fu inoltre autore di una vasta gamma di riforme sociali progressiste, comprese le leggi sulla sicurezza e protezione dei lavoratori nelle fabbriche, l'aumento delle pensioni per le vedove, leggi a tutela della maternit\u00e0 e distribuzione di cibo e programmi educativi gratuiti per bambini in et\u00e0 scolare.\nControversie.\nAllende sostenne anche una controversa legge, ispirata all'eugenetica e sul modello di quelle esistenti allora, ad esempio, negli Stati Uniti e in Svezia, che rendeva possibile, secondo i detrattori e anche per alcuni storici, la sterilizzazione da adulti di malati di mente, alcolisti cronici, epilettici, personalit\u00e0 definite \"asociali\" e individui affetti dalla corea di Huntington, e istituiva inoltre il trattamento sanitario obbligatorio della tossicodipendenza e delle malattie sessuali (compresa l'omosessualit\u00e0, che la psichiatria di allora considerava una malattia). La legge non fu approvata.\nRimase ministro fino al 1942. Nel 1943 divenne segretario del suo partito e nel 1945 fu eletto al Senato.\nCandidature alla presidenza ed elezioni.\nUsc\u00ec dal \"Partido socialista popular\" e fu candidato alla presidenza della repubblica nel 1952 nel \"Frente del Pueblo\", ottenendo il 5,45%. Si ricandid\u00f2 alla presidenza nel 1958 con il partito socialista, e raccolse il 28,85% dei voti, perdendo contro il conservatore Jorge Alessandri, e poi ancora nel 1964, dove ottenne il 38,93%, sconfitto dal democristiano Frei.\nDal 1966 al 1969 fu presidente del Senato cileno. Nel 1968 Allende si adoper\u00f2 per salvare i sopravvissuti della spedizione fallita di Ernesto Che Guevara in Bolivia, consentendo loro di tornare a Cuba; inoltre venne in possesso del diario personale di Guevara, redatto nei giorni precedenti alla sua morte, e lo sped\u00ec a L'Avana.\nNelle Elezioni presidenziali in Cile del 1970 Allende si candid\u00f2 per la quarta volta alla presidenza. Oltre all'appoggio degli operai e degli studenti, ebbe l'aiuto della borghesia progressista (professionisti e piccoli imprenditori vicini alla sinistra) e del mondo intellettuale, tra cui spiccarono il poeta Pablo Neruda (inizialmente candidato presidenziale per il Partito Comunista del Cile), il cantante Victor Jara e gli altri membri della Nueva Canci\u00f3n Chilena, come gli Inti-Illimani che eseguirono spesso l'inno della campagna di Unidad Popular, \"Venceremos\", il cui testo era opera di Jara.\nPromise che, se eletto presidente, era sua intenzione promuovere riforme socialiste, la cosiddetta \"via cilena al socialismo\".\nLe manovre della CIA ed elezione.\nAllende alle elezioni del 3 settembre 1970 con poco pi\u00f9 di un terzo dei voti, come leader della coalizione \"Unidad Popular\", ottenne il primo posto al voto con 1.070.334 preferenze, ma non raggiunse il 50% dei voti (36,3% a lui, il 34,9% all'ex presidente Jorge Alessandri conservatore, e il 27,4% a Radomiro Tomic, del Partito Democratico Cristiano del Cile).\nUna volta che Allende era risultato primo alle elezioni, non avendo ottenuto la maggioranza assoluta il presidente sarebbe stato scelto, come prevedeva la Costituzione, dal Congresso, con un ballottaggio con il candidato giunto secondo.\nLa CIA, con il proprio appoggio logistico alla Democrazia Cristiana cilena, condusse operazioni nel tentativo di spingere il Presidente uscente del Cile, Eduardo Frei Montalva, a bloccare la ratifica, da parte del Congresso, della nomina di Allende a nuovo Presidente. Il piano della CIA era di persuadere il Congresso cileno a eleggere presidente l'avversario di Allende, il candidato del Partito Liberal Conservatore Jorge Alessandri Rodr\u00edguez.\nSempre secondo il piano, Alessandri avrebbe prontamente rassegnato le dimissioni dopo essere stato eletto, per poter indire nuove elezioni. Con il ricorso a questo \"escamotage\", Eduardo Frei avrebbe cos\u00ec potuto ripresentarsi alle elezioni nell'apparente formale rispetto della legalit\u00e0 (la Costituzione cilena allora vigente vietava infatti i mandati presidenziali consecutivi), e presumibilmente avrebbe sconfitto Allende.\nIn ogni caso, alla fine, Frei, nonostante le fortissime pressioni statunitensi, non se la sent\u00ec di forzare la Costituzione bloccando la ratifica, cos\u00ec in Congresso anche i democristiani di Frei votarono Allende come presidente, a patto per\u00f2 che firmasse uno \"Statuto di Garanzie Costituzionali\" nel quale garantiva che le sue riforme socialiste non avrebbero stravolto nessun elemento della Costituzione cilena, e cos\u00ec nella seduta del 24 ottobre 1970 fu eletto presidente, insediandosi il 3 novembre.\nPresidenza.\nArrivato al potere con il 36% dei suffragi, all'interno della coalizione che lo aveva sostenuto e che annoverava, accanto ai partiti d'orientamento marxista come il suo, i cattolici di sinistra e i radicali, chiar\u00ec da subito di sentirsi il presidente di tutti i cileni.\nLe accuse di sbilanciamento verso l'estrema sinistra, per\u00f2, trovavano allarmata attenzione presso gli Stati Uniti, che manifestarono di considerare pericolosa la sua crescita politica, ovviamente non solo per motivi legati all'ideologia, stanti gli enormi interessi economici statunitensi in quell'area. Documenti recentemente desecretati del governo USA hanno confermato che precisi e inequivocabili ordini erano stati diramati agli agenti della CIA per prevenire l'elezione di Allende alla presidenza o, ove ci\u00f2 non si fosse potuto impedire, per creare condizioni favorevoli per un \"golpe\".\nAnche prima della sua vittoria elettorale, Allende attir\u00f2 rapidamente su di s\u00e9 il veto dell\"'establishment\" politico statunitense. A causa delle sue idee socialiste, si cominci\u00f2 a temere che ben presto il Cile sarebbe diventato una nazione comunista e sarebbe entrato nella sfera d'influenza dell'Unione Sovietica.\nPer di pi\u00f9 gli Stati Uniti d'America avevano cospicui interessi economici in Cile, con societ\u00e0 come ITT, Anaconda, Kennecott e altre. L'amministrazione Nixon, in particolare, fu la pi\u00f9 strenua oppositrice di Allende, per il quale nutriva un'ostilit\u00e0 che il Presidente ammetteva apertamente. Durante la presidenza Nixon, i cosiddetti \"consiglieri\" statunitensi (che avrebbero imperversato in buona parte dell'America Latina per tutti gli anni settanta e ottanta) tentarono di impedire l'elezione di Allende tramite il finanziamento dei partiti politici avversari. Si sostiene che lo stesso Allende abbia ricevuto finanziamenti da movimenti politici comunisti esteri, ma tale ipotesi rimane ufficialmente non confermata, e in ogni caso la portata degli eventuali contributi sarebbe stata ben minore rispetto alle possibilit\u00e0 di \"investimento\" statunitensi.\nLa \"via cilena al socialismo\".\nUna volta insediato il governo di \"Unidad Popular\", Allende incominci\u00f2 ad attuare la sua \"piattaforma\" di conversione socialista della societ\u00e0 cilena. Il piano di riforme socialiste del governo Allende prese il nome di \u00abrivoluzione con \"empanadas\" e vino rosso\u00bb, a sottolinearne quindi la natura essenzialmente pacifica.\nNazionalizzazioni.\nFu avviato un vastissimo programma di nazionalizzazione delle principali industrie private del Paese, fra cui le miniere di rame (gi\u00e0 incominciata, in forma negoziata, nel 1964 dal precedente governo democristiano), fino ad allora sotto il controllo della Kennecott e della Anaconda (aziende statunitensi), degli istituti bancari, delle compagnie di assicurazione e, in generale, di tutti punti nevralgici della struttura socio-economica del Paese, tra cui la produzione e distribuzione di energia elettrica, i trasporti ferroviari, aerei e marittimi, le telecomunicazioni, l'industria siderurgica, cementiera, cartaria e della cellulosa. Nel 1973, sotto l'amministrazione Allende, lo Stato giunse dunque a controllare il 90% delle miniere, l'85% delle banche, l'84% delle imprese edili, l'80% delle grandi industrie, il 75% delle aziende agricole e il 52% delle imprese medio-piccole. Si diede poi mano alla riforma agraria in favore delle classi maggiormente disagiate e fu creata una tassazione sulle plusvalenze. Il governo annunci\u00f2 inoltre una sospensione del pagamento del debito estero e, al tempo stesso, non volle onorare pi\u00f9 i crediti che i potentati economici e vari governi esteri avevano concesso via via alle amministrazioni precedenti. Tutto ci\u00f2 irrit\u00f2 fortemente la media e alta borghesia e da qui la tensione politica nel paese, oltre ovviamente a creare un discreto dissenso internazionale. Ci\u00f2 provoc\u00f2, seppur gradualmente, una gigantesca fuga di capitali, soprattutto esteri, un'inflazione galoppante e il blocco di molte attivit\u00e0 economiche, portando cos\u00ec al formarsi di continue proteste sociali.\nLaicit\u00e0.\nVi furono poi l'introduzione del divorzio e l'annullamento delle sovvenzioni statali alle scuole private, che irritarono profondamente i vertici della Chiesa cattolica (nonostante molti preti, e anche alcuni vescovi, seguaci della teologia della liberazione, sostenessero \"Unidad Popular\").\nPolitica sociale.\nFurono inoltre introdotti la garanzia di mezzo litro di latte giornaliero per ogni bambino e neonato cileno, ingenti incentivi all'alfabetizzazione, l'aumento programmatico dei salari, l'applicazione di diverse tutele sociali (come, ad esempio, l'estensione dei diritti di tutela e rappresentanza sindacali anche a quelle categorie generalmente escluse, come i lavoratori stagionali e \"part-time\", e l'introduzione di un salario minimo garantito per i lavoratori di ogni categoria e fascia d'et\u00e0), il prezzo fisso del pane, la riduzione del prezzo degli affitti, la distribuzione gratuita di cibo ai cittadini pi\u00f9 indigenti e l'aumento delle pensioni minime.\nSin dai primi mesi di governo, Allende promosse l'invio nelle regioni meridionali del Cile di 55.000 volontari, allo scopo di fornire istruzione e cure mediche di base alla fascia pi\u00f9 povera della popolazione. Inoltre, fu istituita una commissione centrale, composta da rappresentanti del governo, dei sindacati e dei datori di lavoro, per sovrintendere a un piano di pagamento tripartito della forza-lavoro nazionale e, inoltre, fu firmato con le maggiori organizzazioni sindacali nazionali un protocollo d'intesa concedente i diritti di rappresentanza degli stessi lavoratori nell'effettivo del Consiglio di Finanziamento del Ministero di pianificazione sociale. In seno al complesso delle imprese nazionalizzate, poi, il governo istitu\u00ec la formazione di assemblee operaie in grado di far eleggere nei ranghi dei consigli d'amministrazione d'ogni singola azienda, per circa la met\u00e0 dei suoi componenti, rappresentanti dei lavoratori stessi, oltre ad instaurare un sistema di monitoraggio e controllo dei prezzi, mediante un'articolata rete di agenzie governative, organi consiliari municipali (composti da comuni cittadini) e centri e piattaforme di distribuzione su base inter-distrettuale, direttamente gestite dalle singole comunit\u00e0, al fine di coordinare e regolamentare le svariate dinamiche di domanda e offerta tra le disparate imprese commerciali nazionali.\nIl governo avvi\u00f2 anche un intenso programma di lavori pubblici, tra i quali la metropolitana di Santiago, in modo da interconnettere al meglio le periferie e i quartieri operai al centro delle citt\u00e0, oltre alla costruzione di numerose case popolari e, in generale, l'attuazione di numerosi e sostanziali apporti e riqualificazioni dei servizi igienico-sanitari.\nImportanti furono poi gli interventi nell'agricoltura, che permisero ai contadini, braccianti e i piccoli imprenditori coltivatori (in gran parte ex-braccianti che, col tempo, erano riusciti ad acquistare modeste propriet\u00e0 fondiare o ad allestire piccole imprese di natura familiare), di liberarsi dal giogo di latifondisti e grandi proprietari terrieri, i cui possedimenti furono espropriati. Con l'emanazione di queste nuove politiche, dunque, il latifondo venne definitivamente abolito, con l'esproprio di oltre 4.887 terreni, che il governo nazionalizz\u00f2 ed affid\u00f2, per quanto concernente la loro regolare amministrazione ed usofrutto economico, ai sopracitati contadini e braccianti, riuniti in una sorta di consorzio popolare di cooperative agricole, coordinati dalla gestione congiunta di organi assembleari cittadini e delle singole giunte municipali.\nL'amministrazione Allende s'impegn\u00f2, inoltre, nella costruzione di ospedali e strutture sanitarie nelle zone pi\u00f9 povere del Paese, incoraggiando i giovani neolaureati in medicina a esercitarvici la professione, e istituendo inoltre consigli d'amministrazione popolari, da affiancare legalmente a quelli regolari composti da personale medico e ufficiali governativi, al fine di democratizzare le gestione dell'infrastruttura medica nazionale.\nDi conseguenza, la spesa sociale, indirizzata verso l'istruzione, le politiche abitative e sanitarie, crebbe fortemente e fu bilanciata da un grande sforzo per ridistribuire la ricchezza a vantaggio dei cileni pi\u00f9 poveri, tra cui gli indigeni mapuche. \nTali ambiziosi progetti, sebbene incompleti, comportarono un netto aumento dei salari e degli assegni famigliari (seppur parzialmente intaccati, in seguito, dalla recrudescenza dell'inflazione) che permisero ai pi\u00f9 poveri di nutrirsi o di vestirsi meglio e di godere di un maggiore accesso ai servizi di sicurezza sociale.\nGli effetti delle politiche di redistribuzione della ricchezza sono testimoniate dall'aumento della quota del reddito salariale dal 51,6% (media annuale tra il 1965 e 1970) al 65% e dall'aumento del 12,9% dei consumi delle famiglie e dall'incremento della spesa media personale, pari al 4,8% nel periodo 1965-1970 e che raggiunse l'11,9% nel 1971.\nPolitica culturale.\nIl governo Allende cerc\u00f2 anche di diffondere l'arte tra la popolazione cilena, attraverso il finanziamento di una serie di iniziative e attivit\u00e0 culturali. Con la concessione del voto ai giovani di 18 anni e agli analfabeti, la partecipazione di massa al processo decisionale fu incoraggiato e con esso, assieme alle altre radicali riforme socio-economiche varate dal governo, il graduale smantellamento delle tradizionali strutture gerarchiche del Paese, in linea con i principi dell'egualitarismo socialista. Il governo Allende fu in grado di utilizzare l'idealismo dei suoi sostenitori, con squadre di \"Allendistas\", che viaggiavano verso le campagne e le baraccopoli a svolgere attivit\u00e0 di volontariato.\nNel 1971, il governo acquist\u00f2 una grande casa editrice privata, la \"Quimantu Editoriale\", che divenne dunque il centro delle attivit\u00e0 culturali dell'amministrazione Allende. Nel giro di soli due anni, ben 12 milioni di copie di libri, riviste e testi documentaristici (8 milioni dei quali erano libri) specializzati in analisi sociali, vennero pubblicati su larga scala a prezzi irrisori. Edizioni economiche delle grandi opere della letteratura mondiale furono stampate su base settimanale e, nella maggior parte dei casi, vendute nel giro d'un solo giorno. La cultura entr\u00f2 cos\u00ec nella coscienza delle masse per la prima volta, e la popolazione rispose con entusiasmo. L'\"Editoriale Quimantu\" incoraggi\u00f2 inoltre la costituzione di biblioteche in centri deposti alle organizzazioni comunitarie e/o sindacali rivolti a tutta la popolazione. Attraverso la fornitura di libri di testo a buon mercato, permise alla sinistra di progredire attraverso il contenuto ideologico della letteratura messa a disposizione dei lavoratori.\nIl governo Allende vir\u00f2 inoltre il sistema educativo verso i cileni pi\u00f9 poveri, ampliando esponenzialmente le iscrizioni attraverso sussidi governativi. La \"democratizzazione\" della formazione universitaria venne cos\u00ec ottenuta, rendendo il sistema praticamente gratuito. Ci\u00f2 port\u00f2 a un aumento dell'89% nelle iscrizioni universitarie tra il 1970 e il 1973. Il governo Allende aument\u00f2 anche il livello d'iscrizione nelle scuole secondarie dal 38% del 1970 al 51% nel 1974. L'iscrizione nella formazione ha raggiunto livelli record, tra cui 3,6 milioni i giovani, e otto milioni di libri scolastici sono stati distribuiti tra 2.600.000 alunni nella scuola primaria. 130.000 studenti sono stati immatricolati dalle universit\u00e0, che divenne accessibile a contadini e operai. Il tasso di analfabetismo venne ridotto dal 12% del 1970 al 10,8% nel 1972, mentre l'iscrizione alla scuola primaria \u00e8 aumentato da una media annua del 3,4% nel periodo 1966-1970 al 6,5% nel 1971/72. L'istruzione secondaria \u00e8 cresciuta a un tasso del 18,2% nel 1971/72 e l'iscrizione alla scuola media di bambini tra i 6 e i 14 anni \u00e8 passata dal 91% (1966-1970) al 99%.\nDiritti delle donne.\nPer migliorare le condizioni sociali ed economiche delle donne, venne fondata, nel 1971, la Segreteria delle Donne, che si occup\u00f2 di assistenza prenatale, servizi di lavanderia, programmi alimentari pubblici, centri diurni e cura della salute delle donne. La durata del congedo di maternit\u00e0 venne inoltre estesa da 6 a 12 settimane.\nTelecomunicazioni.\nAllende si impegn\u00f2 inoltre nell'istituzione del cosiddetto Progetto Cybersyn, un ambizioso \"decision support system\" atto a pianificare efficacemente l'economia nazionale in tempo reale. Il Cybersyn, sviluppato sulla base della teoria dei modelli sistemici vitali e del concetto di rete neurale artificiale, applicato nell'ambito dell'organizzazione scientifica dell'apparato industriale da parte di un \"\u00e9quipe\" d'esperti britannici in cibernetica, facenti capo alla figura di Anthony Stafford Beer, consisteva in un sistema informatico articolato in quattro moduli interagenti: una vasta rete di macchine telex distribuita per l'intero complesso industriale nazionalizzato, in grado di ricevere e, allo stesso tempo, trasmettere informazioni di varia entit\u00e0 tra le imprese, il governo e lo stesso computer centrale del sistema (\"Cybernet\"); un sofisticato software di modellazione statistica, indirizzato al monitoraggio plurilivellare dei pi\u00f9 disparati aspetti del processo produttivo (come, ad esempio, l'indice d'approvvigionamento di materie prime, il tasso di presenza dei lavoratori, ecc.), comunicandolo in tempo reale, affinch\u00e9 fossero in grado d'autogestirsi sapientemente, agli stessi lavoratori e, nell'eventualit\u00e0 che i parametri cadessero al di sotto della soglia ritenuta accettabile per un considerevole margine, anche il governo centrale (\"Cyberstride\"); un software di simulazione economica basato su un particolare sistema di filtraggio e controllo bayesiano dei dati, al fine d'articolare un dettagliato prospetto economico generale e, per quanto possibile, le sue possibili conseguenze future (\"CHECO\", acronimo per \"CHilean ECOnomic simulator\"); infine, un'evoluta sala operativa, strutturata internamente secondo i principi della \"Gestaltpsychologie\" (al fine di favorire un'acquisizione dei vasti flussi d'informazione nella maniera pi\u00f9 semplice e veloce possibile), addetta alla generale supervisione dell'intero \"corpus\" di dati continuativamente prodotto dal sistema ed alla sua eventuale elaborazione in piani correttivi d'emergenza od anche in semplici modifiche ed apporti ottimizzatori da parte del governo (\"Opsroom\").\nTecnologicamente all'avanguardia per l'epoca, obiettivo dichiarato del Progetto Cybersyn era la costituzione di un'economia pianificata che, al contrario di quella di stampo sovietico, fosse, oltre che dinamica ed efficiente, maggiormente partecipativa e che consentisse dunque, in linea con le teorie cibernetiche di Beer, una generale decentralizzazione del processo gestionale di input-output economico, secondo un modello d'interazione algedonica, ovvero caratterizzato da una suddivisione in quattro livelli operativamente autonomi, ma tra di loro posti in una relazione d'insieme organicistica, dell'economia del Paese (impresa, ramo, settore, totale), in cui, partendo come base dall'autonomia operativo-gestionale di una singola impresa statale, vi si presenta l'intersezione d'un successivo livello se il precedente, di fronte a un'anomalia produttiva d'una determinata entit\u00e0, non si dimostrasse in grado di rispondervi in un determinato lasso di tempo con i mezzi a propria disposizione. Il Progetto Cybersyn, utilizzato, seppur ancora in fase sperimentale, nell'ottobre del 1972, quando permise con gran successo di far fronte a un massiccio sciopero nazionale dei camionisti scoppiato a seguito dell'inflazione galoppante nel Paese, non fu per\u00f2 ultimato in tempo per la sua effettiva applicazione e, a seguito del golpe dell'anno successivo, definitivamente chiuso e demolito dalle forze armate cilene.\nIn congiunzione a tale sistema, in alcune \"municipalidades\" venne inoltre applicato dalla stessa squadra di sviluppo del Cybersyn un particolare prototipo di sistema di comunicazione costantemente in contatto con l'infrastruttura statale e le varie imprese da essa controllate, tramite una rete di teleschermi collegata a un'interfaccia interattiva, chiamata \"Cyberfolk\", in modo da coinvolgere attivamente la popolazione nella pubblica amministrazione e nel processo di produzione economica (sebbene, a causa dei successivi tumulti socio-economici, non sia stato possibile svilupparlo su larga scala).\nSuccessi e critiche.\nDurante la sua presidenza Allende non ebbe facili rapporti col Congresso cileno, in cui era forte l'influenza del Partito Democratico Cristiano del Cile. I democristiani ritenevano che Allende stesse attentando alla democrazia cilena, asserendo come quest'ultimo stesse cercando di trascinare il Cile verso un regime dittatoriale sulla falsariga del governo cubano di Castro, e, di conseguenza, cercavano strenuamente di moderare molte delle sue maggiori riforme costituzionali. Alcuni membri del Congresso arrivarono addirittura a invocare l'intervento diretto delle forze armate, tradizionalmente neutrali, per \"proteggere la costituzione\". Appena prima del golpe del 1973, il tasso inflazionario annuale era cresciuto notevolmente, toccando addirittura punte del 300%. Bisogna tuttavia tener conto, per\u00f2, che nei mesi seguenti al golpe l'inflazione giunse anche al 700%, scendendo poi sotto il 100% solamente nel 1977 e, nonostante ci\u00f2, fino a poco prima della sua tragica attuazione, il Paese vide, seppur parzialmente erosa dall'inflazione, una continua crescita economica, soprattutto in termini di salario reale. Secondo il parere dello storico Paul Sigmund, per\u00f2, anche qualora il golpe non si fosse verificato, il governo Allende non sarebbe giunto al termine del mandato dei sei anni a meno di modificare radicalmente il proprio operato.\nNel 1971, a seguito di una singolare visita ufficiale, durata addirittura un mese, del presidente cubano Fidel Castro (con il quale aveva stretto una profonda amicizia personale), Allende annunci\u00f2 il ripristino delle relazioni diplomatiche con Cuba, nonostante in una dichiarazione dell'Organizzazione degli Stati Americani, cui il Cile aderiva, si fosse stabilito che nessuna nazione occidentale avrebbe concesso aperture verso quello Stato. Allende strinse un rapporto anche col presidente argentino H\u00e9ctor Jos\u00e9 C\u00e1mpora, peronista di sinistra, e incontr\u00f2 nel 1973 anche Juan Domingo Per\u00f3n, leader da sempre malvisto dagli Stati Uniti.\nLa politica di Allende, sempre pi\u00f9 sbilanciata a sinistra verso il socialismo (in parte in accoglimento delle pressioni di alcune delle frange pi\u00f9 massimaliste della sua coalizione), e gli stretti rapporti con Cuba, allarmarono Washington.\nL'amministrazione Nixon cominci\u00f2 a esercitare una pressione economica sempre pi\u00f9 crescente attraverso molti canali, alcuni dei quali erano legali (come l'embargo), ma molti di pi\u00f9 illegali, attraverso il finanziamento degli oppositori politici nel Congresso cileno e nel 1972 attraverso l'inconsueto appoggio economico erogato al sindacato dei camionisti, che paralizz\u00f2 il paese. Va notato per\u00f2 che la banca americana Import-Export non aveva concesso prestiti nemmeno a Frei, il predecessore di Allende, e che le pressioni per saldare i debiti provenivano spesso da banche private, e quindi le motivazioni erano di carattere economico e non politico.\nAllende ricevette il premio Lenin per la pace da parte dell'Unione Sovietica. Fu anche criticato per non aver concesso, cos\u00ec come i predecessori e il successore, l'estradizione in Germania del criminale nazista Walter Rauff, rintracciato in Cile dal centro di Simon Wiesenthal.\nRelazioni esterne durante la Presidenza di Allende.\nCoinvolgimento sovietico.\nIl materiale basato sull'\"Archivio Mitrokhin\".\nSecondo l'archivio Mitrokhin, esponenti del KGB, riferendosi ad Allende, affermarono che \"gli fu fatta capire la necessit\u00e0 di riorganizzare l'Esercito Cileno e i servizi segreti, istituendo un rapporto tra i servizi d'intelligence del Cile e quelli dell'Unione Sovietica\". \nFu inoltre sostenuto che ad Allende furono dati 30\u00a0000 dollari \"al fine di consolidare i rapporti di fiducia\" con lui. Secondo Vasili Mitrokhin, un importante ex archivista del KGB, di alto livello nella sede del KGB di Yasenevo, Allende present\u00f2 una richiesta personale per del denaro sovietico attraverso i suoi contatti personali, l'ufficiale del KGB Svyatoslav Kuznetsov, venuto urgentemente in Cile, da Citt\u00e0 del Messico per aiutare Allende. L'assegnazione originale di denaro per queste elezioni con il KGB fu di 400\u00a0000 dollari con l'aggiunta di un contributo personale di 50\u00a0000 dollari, che furono inviati direttamente ad Allende.\nLo storico Christopher Andrew sostenne che l'aiuto del KGB fu un fattore decisivo, in quanto Allende vinse con un margine ristretto di 39\u00a0000 voti su un totale di tre milioni. Dopo le elezioni, il direttore del KGB, Jurij Vladimirovi\u010d Andropov, ottenne il permesso per l'erogazione di ulteriori fondi e di altre risorse da parte del Comitato Centrale del PCUS al fine di garantire la vittoria di Allende al Congresso. Nella sua richiesta del 24 ottobre, dichiar\u00f2 che il KGB \"effettuer\u00e0 misure volte a promuovere e consolidare la vittoria di Allende e la sua elezione alla carica di Presidente del Paese\". Nel suo file del KGB, Allende fu segnalato per avere \"dichiarato la sua disponibilit\u00e0 a collaborare in via riservata e a fornire tutta l'assistenza necessaria, dal momento che si considerava un amico dell'Unione Sovietica\". Condivideva volentieri l'informazione politica.Andrew scrisse che, dopo le elezioni di Allende, furono mantenuti contatti regolari con il suo agente del KGB, Svyatoslav Kuznetsov, che fu incaricato dalla sede centrale di \"esercitare un'influenza favorevole sulla politica del governo cileno\". Sempre secondo il file del KGB, Allende reag\u00ec positivamente agli inviti dei servizi sovietici a una collaborazione. Come poi accaduto, per\u00f2, l'URSS \"non mosse un dito\" per evitare che si determinasse la spirale che poi port\u00f2 al golpe dei militari e alla morte di Allende.\nUna ipotesi pi\u00f9 realistica fu quella inerente a un possibile \"aiuto\" da parte di Fidel Castro il quale, contravvenendo per altro alle indicazioni dell'URSS, sugger\u00ec e propose ad Allende un aiuto cubano in consiglieri militari da \"infiltrare\" nello Stato Maggiore dell'esercito cileno. Ma la cosa si concluse unicamente con un regalo costituito semplicemente da un piccolo corredo di fucili d'assalto Kalashnikov AK-47 per la guardia personale di Allende (il GAP, Grupos Amigos del Presidente) che effettivamente combatt\u00e9 disperatamente con quei fucili l'11 settembre 1973 contro i militari golpisti. Secondo questa visione, l'ipotesi di un sostegno sovietico al Cile di Allende perderebbe cos\u00ec ogni fondamento, anche perch\u00e9, come da pianificazione predefinita in pieno clima di guerra fredda, l'URSS non avrebbe consentito la creazione di \"una nuova Cuba\" in Cile. Gli accordi presi durante la seconda guerra mondiale alla conferenza di Teheran e alla conferenza di Yalta, sulla divisione in blocchi del mondo tra le maggiori potenze vincitrici, erano infatti gi\u00e0 stati violati nel 1959 per il caso cubano, e questo port\u00f2 quasi gli Stati Uniti e l'Unione sovietica sull'orlo di una guerra nucleare, con la crisi dei missili del 1962, oltre che allo sbarco nella Baia dei Porci; quindi Mosca non avrebbe voluto che la storia potesse ripetersi, facendo dunque tragicamente reincrinare il fragile equilibrio tra le due superpotenze.\nCoinvolgimento degli Stati Uniti.\nAllo stesso tempo, gli Stati Uniti non tolleravano un nuovo possibile Stato socialista nell'emisfero occidentale, pertinenza del blocco filostatunitense, secondo i citati accordi. Avendo gli americani gi\u00e0 dovuto tollerare Cuba e i governi non allineati come il peronismo argentino, la possibilit\u00e0 di vittoria di Allende alle elezioni cilene del 1970 fu considerata un disastro dal governo statunitense, che voleva proteggere gli interessi commerciali delle multinazionali nordamericane in America latina e prevenire la diffusione del comunismo durante la Guerra Fredda. Nel settembre 1970, il Presidente Nixon inform\u00f2 la CIA che un governo di Allende in Cile non sarebbe stato accettato e stanzi\u00f2 10\u00a0000\u00a0000 dollari per fermare Allende nella sua corsa al potere o per spodestarlo. I piani della CIA finalizzati a impedire l'investitura di Allende a Presidente del Cile erano conosciuti come \"Track I\" e \"Track II\"; con \"Track I\" si cerc\u00f2 di impedire che Allende prendesse il potere attraverso il cosiddetto \"inganno parlamentare\", mentre sotto l'iniziativa del \"Track II\", la CIA cerc\u00f2 di convincere gli ufficiali chiave delle Forze Armate cilene a effettuare il colpo di Stato; Nixon var\u00f2 prima il Progetto FUBELT, poi l'Operazione Condor, volta a sradicare, con l'aiuto dei militari e degli estremisti di destra (tra cui molti neofascisti europei riparati in Sudamerica), ogni governo socialista o indipendente del continente americano. Uno degli uomini chiave, come ufficiale di collegamento tra i golpisti cileni e la CIA, fu l'agente Michael Townley.\nLa crisi e il primo tentativo di golpe.\nTentativo di sfiducia del Congresso.\nIl Parlamento tent\u00f2 di sfiduciare Allende, approfittando del suo calo di consenso anche in \"Unidad popular\", senza ottenere la maggioranza. La dichiarazione doveva ottenere i due terzi dei parlamentari: pass\u00f2 alla Camera dei deputati con 81 voti favorevoli e 47 contrari, ma non ottenne la maggioranza dei due terzi del Senato, costituzionalmente necessaria per condannare il presidente per abuso di potere.\nIl fallito golpe di giugno.\nIl 29 giugno 1973, il colonnello Roberto Souper circond\u00f2 con il suo reggimento il palazzo della Moneda, residenza ufficiale del presidente cileno, con l'intento di deporre il governo di Allende. Il fallito colpo di Stato \u00e8 conosciuto come \"Tanquetazo\" o \"golpe dei carri armati\" e fu organizzato dal gruppo paramilitare \"Patria y Libertad\", ma fall\u00ec per l'intervento del generale Carlos Prats, fedele ad Allende; fu seguito, alla fine del mese di luglio, da uno sciopero generale che includeva i minatori di El Teniente.\nAppello ai militari degli avversari.\nNell'agosto 1973 si verific\u00f2 una crisi costituzionale, e la Corte Suprema, lamentando pubblicamente l'incapacit\u00e0 del governo di Allende di applicare la legge nel Paese e la Camera dei deputati (con i democristiani cileni uniti al Partito Nazionale), accusarono il 22 agosto il Presidente di atti incostituzionali, a seguito del suo rifiuto di promulgare emendamenti costituzionali gi\u00e0 approvati dalla camera, i quali impedivano al suo governo l'applicazione dei massicci piani di nazionalizzazione e collettivizzazione socialiste. Venivano altres\u00ec invitati i militari a far rispettare l'ordine costituzionale.\nLe dimissioni di Prats e la nomina di Pinochet.\nPer mesi, il governo Allende aveva temuto l'invio dei Carabineros (Carabinieri), la polizia nazionale, ritenuti sleali verso il proprio governo. Il 9 agosto, il presidente Allende nomin\u00f2 il Gen. Carlos Prats Ministro della Difesa. Il 24 agosto 1973, Prats fu costretto a rassegnare le dimissioni come Ministro della Difesa e come Comandante in capo delle Forze Armate Cilene, imbarazzato dall'incidente automobilistico con Alejandrina Cox (in cui Prats spar\u00f2 alcuni colpi contro l'auto di una donna che l'aveva tamponato, in quanto era spaventato per un possibile attentato) e per una protesta pubblica inscenata dalle mogli dei suoi generali sotto la propria abitazione. Lo stesso giorno il Gen. Augusto Pinochet, che Allende considerava fedele, lo sostitu\u00ec come comandante in capo, nonostante gli avvertimenti di Fidel Castro sulle infiltrazioni della destra cilena nelle forze armate; il leader cubano consigli\u00f2 ad Allende di togliere il potere ai militari e di non fidarsi di loro; secondo Castro avrebbe dovuto armare il popolo cileno, mentre Allende stesso e anche il Partito Comunista Cileno erano contrari alle milizie popolari.\nLa risposta del presidente Allende alle accuse.\nIl 24 agosto 1973, il presidente Allende rispose, dichiarando che, in sostanza, il Congresso stava \"invocando l'intervento delle forze armate e dell'Ordine contro un governo democraticamente eletto\" e \"subordinando alle istituzioni armate la rappresentanza politica della sovranit\u00e0 nazionale, che non possono e non devono farsi carico di funzioni politiche, in quanto essa \u00e8 la rappresentanza della volont\u00e0 popolare\", caratterizzando la dichiarazione del Congresso come \"destinata a danneggiare il prestigio del Paese e a creare confusione interna\", predicendo che \"ci\u00f2 faciliter\u00e0 la sediziosa intenzione di determinati settori\".\nIl golpe dell'11 settembre 1973.\nNel settembre del 1973, i continui scioperi, l'altissimo tasso di inflazione e la mancanza di materie prime a causa del boicottaggio avevano gettato il paese nel caos. Le forze ostili ad Allende, che avevano manovrato per condurre il paese sull'orlo di una guerra civile che giustificasse un colpo di Stato, si preparavano ad agire. Il generale Pinochet fu messo a capo delle operazioni, in quanto comandante delle forze armate. I conservatori ripresero gli argomenti del Congresso accusando il governo di violenze e repressioni degli scioperi, censura, corruzione, e, con una campagna di stampa continuata dopo il golpe a opera dei militari, misero in giro voci diffamatorie sulla vita privata e sui piani politici di Allende, accusandolo di voler diventare un dittatore inscenando un finto colpo di Stato per esautorare il Parlamento, diffondendo queste illazioni giustificandole con la presenza nel paese delle formazioni paramilitari di estrema sinistra, come il MIR, che sostenevano la coalizione di governo, ma non avevano rinunciato alla lotta armata. Allende rifiut\u00f2 fino all'ultimo di usare la forza e la legge marziale, che i poteri presidenziali permettevano, per evitare una guerra civile e per non tradire i propri principi, anche se una legislazione di emergenza avrebbe potuto salvare il governo.\nLa tesi della guerra civile imminente, e di Allende ormai esautorato dalle forze di guerriglia comunista, fu sostenuta anche da Patricio Aylwin, il primo presidente del ritorno alla democrazia negli anni novanta: \"\"Il governo di Allende aveva esaurito, con un totale fallimento, la via cilena verso il socialismo e si apprestava a consumare un autogolpe per instaurare con la forza la dittatura comunista. Il Cile visse sull'orlo del \"Golpe di Praga\" che sarebbe stato tremendamente sanguinoso, e le Forze Armate non fecero altro che anticipare quel rischio imminente\"\". L'esercito attacc\u00f2 quindi Santiago, cogliendo il presidente alla sprovvista, bombardando \"La Moneda\" e arrestando o uccidendo gli oppositori.\nEra l'11 settembre e le forze armate cilene guidate dal generale Augusto Pinochet misero quindi in atto il piano del golpe contro Allende. Fino all'ultimo, Allende non volle credere che Pinochet lo avesse tradito, fino a quando divenne palese il suo ruolo nel colpo di Stato.\nLa morte di Allende.\nDurante l'assedio e la successiva presa del \"Palacio de La Moneda\", Allende mor\u00ec in circostanze che rimasero a lungo oscure e solo in seguito si attribu\u00ec la sua morte a un suicidio\n, dopo un ultimo discorso alla radio, in cui afferm\u00f2:\nAllende concluse il discorso con le celebri parole:\nSecondo la ricostruzione degli eventi il presidente si asserragli\u00f2 con la sua guardia di sicurezza, un pugno di uomini conosciuti come \"Grupo de Amigos Personales\" o \"Grupo Amigos del Presidente\" (GAP) all'interno degli uffici della \"Moneda\". Tra le persone rimaste vi erano il direttore generale dei Carabineros de Chile (che non aveva aderito al golpe), il futuro scrittore Luis Sep\u00falveda e la sua segretaria personale, Miria Contreras detta \"la Payita\", che si era trattenuta, nascondendosi, contro il volere del Presidente che aveva fatto uscire tutte le donne e coloro che non sapevano maneggiare armi.\nIl presidente, ignaro che la sua casa era anch'essa stata bombardata, fece uscire due delle sue tre figlie, che al momento si trovavano l\u00ec, raccomandando loro di raggiungere la madre e l'altra sorella.\nAllende respinse ogni ipotesi di fuga, sia che fosse organizzata dai suoi uomini, sia come un possibile aiuto fornito dalla Massoneria a un confratello in grave pericolo.\nCirca le circostanze della sua morte, la versione ufficiale, confermata dal suo medico personale, Patricio Guijon, \u00e8 che il Presidente si sarebbe tolto la vita con un fucile AK-47 donatogli da Fidel Castro, mentre altri sostengono che fu ucciso dai golpisti di Pinochet mentre difendeva il palazzo presidenziale, portando talvolta prove forensi e documentali contestate; un racconto di tali momenti, secondo questa versione, fu scritto dallo scrittore e giornalista colombiano Gabriel Garc\u00eda M\u00e1rquez nel breve articolo intitolato \"La vera morte di un Presidente\", dove l'esecuzione del delitto \u00e8 attribuita al generale Javier Palacios (1926-2006):\nNegli anni ottanta il medico diede in un'intervista (trasmessa dalla trasmissione televisiva \"Mixer\" di Giovanni Minoli) la propria versione dettagliata dell'accaduto. Secondo il racconto del medico, che era insieme con Allende all'interno della Moneda, a seguito del bombardamento aereo e del successivo incendio, Allende disse a coloro che con lui difendevano la Moneda dalle finestre del primo piano di uscire dal Palazzo ormai indifendibile rimanendo solo nell'ufficio, e che lui sarebbe uscito per ultimo. Il medico rientr\u00f2 poco dopo nell'ufficio, proprio nel momento in cui Allende, seduto su un divano, si stava uccidendo con una scarica di mitragliatore alla testa dal basso in alto. In particolare, il medico disse di aver visto la parte superiore della calotta cranica di Allende volar via per effetto della scarica. Anche altri testimoni videro Allende con il fucile in mano, sdraiato sul divano, dopo lo sparo. Sono state avanzate ipotesi di omicidio anche da parte di una guardia del corpo cubana su ordine di Castro, per poterne usare la morte a fine propagandistico, ma tale ipotesi, propugnata da storici ostili ad Allende, non trova riscontri.\nLa famiglia, con qualche dubbio della moglie che riteneva possibile l'omicidio da parte dei soldati di Pinochet, ha sempre accettato la versione ufficiale del suicidio: nel 2011 la figlia Isabel Allende Bussi ha chiesto la riesumazione del corpo, dal Cimitero monumentale di Santiago del Cile; l'autopsia ha accertato che si tratta sicuramente del corpo di Allende e ha confermato la versione del suicidio. Come sostenuto dalla figlia, egli si uccise pur di non arrendersi a Pinochet, che voleva offrirgli l'esilio al posto dell'arresto, almeno a parole (forse per inscenare poi un incidente aereo), anche se i golpisti sono considerati senza dubbio i responsabili morali della sua fine.\nUna fotografia del corpo senza vita di Allende fu scattata da un fotografo autorizzato dai militari, mentre la moglie non pot\u00e9 invece vederlo chiaramente; l'autopsia del 1973 fu superficiale e una parte dei resti venne smarrita nel 1990 durante la riesumazione che non fu condotta con accuratezza; in altre immagini dei reperti della scena si nota che la pallottola aveva trapassato e rotto i suoi occhiali.\nTuttavia alcuni storici e ricercatori, tra cui il medico Luis Ravanal Zepeda hanno nuovamente messo in dubbio nel 2015 la verit\u00e0 ufficiale, confermata anche dalla Corte suprema nel 2014, sulla base di reperti autoptici, fotografie e testimonianze (tra cui parenti di militari golpisti che ne raccolsero le confidenze anni dopo), sostenendo, come aveva fatto Garc\u00eda M\u00e1rquez (seppur con alcuni dettagli errati e alcuni corretti, come lo sparo alla mano del generale), che Allende fu ferito mortalmente in uno scontro a fuoco, e poi ucciso con un colpo a bruciapelo alla testa dal generale Palacios; solo in seguito, secondo l'interpretazione dell'autopsia data dall'esperto, fu inscenato il suicidio, sparando al cadavere con il fucile AK-47 da sotto il mento, e colpendolo forse al volto (che appariva sfigurato come se fosse stato calpestato pesantemente) rendendolo irriconoscibile. In particolare, Ravanal ha ritrovato un referto medico legale desecretato in cui si dice che sulla testa del Presidente era presente un residuo da sparo (piombo-bario-antimonio) effettuato a stretto contatto, con una pistola di piccolo calibro come quelle in dotazione agli ufficiali dell'esercito cileno, data anche la presenza di un foro d'uscita sulla nuca e uno d'entrata sulla calotta, incompatibili con la versione fornita dal governo e dal medico di Allende.\nLa sepoltura.\nNel 1973 Allende fu sepolto senza funerale a Vi\u00f1a del Mar e in forma anonima nel piccolo cimitero di Santa Ines posto in alto di fronte all\u2019Oceano Pacifico, nella tomba della famiglia Grove, parenti della moglie che era l'unica familiare presente e che all'inumazione grid\u00f2: \"Aqu\u00ed enterramos a Salvador Allende, Presidente de Chile!\". Seguendo l'indicazione proveniente dalla voce pubblica, dopo appena tre giorni una delegazione dell'Internazionale socialista vi si rec\u00f2 a rendere omaggio al tumulo, nonostante fosse presidiato dai militari.\nDurante il governo del presidente Aylwin, nel 1990, \"abbiamo\" - nelle parole della figlia - \"potuto riportare i resti del presidente Allende dal cimitero di Santa Ines a Vi\u00f1a del Mar affinch\u00e9 fosse sepolto a Santiago, accompagnato da quel popolo che non lo ha mai scordato\": da allora riposa nel Cimitero monumentale di Santiago del Cile, in un grande mausoleo.\nLe conseguenze del golpe e la memoria di Allende.\nIn seguito al colpo di Stato, in Italia ci furono molti scioperi in solidariet\u00e0 con Allende e il popolo cileno. Italia e Svezia non riconobbero mai il regime di Pinochet e per tutti i 17 anni di dittatura ufficialmente rimasero in carica gli ambasciatori accreditati da Salvador Allende. Entrambi gli Stati, ma specialmente la Svezia sotto i governi di Olof Palme e Thorbj\u00f6rn F\u00e4lldin, concessero asilo politico agli esuli cileni, come fecero altri paesi tra cui molti del blocco comunista (es. Cuba, Repubblica Democratica Tedesca). Alla famiglia Allende fu concesso dal regime di andare subito in esilio all'estero, prima a Cuba e poi in Messico o negli Stati Uniti (la figlia Beatriz e la sorella Laura si sarebbero successivamente suicidate, mentre la nipote Isabel, la moglie Hortensia e la figlia Isabel rientrarono in Cile nel 1990), mentre i collaboratori di governo di Allende e i membri pi\u00f9 influenti dei partiti democratici furono internati all'Isola Dawson fino al 1976.\nIl colpo di Stato, che molti cileni speravano proteggesse la costituzione, ora si manifestava in tutto il suo orrore. I soldati fucilarono i primi dissidenti catturati nell'Estadio Nacional de Chile, tra di essi il cantante V\u00edctor Jara, mentre i sostenitori di \"Unidad popular\" venivano sequestrati, torturati e, molti, uccisi. Pablo Neruda, gi\u00e0 malato, sarebbe morto invece in ospedale, in circostanze poco chiare, mentre stava per partire nuovamente in esilio. Il 13 settembre la giunta sciolse il parlamento e proib\u00ec i partiti politici.\nPinochet avrebbe invece di fatto \"regnato\", non democraticamente eletto, per i successivi diciassette anni. La violazione dei diritti umani da parte del suo governo \u00e8 stata, cos\u00ec come testimoniano precise prove documentali, sistematica prassi quotidiana e alla fine del lungo periodo di dittatura si stimarono pi\u00f9 di 3.000 vittime (anche non cilene), fra morti e desaparecidos e circa 30.000 persone torturate (le cifre sono tratte dal Rapporto Rettig, un'inchiesta ufficiale condotta in Cile dopo la fine della dittatura di Pinochet, nel 1990), anche se alcuni conti indicano 40.000 vittime, cifra non ufficiale. Secondo Amnesty International i morti (compresi gli scomparsi) furono invece 3.216. Tranne che per la strage dell'Estadio Nacional de Chile, Pinochet tent\u00f2 di insabbiare questi crimini parlando di morti in scontri di guerriglia o di esiliati, anzich\u00e9 di sequestri e omicidi.\nMolti cileni continuarono a rimpiangere Allende nonostante la repressione e la censura dei militari. Documenti americani declassificati a partire dalla presidenza Clinton indicano altres\u00ec come la CIA, il servizio segreto degli Stati Uniti d'America, sia stato la \"longa manus\" del governo di quest'ultimo Paese, appoggiando il rovesciamento con la forza di Allende e incoraggiando l'uso della tortura da parte delle forze armate di Pinochet.\nL'eredit\u00e0 spirituale e il dibattito successivo.\nPi\u00f9 di trent'anni dopo la sua morte, Allende rimane un personaggio controverso. Un ampio e partecipato dibattito si \u00e8 aperto in tutto il mondo su come avrebbe potuto evolvere la storia del Cile se Allende non fosse morto. Ma in queste riflessioni Allende \u00e8 un simbolo, che impersona le idee sostenute e in via di applicazione, mentre il dibattito fu ed \u00e8 di idee.\nElemento fattuale comune a tutte le impostazioni polemiche \u00e8 che, in concreto, si \u00e8 subito sospettato e oggi si ha per ben certo (per loro stessa ammissione documentale) che gli Stati Uniti abbiano quantomeno favorito un arresto coatto e violento di un processo politico democratico interno di un altro paese.\nCi\u00f2 ovviamente veniva interpretato alternativamente come un'insostenibile sopraffazione imperialista o come un opportuno intervento per impedire avanzamenti dell'ideologia sovietica in America Latina, considerata dagli Stati Uniti il proprio 'cortile di casa' sin dai tempi della Dottrina Monroe.\nDalla sinistra dunque Allende \u00e8 considerato un martire, caduto per la causa del socialismo.\nI militanti di sinistra, e non solo, si volsero ben presto a identificare negli Stati Uniti, e specificamente nell'allora Presidente Richard Nixon, con l'avallo del suo Segretario di Stato Henry Kissinger e della CIA (in particolar modo tramite il loro principale canale di collegamento in Sudamerica, rappresentato dall'agente segreto Michael Townley), i diretti responsabili della sua morte e lo vedono come una delle vittime dell'\"imperialismo americano\".\nIl suo viso \u00e8 stato anche stilizzato e riprodotto come un simbolo del marxismo, cos\u00ec come era accaduto per la famosa immagine di Che Guevara. Allende e altri leader sono stati l'ispirazione del cosiddetto socialismo del XXI secolo.\nDalla destra si guarda invece meno favorevolmente alla figura di Allende. La sua stretta amicizia con Fidel Castro ha portato molti ad accusarlo di essere un comunista. Affermano anche che le profonde riforme che aveva attuato mentre era al potere avevano messo in ginocchio l'economia del paese, tentando di instaurare il socialismo reale di stampo sovietico, o una dittatura sul modello di Castro, cosa sempre negata da Allende, che si ispirava a un socialismo democratico marxista ma riformista.\nIl coinvolgimento degli USA nel golpe che depose Allende rimane un argomento scottante sulla condotta della Casa Bianca durante la Guerra Fredda in territorio extra-statunitense. L'abbattimento del governo democratico di Allende resta sicuramente tra i pi\u00f9 controversi colpi di stato in America Latina. Pressati dall'opinione pubblica internazionale, a partire dalla presidenza di Jimmy Carter gli Stati Uniti cominciarono a prendere le distanze dal regime dittatoriale cileno.\nCome dimostrato in parte dai documenti poi declassificati e resi pubblici dal presidente statunitense Bill Clinton, \u00e8 oggi provato l'appoggio americano al colpo di Stato.\nSolo negli anni 2000, Colin Powell, segretario di Stato (cio\u00e8 Ministro degli Esteri) del presidente statunitense repubblicano George W. Bush, ha dichiarato che il sostegno al golpe cileno \"non \u00e8 un momento della storia degli Stati Uniti di cui andiamo particolarmente orgogliosi\". Nel 2016 la magistratura statunitense ha incriminato un militare cileno coinvolto nel golpe, per l'omicidio del cantante V\u00edctor Jara, ai sensi del \"Torture Victim Protection Act\" del 1991.\nIl Festival del cinema latino americano di Trieste assegna ogni anni il \"Premio Salvador Allende\", a chi si \u00e8 distinto con il proprio impegno culturale, politico o sociale nel \"riscattare la memoria e la storia dei popoli latinoamericani\". Tra i vari vincitori Miguel Litt\u00edn e Bettino Craxi (premio alla memoria)."}
{"id": "3833", "revid": "933835", "url": "https://it.wikipedia.org/wiki?curid=3833", "title": "Sindaci di Roma", "text": "Di seguito l'elenco cronologico dei sindaci di Roma e delle altre figure apicali equivalenti che si sono succedute nel corso della storia."}
{"id": "3834", "revid": "31789", "url": "https://it.wikipedia.org/wiki?curid=3834", "title": "Specie botaniche in Italia", "text": "La seguente \u00e8 una lista, in ordine alfabetico secondo i nomi comuni, di alcune specie della flora presenti in Italia in forma spontanea e/o naturalizzata (sec. \"Syllabus der Pflanzenfamilien\" di Engler per Pteridophyta e Pinophyta e Sistema Cronquist per le Magnoliophytina)."}
{"id": "3835", "revid": "547034", "url": "https://it.wikipedia.org/wiki?curid=3835", "title": "Specie botaniche spontanee", "text": "La seguente \u00e8 una lista, in ordine alfabetico secondo i nomi comune, di alcune delle specie della flora spontanea italiana.\nPer una visione circa le piante in Italia vedere Specie botaniche in Italia"}
{"id": "3836", "revid": "287204", "url": "https://it.wikipedia.org/wiki?curid=3836", "title": "Spider (disambigua)", "text": "La parola inglese spider, che letteralmente significa ragno, \u00e8 utilizzata direttamente nella lingua italiana per indicare:"}
{"id": "3840", "revid": "919135", "url": "https://it.wikipedia.org/wiki?curid=3840", "title": "Segreto statistico", "text": "Il segreto statistico \u00e8 una disposizione volta ad aumentare la qualit\u00e0 dell'informazione statistica eliminando la convenienza a comportamenti opportunistici da parte di chi deve fornire un dato statistico.\nDescrizione.\nLo scopo primario non consiste nel tutelare la \"privacy\", come nel caso del segreto d'ufficio o interessi nazionali (come nel caso del segreto di stato) o il corretto svolgimento della vita economica o l'interesse individuale (segreto professionale) o l'ordine pubblico (segreto istruttorio) o altri interessi quali ad esempio la segretezza del voto. Le norme prevedono che il segreto statistico si possa applicare in casi particolari anche a dati aggregati e non solo ai dati individuali. Solitamente sono previste deroghe, quando gli interessi tutelati da tale vincolo soccombono ad altri interessi pi\u00f9 rilevanti.\nEsso si applica anche contro la volont\u00e0 del diretto interessato, mentre negli altri casi il diretto interessato vi pu\u00f2 rinunciare. Nulla pu\u00f2 impedire al diretto interessato di fornire ad altri di propria iniziativa le stesse informazioni; ci\u00f2 permette comunque ad egli di fornire informazioni diverse a soggetti diversi, senza che nessuno lo possa verificare. Il motivo \u00e8 che il diretto interessato potrebbe altrimenti avere convenienza a fornire informazioni non veritiere nella speranza di ricavarne dei vantaggi. Serve anche per incentivare le persone (o le aziende) a rispondere in quanto altre persone (o aziende concorrenti) non vengono a conoscenza delle informazioni fornite. Considerato che la qualit\u00e0 dell'informazione statistica si basa sulla fiducia che l'intervistato o azienda hanno nei confronti di chi lo promette, \u00e8 evidente che chi garantisce il segreto, deve essere credibile e dunque non solo deve mantenere l'impegno, ma deve evitare qualsiasi comportamento che possa far credere che il segreto promesso non venga mantenuto.\nNel mondo.\nItalia.\nIn Italia il \"segreto statistico\" \u00e8 regolamentato dall'art.9 del d.lgs. 6 settembre 1989 n. 322 (vedasi SISTAN):\nArt.9 - Disposizioni per la tutela del segreto statistico\n\"1. I dati raccolti nell'ambito di rilevazioni statistiche comprese nel programma statistico nazionale da parte degli uffici di statistica non possono essere esternati se non in forma aggregata, in modo che non se ne possa trarre alcun riferimento relativamente a persone identificabili e possono essere utilizzati solo per scopi statistici.\"\n\"2. I dati di cui al comma 1 non possono essere comunicati o diffusi, se non in forma aggregata e secondo modalit\u00e0 che rendano non identificabili gli interessati ad alcun soggetto esterno, pubblico o privato, n\u00e9 ad alcun ufficio della pubblica amministrazione. In ogni caso, i dati non possono essere utilizzati al fine di identificare nuovamente gli interessati.\"\n\"3. In casi eccezionali, l'organo responsabile dell'amministrazione nella quale \u00e8 inserito l'ufficio di statistica pu\u00f2, sentito il comitato di cui all'art.17, chiedere al Presidente del Consiglio dei ministri l'autorizzazione ad estendere il segreto statistico anche a dati aggregati.\"\n\"4.[...]\"\nIl terzo comma dell'art.10 del DL n.281 del 30 luglio 1999\n\"Disposizioni in materia di trattamento dei dati personali per finalit\u00e0 storiche, statistiche o di ricerca scientifica\" (previsto dalla Legge 675/1996, detta erroneamente \"Legge sulla privacy\"), specifica inoltre che\nEvidentemente senza prevedere eccezioni nel caso l'interessato potrebbe ricavarne un beneficio. Infatti nello stesso decreto, all'art.7, si pu\u00f2 notare come il \"trattamento per scopi storici\" preveda una precisazione, ovvero che \"I dati personali raccolti per scopi storici non possono essere utilizzati per adottare atti o provvedimenti amministrativi sfavorevoli all'interessato, [...]\", pertanto possono essere usati per adottare provvedimenti \"favorevoli\" all'interessato.\nTale differenziazione \u00e8 piuttosto sensata: i dati storici esistono di gi\u00e0, mentre quelli statistici vengono \"creati\" con l'indagine statistica. Inoltre con l'art.7 si stimola la disponibilit\u00e0 da parte degli interessati a fornire dati di rilevanza storica, nel caso questi si aspettino dei vantaggi concreti dalla loro partecipazione."}
{"id": "3841", "revid": "6923", "url": "https://it.wikipedia.org/wiki?curid=3841", "title": "Scellino austriaco", "text": "Con la fine della prima guerra mondiale (1918) e l'abdicazione di Carlo I, l'Austria si avvi\u00f2 alla costruzione di una forma di governo repubblicano. Tra i problemi che la repubblica si trov\u00f2 ad affrontare vi fu la forte svalutazione della \"corona\" a seguito della difficile situazione economica, che port\u00f2 nel 1923-1925 ad una riforma monetaria, con l'introduzione dello scellino come valuta nazionale a partire dal 1\u00ba gennaio 1925; sottomultiplo dello scellino fu il groschen, con un valore pari a 1/100 del primo.\nDalla fine degli anni venti la repubblica conobbe momenti di crisi, fino all'annessione dell'Austria al Terzo Reich nel 1938, con la cessazione delle emissioni di moneta nazionale. Lo scellino viene reintrodotto il 30 novembre 1945 alla ricostituzione della Repubblica, con un cambio 1:1 con il Reichsmark. Altre riforme monetarie si ebbero nel 1947 e negli anni cinquanta, fino all'aggancio al marco tedesco nel 1980.\nIl 1\u00ba gennaio 1999 entr\u00f2 in vigore l'Euro, il cui tasso di cambio irrevocabile con lo scellino era stato fissato il giorno precedente in 13,7603 scellini per 1 euro. Da quel momento lo scellino rimase in vigore solo come \"espressione non decimale dell'euro\", anche se monete e banconote continuavano ad essere denominate in scellini. Per tutte le forme di pagamento \"non-fisiche\" (trasferimenti elettronici, titoli, ecc.), invece, da quella data si adott\u00f2 solo l'euro.\nIl 1\u00ba gennaio 2002, con l'entrata in circolazione delle monete e banconote in euro, si apr\u00ec una fase di doppia circolazione, durata fino al 28 febbraio 2002.\nLe vecchie monete e banconote in scellini possono ancora essere cambiate in euro, senza limite di tempo.\nMonete.\nQui sotto c'\u00e8 una tabella che rappresenta le ultime monete che hanno circolato in Austria. \nNelle prime emissioni le monete da 5 (coniata per la prima volta nel 1955) e da 10 scellini (coniata per la prima volta nel 1957) non erano ancora presenti; al loro posto erano in circolazione le banconote da 5 e da 10 scellini.\nBanconote.\nPer le banconote ci furono diverse emissioni, ma la situazione del 2000 era cos\u00ec:"}
{"id": "3842", "revid": "399", "url": "https://it.wikipedia.org/wiki?curid=3842", "title": "Scienza", "text": "Con scienza si intende un sistema di conoscenze ottenute attraverso un'attivit\u00e0 di ricerca prevalentemente organizzata con procedimenti metodici e rigorosi, coniugando la sperimentazione con ragionamenti logici condotti a partire da un insieme di assiomi, tipici delle scienze formali. Uno dei primi esempi del loro utilizzo lo si pu\u00f2 trovare negli \"Elementi\" di Euclide, mentre il metodo sperimentale, tipico della scienza moderna, venne introdotto da Galileo Galilei, e prevede di controllare continuamente che le osservazioni sperimentali siano coerenti con le ipotesi e i ragionamenti svolti. \nIl suo obiettivo \u00e8 di pervenire a una descrizione verosimile, con carattere predittivo, della realt\u00e0 e delle leggi che regolano l'apparenza dei fenomeni. \nLe discipline scientifiche possono essere suddivise in tre categorie: \nSi tratta comunque di categorie strettamente interconnesse.\nL'insegnamento della scienza e la ricerca scientifica vengono praticati prevalentemente nelle universit\u00e0, negli istituti di ricerca e nelle imprese. Vengono detti scienziati tutti coloro che si dedicano alla ricerca di nuove conoscenze utilizzando metodi scientifici.\nLa scienza moderna si sviluppa in modo particolare a partire dalla rivoluzione scientifica del XVI secolo con l'accumulo di conoscenze nei pi\u00f9 svariati ambiti del sapere. La storia della scienza ne descrive lo sviluppo nel tempo.\nOrigine e significato del termine.\nLa parola \"scienza\" deriva dal latino \"scientia\", che significa conoscenza. Questa parola (e la sua origine latina) aveva lo stesso tipo di significato dato alla filosofia, nel senso pi\u00f9 ampio del termine, ovvero qualsiasi sistematica o esatta formulazione della conoscenza. Sebbene la filosofia, non essendo possesso integrale della verit\u00e0, non era ritenuta una scienza \"totale\".\nLa definizione di scienza non si limitava alle cosiddette \"scienze naturali\", ma comprendeva anche, ad esempio, quelle chiamate \"scienze morali\"; questi due indirizzi si riflettevano nella distinzione tra \"filosofia naturale\" e \"filosofia morale\". \nNell'antica Grecia il termine corrispondente a quello odierno di \u00abscienza\u00bb era \"episteme\", che indicava un sapere stabilito su fondamenta certe, al di sopra di ogni possibilit\u00e0 di dubbio, al quale era conferito un valore sacro, che consentiva di acquisire la saggezza e la sapienza.\nA partire dall'illuminismo e dal positivismo, la scienza ha perso il suo carattere sacro, passando a indicare, nel senso stretto del termine, tutte quelle discipline che chiamiamo \"scienze naturali\" e che dovrebbero portare ad acquisizioni concettuali che risultano essere determinabili e direttamente verificabili per mezzo di appositi esperimenti empirici. Nel Novecento, con la cosiddetta \u00abcrisi dei fondamenti\u00bb e l'introduzione del paradigma falsificazionista di Karl Popper, la scienza ha rinunciato infine anche ad affermare l'assoluta verit\u00e0 delle proprie affermazioni, approdando alla congetturalit\u00e0 del (non) sapere.\nStoria.\nL'interesse dell'uomo verso la comprensione dei fenomeni naturali nel mondo fisico va di pari passo con la storia stessa dell'uomo essendo infatti esistito sin dai tempi remoti preistorici con le scoperte primitive e sviluppatosi via via nel corso dei secoli a partire dalle civilt\u00e0 del mondo antico (Greca, Romana, Egizia, Mesopotamica, ecc.) con la cosiddetta filosofia naturale. Riflessioni sulla storia, sul senso, sulla validit\u00e0 e sulla portata delle conoscenze scientifiche sono espresse all'interno della filosofia della scienza.\nPlatone sostenne che la scienza fosse pi\u00f9 valida delle rette opinioni perch\u00e9 legava queste ultime con ragionamenti causali, cio\u00e8 governati dal principio di causa-effetto. Aristotele elabor\u00f2 una teoria pi\u00f9 articolata secondo cui la scienza \u00e8 conoscenza dimostrativa, in quanto va alla ricerca delle quattro cause di un oggetto, le quali fanno in modo che un oggetto non possa essere diverso da come \u00e8. Egli classific\u00f2 le scienze in:\nSempre in ambito greco, anche secondo gli stoici la scienza era la comprensione sicura, certa, immutabile, basata sulla ragione.\nUlteriori riflessioni filosofiche sul metodo pi\u00f9 consono da utilizzare e in generale sulla conoscenza empirica si hanno in tutto il Medioevo, sia in Occidente sia in Oriente, trovando sbocco nel Rinascimento prima e poi definitivamente nel Seicento con la rivoluzione scientifica e la formulazione ufficiale del metodo scientifico da parte di Galileo Galilei, che pose le \"dimostrazioni necessarie\" sullo stesso piano delle \"sensate esperienze\". L'ideale geometrico della scienza domin\u00f2 poi il pensiero di Cartesio e Isaac Newton stabil\u00ec il concetto descrittivo della scienza contrapponendo il \"metodo dell'analisi\" al \"metodo della sintesi\". L'empirismo esalter\u00e0 poi il valore assoluto delle conoscenze empiriche aprendo la strada verso la scienza moderna attraverso gli effetti socio-economici delle rivoluzioni industriali e il pensiero positivista.\n enunci\u00f2 che la semplice constatazione dei fatti non poteva mai costituire da sola una scienza; per istruirsi bisognava ragionare sulle osservazioni, paragonare i fatti e giudicarli con altri fatti aventi la funzione di controllo. Uno degli ultimi paradigmi \u00e8 quello dello stabilimento di leggi scientifiche, comprendendo la natura delle leggi e il modo di stabilirle.\nDescrizione.\nLe regole che governano il procedimento di acquisizione di conoscenze empiriche sono generalmente conosciute come metodo scientifico. Gli elementi chiave del metodo scientifico sono l'osservazione sperimentale di un evento naturale, la formulazione di un'ipotesi generale sotto cui questo evento si verifichi e la possibilit\u00e0 di controllo dell'ipotesi mediante osservazioni successive, dirette in natura o attraverso la riproducibilit\u00e0 tramite esperimenti in laboratorio.\nSecondo l'approccio induttivista, uno degli elementi essenziali affinch\u00e9 un complesso di conoscenze possa essere ritenuto \"scientifico\", come noto nell'ambito dell'epistemologia e della filosofia della scienza, \u00e8 la sua possibilit\u00e0 di essere verificabile sulla base di determinati casi empirici che ne comprovino la validit\u00e0. A questo tipo di approccio si \u00e8 venuto nettamente a contrapporre quello deduttivo-falsificazionista, formulato da Karl Popper, per il quale invece nessuna verifica empirica, per quanto ripetuta pi\u00f9 volte, potr\u00e0 mai comprovare la validit\u00e0 di una teoria conoscitiva: questa potr\u00e0 essere al massimo \u00abcorroborata\u00bb dall'esperienza, ma mai verificata, neppure nel senso di una maggiore o minore \"probabilit\u00e0\".\nLa scienza inoltre si propone spesso di pervenire a una conoscenza sia \"qualitativa\" sia \"quantitativa\" dei fenomeni osservati, sebbene la ricerca delle \u00abqualit\u00e0\u00bb o delle \u00abessenze\u00bb della realt\u00e0, che era un tratto tipico della scienza platonico-aristotelica, sia stata soppiantata nel Seicento dalla visione galileiana esclusivamente quantitativa e matematica della scienza, il cui unico obiettivo diventa quello di estrapolare teorie interpretative dei fenomeni con capacit\u00e0 \"predittive\".\nQuesto processo consentirebbe il raggiungimento di un corpo di conoscenze in grado di prevedere conseguenze oggettive dalle proprie teorie, sottoponibili a controlli in modo indipendente da parte di persone diverse. \nObiettivi.\nLo scopo ultimo della scienza \u00e8 la comprensione e la modellizzazione della natura al fine di potere prevedere lo sviluppo di uno o pi\u00f9 fenomeni. Ogni teoria scientifica sviluppa un modello che permette la rappresentazione matematica o, pi\u00f9 in generale, razionale del fenomeno, al fine di potere fare delle previsioni. Esistono inoltre casi in cui lo sviluppo di un modello in un certo ramo della scienza pu\u00f2 facilitare lo sviluppo di altri modelli in altri rami della scienza senza che questi siano necessariamente legati.\nNonostante le aspettative che da sempre gli uomini ripongono nella scienza, compresi gli atteggiamenti pi\u00f9 degenerati dovuti allo scientismo, il suo obiettivo non sarebbe pi\u00f9, come un tempo, dare una risposta a qualsiasi domanda dell'uomo, n\u00e9 una soluzione a qualsiasi suo problema, ma solo a quelli pertinenti alle leggi che regolano le manifestazioni della realt\u00e0 fisica, divenendo per certuni persino estranea a qualsiasi problematica di tipo metafisico, mentre altri, come Imre Lakatos, proprio su questo punto abbiano sostenuto l'importanza dell'indagine metafisica nella scienza, che a loro dire \u00e8 costituita da veri e propri \"programmi di ricerca\" non falsificabili di per s\u00e9, e perci\u00f2 metafisici. Per lo stesso Popper, inoltre, la metafisica \u00e8 perfettamente dotata di senso, significato, e funge da stimolo al progresso scientifico, fornendo quegli \u00abideali regolativi\u00bb che lo guidano kantianamente. La scienza infatti non \u00e8 mai neutra ma sempre intrisa di teorie metafisiche, che dirigono la scelta di quali siano gli interrogativi ai quali la scienza debba rispondere.\nDa questo punto di vista, la scienza non \u00e8 in grado di dimostrare, n\u00e9 produrre, verit\u00e0 assolute, ma semmai di indicare gli errori e di scartare le falsit\u00e0, tramite il controllo costante e coerente delle ipotesi sui diversi aspetti del mondo fisico. Questo \u00e8 il criterio per distinguere lo spirito critico dallo scientismo dogmatico.\nQuando una teoria, inoltre, tende a rivedere le proprie asserzioni alla luce di nuovi dati e osservazioni, vuol dire che ha perso potere predittivo ed \u00e8 divenuta regressiva, perch\u00e9 invece di anticipare l'esperienza la segue passivamente. Per questo Imre Lakatos ha sostenuto che un programma di ricerca scientifico viene abbandonato non quando \u00e8 contraddetto da un evento, ma quando viene sostituito da una nuova teoria in grado di spiegarlo meglio.\nUltimamente, il carattere predittivo della scienza \u00e8 stato contestato da chi, osservando per esempio lo sviluppo della meccanica quantistica agli inizi del XX secolo, ha rilevato che l'osservazione non \u00e8 indipendente dagli eventi, e la scoperta della dualismo onda-particella ha modificato l'idea tradizionale sulla natura della luce e della materia.\nModelli scientifici, teorie e leggi.\nNel linguaggio tecnico-scientifico contemporaneo termini come \"ipotesi\", \"modello\", \"teoria scientifica\" e \"legge\" hanno un preciso significato:\nLe teorie che nel tempo superano diverse verifiche sono considerate \"dimostrate\" in senso scientifico, ossia sono considerate modelli verosimili della realt\u00e0. Tali teorie possono comunque essere smentite (\"falsificate\" in gergo scientifico) in qualsiasi momento da un'osservazione in contrasto con esse, comprese quelle fino ad allora universalmente accettate e sostenute da molte osservazioni e dati sperimentali.\nLe teorie scientifiche sono sempre aperte a revisioni, nel caso che nuove evidenze contraddicano le loro previsioni. La scienza non dovrebbe pretendere di avere la conoscenza assoluta e definitiva di tutti i fenomeni, dato che i fondamenti di una teoria possono essere inficiati, se dati e osservazioni nuovi contraddicono quelli precedenti (falsificabilit\u00e0 di Popper).\nLa legge di gravitazione di Newton \u00e8 un buon esempio di come la scienza evolva tramite quella che Popper definisce la \"falsificazione\" di una teoria. In condizioni di alta velocit\u00e0 e in presenza di forti campi gravitazionali la teoria newtoniana non riesce a descrivere correttamente i fenomeni osservati, nonostante che al di fuori di tali condizioni riesca a fornire previsioni valide. \u00c8 quindi stato necessario introdurre il concetto di relativit\u00e0 e sviluppare una teoria rivoluzionaria al fine di comprendere tali fenomeni. Siccome la legge della relativit\u00e0 generale descrive anche i fenomeni compresi nella legge di Newton, essa \u00e8 considerata una teoria migliore rispetto a quella newtoniana per descrivere la legge di gravitazione.\nLo sviluppo di nuove leggi e teorie \u00e8 principalmente basato sull'acquisizione di dati pi\u00f9 precisi. Come detto sopra, la legge della gravitazione di Newton \u00e8 valida entro certi limiti e la si pu\u00f2 quindi pensare come un'approssimazione di una legge pi\u00f9 complessa. Tutte le nuove leggi o teorie sono sviluppate per comprendere i fenomeni non descritti dalle leggi o teorie precedenti, ma devono continuare a spiegare anche i fenomeni descritti dalle teorie precedenti. Per esempio la relativit\u00e0 generale deve ritrovare gli stessi valori della legge di gravitazione per condizioni di velocit\u00e0 basse e campi gravitazionali deboli. Il progresso della scienza \u00e8 quindi tendenzialmente cumulativo: anche se nuove teorie dovessero rivoluzionarne le basi, le conoscenze acquisite fino ad allora potrebbero restare valide nel loro dominio.\nA coloro che sostengono la scienza sarebbe tendenzialmente cumulativa, ovvero che ogni scoperta si aggiungerebbe solitamente alle precedenti senza rigettarle completamente, fornendo teorie di validit\u00e0 pi\u00f9 generale che ricomprenderebbero le precedenti come caso particolare, Thomas Kuhn ha tuttavia obiettato che la scienza seguirebbe dinamiche assolutamente non-cumulative, contestuali soltanto al periodo storico in cui vengono di volta in volta formulate le nuove teorie scientifiche in sostituzione delle precedenti.\nClassificazione delle discipline scientifiche.\nLe discipline scientifiche sono comunemente suddivise in due gruppi principali: scienze naturali, che studiano i fenomeni naturali (compresa la vita umana) e le scienze sociali, che studiano il comportamento umano e la societ\u00e0. Questi raggruppamenti descrivono le scienze empiriche, cio\u00e8 l'insieme delle scienze che basano le proprie conoscenze su fenomeni che devono essere osservabili e in grado di essere sottoposti a prove di validit\u00e0 da altri ricercatori che operino nelle stesse condizioni. Vi sono anche discipline correlate e che vengono catalogate come scienze interdisciplinari e scienze applicate, su cui si basano ulteriori discipline come l'ingegneria e la medicina. Nell'ambito di queste discipline correlate, esistono campi scientifici specialistici che possono includere parti di altre discipline scientifiche, ma spesso possiedono una propria nomenclatura e competenze.\nLa matematica, che \u00e8 classificata insieme alle scienze che impiegano un sistema formale, ha punti di contatto e nello stesso tempo differenze con le scienze empiriche (le scienze naturali e sociali). \u00c8 simile alle scienze empiriche in quanto prevede uno studio obiettivo, attento e sistematico di un'area del sapere; differisce perch\u00e9 adotta un metodo di verifica delle proprie conoscenze, utilizzando una logica \"a priori\" piuttosto che metodi empirici. Le scienze che impiegano un sistema formale, tra cui la statistica e la logica, sono vitali per le scienze empiriche. Grandi progressi nelle scienze che adottano un sistema formale, hanno spesso portato a grandi progressi nelle scienze empiriche. Le scienze con un sistema formale sono essenziali nella formazione di ipotesi, teoria, e leggi, impiegate nella scoperta e descrizione di come avvengono i fenomeni (scienze naturali) e di come le persone pensano e agiscono (scienze sociali).\nRapporti con altre discipline.\nScienza e matematica.\nPitagora fu tra i primi di cui si abbia notizia a introdurre la matematica come strumento di studio non solo quantitativo, ma anche qualitativo della natura, poich\u00e9 a ogni numero era anticamente attribuito un valore o un'essenza con cui si riteneva intessuta tutta la realt\u00e0.\nDiversi scienziati e filosofi, tra cui Platone, Aristotele, Tommaso, Leonardo, Bruno, Spinoza, Cantor, Frege, Erd\u00f6s, G\u00f6del, accomunabili nel cosiddetto realismo platonico, vedevano nel fatto che l'universo risultasse governato da un ordine geometrico e matematico, anzich\u00e9 dal puro caso, la possibilit\u00e0 stessa di approdare scientificamente alle verit\u00e0 ultime su di esso.\nAristotele, ad esempio, giudicava erroneo il detto del sofista Protagora secondo cui \u00abl'uomo \u00e8 misura di tutte le cose\u00bb, proprio perch\u00e9 privava la verit\u00e0 di coerenza logica e di qualunque criterio oggettivo.\nCelebre \u00e8 poi l'affermazione di Galileo Galilei secondo cui \u00abquesto grandissimo libro che continuamente ci sta aperto innanzi a gli occhi (io dico l'universo)\u00bb \u00e8 \u00ab[...] scritto in lingua matematica, e i caratteri son triangoli, cerchi, ed altre figure geometriche, senza i quali mezzi \u00e8 impossibile a intenderne umanamente parola\u00bb.\nAncora oggi la capacit\u00e0 previsionale della matematica, rispetto a certi fenomeni, continua a porre la questione, studiata dalla filosofia della matematica, se la natura stessa sia governata dalla matematica e l'uomo, in quanto parte della natura, non faccia altro che esteriorizzare tale conoscenza intrinseca.\nEsercitando il metodo scientifico fatto di tentativi ed errori, si analizzano infatti le osservazioni e si applicano a queste le formule matematiche che ne permettano la migliore descrizione: lo sviluppo di teorie scientifiche \u00e8 basato sulla nostra capacit\u00e0 di interpretare logicamente i dati, e a tal fine si sono sviluppate tecniche statistiche (funzioni di distribuzione) che permettono di ridurre l'incertezza delle previsioni e affinare le teorie a esse connesse.\nMentre anticamente, tuttavia, fondamento della scienza non era l'astratta speculazione matematica bens\u00ec la percezione a diretto contatto con la realt\u00e0, oggi la matematica \u00e8 considerata una scienza autonoma, che non viene vista neppure come un mero strumento a servizio di altre discipline. Come la ricerca pura non viene subordinata alla ricerca applicata, cos\u00ec la matematica non lo \u00e8 pi\u00f9 nei confronti della scienza, essendosi resa indipendente. Lo sviluppo delle geometrie non euclidee ha per esempio preparato lo studio della curvatura nella relativit\u00e0 generale.\nScienza e tecnica.\nLa scienza \u00e8 strettamente legata alla tecnica e alla tecnologia dal momento che alcune conoscenze scientifiche sono prese a prestito dalle scienze applicate per la progettazione e realizzazione di oggetti, strumenti, opere e infrastrutture; viceversa la tecnica offre alla scienza strumenti di indagine sempre pi\u00f9 avanzati, come la misurazione e l'osservazione selettiva. Se dunque la tecnica rappresenta da un lato un fattore di progresso tecnico e scientifico, d'altro lato vi \u00e8 chi, come Popper, considera \u00abun grande pericolo\u00bb la passivit\u00e0 tecnica tipica dell'addestramento scientifico, temendo \u00abl'eventualit\u00e0 che ci\u00f2 divenga una cosa normale, proprio come vedo un grande pericolo nell'aumento della specializzazione, che \u00e8 anch'esso un fatto storico innegabile: un pericolo per la scienza e, in verit\u00e0, anche per la nostra civilt\u00e0\u00bb.\nScienza e filosofia.\nLa filosofia della scienza \u00e8 una branca della filosofia che studia i fondamenti, gli assunti e le implicazioni della scienza, cercando di spiegare la natura dei concetti e dei suoi discorsi, i modi in cui questi vengono prodotti, interrogandosi sulla validit\u00e0 delle sue affermazioni. La sociologia della scienza \u00e8 invece una disciplina della sociologia che accompagna a sua volta la filosofia della scienza. \nA partire dalla formulazione della fisica newtoniana \u00e8 sorto il dibattito sul livello di astrazione raggiunto dalla scienza moderna, se il modello da questa proposto riesca ancora a esprimere l'essenza e la struttura profonda del reale come era nella concezione aristotelica. Le riflessioni sorte nell'ambito romantico e idealista tedesco, e in seguito dell'idealismo italiano del Novecento, hanno a lungo discusso la validit\u00e0 della scienza newtoniana e dei suoi concetti, come quello di inerzia e il presunto meccanicismo della materia.\nHegel ad esempio, commentando la teoria dei colori newtoniana, sosteneva che \u00abper tutto ci\u00f2 che riguarda questa dottrina non ci si deve lasciar sedurre dal nome di Newton, nella scienza non vale alcun nome, non c'\u00e8 alcuna autorit\u00e0. Particolarmente ridicolo \u00e8 poi se si dice che egli l'avrebbe dimostrato in modo matematico. Ci\u00f2 che \u00e8 fisico non pu\u00f2 essere dimostrato matematicamente. Newton ha misurato, ma misurare non significa ancora che sia matematica. [...] Il misurare \u00e8 sempre una maniera cattiva della prova [...]\u00bb. Anche secondo Benedetto Croce, la scienza moderna non rappresenta una vera forma di conoscenza, essendo adatta solo agli \u00abingegni minuti\u00bb degli scienziati e dei tecnici, ai quali lui contrapponeva le \u00abmenti universali\u00bb dei filosofi idealisti. I concetti scientifici sono piuttosto degli \"pseudoconcetti\", o falsi concetti, degli strumenti pratici ma fittizi, brandelli di notizie incapaci di cogliere il compiuto organismo dello spirito storico-filosofico.\nIn sintesi, le questioni filosofiche pi\u00f9 generali correlate con la scienza sono di natura:\nScienza e scienze umane.\nIn senso pi\u00f9 largo si \u00e8 tentato di applicare il metodo scientifico anche alle cosiddette \"scienze umane\" (ad esempio psicologia, sociologia, storia, economia, diritto e scienze politiche) incontrando per\u00f2 difficolt\u00e0 nella sua applicazione, fra cui la riproducibilit\u00e0 del fenomeno osservato. Ci\u00f2 nonostante anch'esse possono essere definite, in senso lato, scienze intese come sistema di conoscenze empiriche, tuttavia non assoggettabili a rigidi criteri di verifica sperimentale. \u00c8 invalsa per\u00f2 al riguardo la distinzione o dicotomia tra scienze dure, ritenute spesso scienze esatte, come ad esempio le scienze sperimentali e quelle applicate, e scienze molli.\nScienza e politica.\nL'impegno nel costruire scienza e incrementare il progresso scientifico \u00e8 stato oggetto di riflessione anche riguardo ai rapporti con la politica. Karl Popper sosteneva che la scienza non potesse evolversi nei regimi tirannici o in quelli che non supportassero in qualche modo la libert\u00e0 di pensiero e di espressione, perch\u00e9 in essi vien meno la possibilit\u00e0 del confronto critico che \u00e8 lo stimolo fondamentale della scienza.\nInsieme a Popper, anche Friedrich von Hayek intravedeva in particolare nello scientismo, cio\u00e8 nell'atteggiamento dogmatico di fiducia cieca nella scienza, il presupposto del totalitarismo, in grado di danneggiare non solo la societ\u00e0 ma l'evoluzione stessa della scienza.\nEssendo l'atteggiamento tollerante la \u00abnecessaria conseguenza della convinzione di essere uomini fallibili\u00bb, il metodo scientifico \u00e8 stato indicato anche come modello per una condotta politica lungimirante e responsabile delle proprie azioni, tratto caratteristico delle societ\u00e0 libere e democratiche, a differenza di quelle totalitarie:\nScienza e religione.\nIl \"rapporto fra religione e scienza\" \u00e8 stato da sempre un oggetto di studio di filosofi, teologi, scienziati e altri, fin dall'Antichit\u00e0 classica.\nLe prospettive sono diverse in base alle regioni geografiche, le culture e le epoche storiche, alcune delle quali caratterizzano il rapporto come un conflitto, altre lo descrivono come armonioso, e altre ancora dicono che vi sia una minore interazione"}
{"id": "3847", "revid": "310967", "url": "https://it.wikipedia.org/wiki?curid=3847", "title": "Sarentino", "text": "Sarentino (\"Sarntal\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\n\u00c8 il comune pi\u00f9 esteso della provincia autonoma di Bolzano e del Trentino-Alto Adige, nonch\u00e9 il 39\u00ba in Italia. Appartiene al comprensorio del Salto-Sciliar, d\u00e0 il nome alla Val Sarentino e comprende l'intera area della valle di Valdurna. La sede comunale si trova nell'omonima frazione (il cui toponimo tedesco \u00e8 \"Sarnthein\").\nGeografia fisica.\nIl territorio comunale comprende quasi tutta la valle di Sarentino, attraversata dal torrente Talvera e al centro delle omonime Alpi Sarentine. Le frazioni comunali riconosciute sono 28 e tutta la valle \u00e8 circondata da 140 cime montuose.\nClima.\nIn tutta la val Sarentino \u00e8 presente una situazione tipica alpina con un clima freddo e temperato. \nLe precipitazioni si registrano in tutte le stagioni in modo significativo, quindi possono essere di carattere piovoso, nevoso e anche legate a temporali. La piovosit\u00e0 \u00e8 mediamente di 772\u00a0mm annuali. La temperatura presso la sede comunale \u00e8 attorno ai 7.1\u00a0\u00b0C di media.\nOrigini del nome.\nIl toponimo \u00e8 attestato nel 1142 come \"Sarentin\" e \"Sarintin\", nel 1177 come \"Sarentein\" e nel 1347 come \"Serentein\" e probabilmente ha un'origine preromana e si pu\u00f2 forse collegare con il nome della popolazione dei \"Sarunetes\" che vivevano alle sorgenti del Reno. Si \u00e8 anche ipotizzato che entrambi i nomi derivino da una radice preromana \"sar-\" col significato di \"ghiaia\".\nStoria.\nMalgrado la sua vicinanza con Bolzano, il comune ha mantenuto le sue forti tradizioni, grazie anche a un suo relativo isolamento, anche se gi\u00e0 nel 1494 re Massimiliano I fece costruire dal suo luogotenente a Sarentino, Blasius Anich, una strada che collegasse Bolzano con la valle (\"\u00abgemain farweg und strazzen in das tal S\u00e9rnntein an der Etsch\u00bb\"). Essa \u00e8 stata sostituita solo negli anni trenta da una nuova strada con 21 gallerie, resa comunque spesso impraticabile a causa di caduta massi e smottamenti. La strada \u00e8 stata ammodernata attraverso la costruzione delle due nuove gallerie \"Grafenstein\" e \"Goldegg\".\nLa vallata \u00e8 stata rinomata per il ricamo su cuoio, che si faceva (ma si cerca di mantenere viva la tradizione) con le rachidi delle penne di coda di pavone. Note rimangono anche la particolare arte di intagliare le pipe contadine \"Reggele\", oltre alle tessiture a mano ed il lavoro a maglia.\nLa parrocchia di Sarentino \u00e8 dell'Ordine teutonico ininterrottamente dall'alto medioevo sino ai giorni nostri, facendo parte del Baliato all'Adige e nei Monti.\nIl cardinale Enea Silvio Piccolomini, che divent\u00f2 Papa Pio II, fu parroco prebendario di Sarentino ma non visit\u00f2 mai il paese.\nFamoso in tutta la regione storica del Tirolo \u00e8 il \"Sarner\", ovvero una particolare giacca di lana, cucita a mano, nonch\u00e9 i costumi tradizionali della valle, il \"Sarner Tracht\".\nStemma.\nLo stemma raffigura la testa di un cervo nascente dorato su sfondo azzurro. Riprende le insegne dei vari Signori che amministrarono il territorio dal 1315, ma che dal 1681 si fecero chiamare Conti di Sarentino \"(Grafen von Sarnthein)\" risiedendo nel castel \"Kellerburg\". Lo stemma \u00e8 stato adottato nel 1967.\nSociet\u00e0.\nAppartenenza linguistica.\nLa popolazione, al censimento del 2011, \u00e8 per la sua quasi totalit\u00e0 di madrelingua tedesca:\nCultura.\nTradizioni e folclore.\nKl\u00f6ckeln.\nDurante il periodo d'Avvento, ogni gioved\u00ec pomeriggio, in questa valle vive tuttora un'antica tradizione popolare: i \"Kl\u00f6ckeln\", personaggi (solitamente uomini) travestiti da maschere fantasiose, pelli di pecora, vestiti da contadini, con zoccoli di legno e cuoio duro e cappello di feltro a larga tesa. Solitamente questi strani personaggi girano per le vie dei paesi, con delle campane, e battendo queste (infatti \"Anklopfen\" in tedesco significa bussare, \u201cklopfen\u201d=battere e \u201cGlocke\u201d=campana), cercano di allontanare i cattivi spiriti.\nEsiste tuttavia un personaggio femminile, chiamata \"Zussl\", ma dato che solitamente solo uomini si travestono, allora anch'essa \u00e8 da tradizione un uomo, ma travestito. Altri personaggi di questa tradizione sono \"Zusslmandl\" e \"Zusslweibele\", che personificano la lotta tra inverno e primavera.\nL'origine di questa tradizione \u00e8 pagano-germanica, ed ha lo scopo di propiziare la fertilit\u00e0 e il benessere dei campi contadini e delle loro abitazioni. Essa simboleggia la lotta tra gli spiriti malvagi ed il dio Donar, che come tradizione vuole, nei gioved\u00ec prima del solstizio d'inverno, prendeva il volo, trainato da due caproni.\nEconomia.\nArtigianato.\nPer quanto riguarda l'artigianato, importante e rinomata \u00e8 la produzione di mobili in legno.\nInfrastrutture e trasporti.\nIl comune \u00e8 interessato dalla Strada statale 508 di Val Sarentino e del Passo di Vizze"}
{"id": "3848", "revid": "439868", "url": "https://it.wikipedia.org/wiki?curid=3848", "title": "San Genesio Atesino", "text": "San Genesio Atesino (\"Jenesien\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nDelimitato a est dalla Val Sarentino col Talvera e a ovest dalla Valle dell'Adige, \u00e8 situato sull'altipiano del Salto (\"Salten\") sovrastante a nord Bolzano, alla quale \u00e8 collegato sia con una strada provinciale sia con la funivia di San Genesio, che porta da Bolzano a S. Genesio in un quarto d'ora di percorrenza.\nStoria.\nLa genesi e lo sviluppo della localit\u00e0, seppur posizionata in altitudine, sonoi profondamente intersecate con la storia del centro maggiore di Bolzano. \u00c8 stato infatti ipotizzato che il mercato di san Genesio, attestato a Bolzano dal 1208, sia da ricondurre al mercato sviluppatosi attorno al patrocinio di montagna quale il suo naturale predecessore.\nToponimi.\nIl toponimo \u00e8 attestato come \"mons Sancti Genesii\" nel 1186 e come \"St. Zenesius\" e \"St. Genesienperch\" nel 1336 e corrisponde al nome del santo al quale \u00e8 intitolata la chiesa del paese.\nIl nome della frazione Avigna (\"Afing\") deriverebbe invece dal latino \"a via\".\nStemma.\nLo stemma \u00e8 trinciato, con cinque pile rovesciate rosse che fuoriescono dalla diagonale di divisione, su sfondo argento. \u00c8 l'insegna dei signori di \"Goldegg\" che vissero nel villaggio dal 1190 al 1473. Lo stemma \u00e8 stato adottato nel 1966.\nSociet\u00e0.\nEvoluzione demografica.\nAl 31.12.2020 c'erano 3.103 abitanti, cos\u00ec suddivisi tra le frazioni (Fonte: https://www.gemeinde.jenesien.bz.it/it/Movimento_demografico_nell_anno_2016)\nRipartizione linguistica.\nLa sua popolazione \u00e8 in larga maggioranza di madrelingua tedesca:\nEconomia.\nTurismo.\n\u00c8 attraversato dal Sentiero Europeo E5 (che collega il Lago di Costanza\nal Mare Adriatico)."}
{"id": "3853", "revid": "2078216", "url": "https://it.wikipedia.org/wiki?curid=3853", "title": "Storia dell'Europa", "text": "Per storia dell'Europa si intende convenzionalmente la storia dell'omonimo continente e dei popoli che l'hanno abitato e che lo abitano dall'inizio della documentazione scritta. Durante li neolitico e il periodo delle migrazioni indoeuropee, in Europa giunsero flussi umani da est e sud-est che successivamente permisero importanti scambi culturali e di materiali. \nIl periodo noto come et\u00e0 antica inizi\u00f2 con l'emergere delle citt\u00e0-stato dell'antica Grecia. Successivamente l'Impero Romano arriv\u00f2 a dominare l'intero bacino del Mediterraneo. La consuetudine pone al 476 d.C. la caduta dell'Impero Romano d'Occidente e l'inizio del Medioevo. A partire dal XIV secolo il Rinascimento della conoscenza sfid\u00f2 le dottrine scientifiche e teologiche tradizionali. Allo stesso tempo, la Riforma protestante fece nascere, principalmente in Germania, Scandinavia e Inghilterra, le chiese protestanti. \nDopo il 1800, la rivoluzione industriale port\u00f2 prosperit\u00e0 in Gran Bretagna e nell'Europa occidentale. Le principali potenze europee stabilirono colonie nella maggior parte delle Americhe, dell'Africa e in parte dell'Asia. Durante il XX secolo, la prima e la seconda guerra mondiale provocarono un numero enorme di morti. La Guerra Fredda domin\u00f2 la geopolitica europea dal 1947 al 1989. Dopo la caduta della Cortina di ferro, i paesi europei si sono avvicinarono e molti di essi formarono l'Unione Europea.\nPreistoria e protostoria.\nI primi insediamenti umani (\"Homo georgicus\", una variet\u00e0 di \"Homo erectus\") vengono datati attorno a 1,8 milioni di anni fa (Dmanisi, in Georgia). Si pu\u00f2 quindi dedurre che le pi\u00f9 antiche popolazioni umane che abitarono l'Europa appartenessero probabilmente all\"Homo erectus\". Altri ritrovamenti di chopper e strumenti primitivi nelle grotte Vallonet e Soleihac (in Francia) e nella grotta di San Daniele (nell'Istria) fanno risalire le prime popolazioni in quelle zone a circa 900.000 anni fa. Circa 700.000 anni fa gli \"Homo erectus\" raggiunsero invece l'Europa settentrionale e l'Inghilterra, sviluppando la lavorazione dei ciottoli.\nGli scavi archeologici di Terra Amata (Nizza) e di Vertessz\u00f6ll\u00f6s (Ungheria) dimostrano che tra 80.000 e 30.000 anni fa visse in Europa una specie umana pi\u00f9 evoluta: quella dell\"Homo neanderthalensis\". Gli \"Homo neanderthalensis\" vivevano in accampamenti all'aperto o facevano uso del fuoco all'interno di grotte. I resti dell\"Homo neanderthalensis\" vennero ritrovati a Neanderthal (in Germania) e si scopr\u00ec che la sua capacit\u00e0 craniale era simile alla nostra, ma la fronte era affossata e le arcate sopraccigliari molto pronunciate. Per lungo tempo l\"Homo neanderthalensis\" \u00e8 stato considerato una variet\u00e0 di \"Homo sapiens\", ma oggi nel mondo scientifico si sta facendo strada l'opinione che l\"Homo neanderthalensis\" e l\"Homo sapiens\" siano due specie distinte del genere \"Homo\".\nDurante il Paleolitico superiore contemporaneamente all\"Homo neanderthalensis\" giunse anche l\"Homo sapiens\", che popol\u00f2 l'Europa circa 40.000 anni fa. Egli praticava la caccia ed esprimeva le sue capacit\u00e0 artistiche. Durante il Mesolitico (civilt\u00e0 della terracotta) alla fine delle grandi glaciazioni l\"Homo sapiens\" (detto anche uomo di Cro-Magnon) invent\u00f2 nuovi utensili per adattarsi al nuovo stato naturale, come dimostrano le pitture sulle caverne, che ritraggono scene di caccia e cerimonie rituali.\nCon il Neolitico, ovvero a partire da circa 11.000 anni fa, l'uomo europeo impara ad addomesticare gli animali, a coltivare i cereali, a praticare l'artigianato anche a scopo di scambio e a navigare i mari. Nascono cos\u00ec i primi nuclei abitativi stanziali e gli europei impararono a lavorare i metalli dagli uomini del Vicino Oriente. Per primo si us\u00f2 il rame, poi il bronzo (lega tra rame e stagno) e infine il ferro. Contemporaneamente alla scoperta dei metalli molti villaggi si trasformarono in citt\u00e0 con a capo un re o un capo comunit\u00e0 e si svilupp\u00f2 il commercio.\nEt\u00e0 antica.\nI Sardi.\nLa cultura di Bonnanaro si sviluppa tra il 1800 a.C. e il 1600 a.C. circa (esordendo con maggiore intensit\u00e0 nella Nurra e nel Sulcis-Iglesiente per poi propagarsi in tutta la Sardegna) come evoluzione finale del Campaniforme pi\u00f9 influssi provenienti dalla penisola italiana, giunti forse attraverso la Corsica, dove si arricchirono delle conoscenze architettoniche di tipo ciclopico ivi gi\u00e0 presenti. Le ceramiche bonnanaresi (generalmente inornate e dotate di anse a gomito) presentano infatti delle similitudini con quelle della contemporanea cultura di Polada diffusasi nell'Italia settentrionale nell'antica et\u00e0 del bronzo.\nL'introduzione del bronzo port\u00f2 notevoli miglioramenti in ogni campo. Con la nuova lega di rame e stagno (o arsenico) si otteneva infatti un metallo pi\u00f9 duro e resistente, adatto a fabbricare attrezzi agricoli, ma soprattutto si prestava alla forgia di armi migliori, da utilizzare sia per la caccia che per la guerra. Ben presto in Sardegna, terra ricca di miniere, si costruirono fornaci per la fusione delle leghe che da esperti artigiani venivano lavorate abilmente dando vita ad un fiorente commercio verso tutta l'area mediterranea, in particolare verso quelle regioni povere di metalli.\nIn questo periodo inizia la costruzione dei protonuraghi e quindi la prima fase della civilt\u00e0 nuragica (Nuragico antico). Queste costruzioni sono assai diverse dai nuraghe classici avendo una planimetria irregolare e l'aspetto assai tozzo. Sono costituiti da uno o pi\u00f9 corridoi e mancano della camera circolare tipica dei nuraghi a \"tholos\". Rispetto a questi sono di dimensioni minori come altezza (mediamente 10 metri rispetto ai 20 e pi\u00f9 metri di quelli classici), ma anche la loro superficie \u00e8 pi\u00f9 del doppio (250 m\u00b2 rispetto ai 100 delle torri nuragiche). Risulta inoltre imponente la massa muraria rispetto agli spazi interni sfruttabili.\nI Celti.\nLe prime manifestazioni di civilt\u00e0 in Europa centrale riguardano gli insediamenti dei Celti; probabilmente altri insediamenti civili si avevano nell'area baltica, grazie alle condizioni climatiche favorevoli successivamente peggiorate per un drammatico periodo di tipo glaciale.\nI Celti toccarono il loro apogeo tra la seconda met\u00e0 del IV e la prima met\u00e0 del III secolo a.C. In quell'epoca la lingua e la cultura celtica costituivano l'elemento pi\u00f9 diffuso e caratteristico dell'intera Europa, interessando una vasta e ininterrotta area che andava dalle isole britanniche all'Italia settentrionale e dalla penisola iberica al bacino Danubio. Dei gruppi isolati si erano inoltre spinti ancor pi\u00f9 a sud, come i Senoni nell'Italia centrale e soprattutto i Galati in Anatolia.\nGrecia.\nLe testimonianze pi\u00f9 antiche della presenza umana nei Balcani, datate 270.000 a.C., si trovano nelle Grotte di Petralona, nella provincia greca settentrionale di Macedonia. Gli insediamenti neolitici in Grecia, risalenti al VII millennio a.C. sono i pi\u00f9 antichi in Europa, seguita da Spagna, Francia, Italia e Regno Unito, \nsuperando di diversi secoli i successivi, in quanto la Grecia si trovava sulla strada tramite la quale l'agricoltura si diffuse dal Medio Oriente all'Europa. La Grecia \u00e8 stata la prima area in Europa dove sono sorte delle civilt\u00e0 avanzate, ed \u00e8 considerata la culla della civilt\u00e0 Occidentale, cominciata con la civilt\u00e0 cicladica delle isole egee (3200-2000 a.C.), la Civilt\u00e0 minoica a Creta (2700-1400 a.C.) e quindi la civilt\u00e0 micenea nel Peloponneso (1600-1100 a.C.). Queste civilt\u00e0 possedevano la scrittura: quella minoica, non decifrata, \u00e8 detta Lineare A, mentre quella micenea \u00e8 detta Lineare B, una forma arcaica del greco. Successivamente, mentre la civilt\u00e0 minoica entra in crisi, forse a causa di un evento naturale distruttivo, prevale la civilt\u00e0 micenea.\nAlla fine dell'et\u00e0 del bronzo dai regni precedentemente esistenti nasce la civilt\u00e0 greca. La struttura \u00e8 quella di un insieme di \"citt\u00e0-stato\" (tra le maggiori delle quali ricordiamo Atene, Sparta, Corinto e Siracusa), anche molto differenti in termini di cultura ed organizzazione politica ed economica. L'espansione territoriale verso le colonie greche diffonde la cultura ellenica su tutta l'Anatolia e in buona parte del Mediterraneo, trovando un limite nella espansione dei Fenici.\nNel 500 a.C., l'Impero Persiano controllava un territorio che andava dall'attuale Grecia settentrionale e Turchia fino all'Iran e rappresentava una minaccia per le citt\u00e0-stato greche. I tentativi di ribellione delle citt\u00e0-stato greche dell'Anatolia sottoposte alla dominazione persiana fallirono, e la Persia invase la Grecia nel 492 a.C., ma le sue forze dovettero ritirarsi dopo la sconfitta alla Battaglia di Maratona del 490 a.C. Segu\u00ec una seconda invasione nel 480 a.C. Nonostante l'eroica resistenza degli Spartani e degli altri greci alle Termopili, le armate persiane saccheggiarono Atene. A seguito delle successive vittorie greche nel 480 e 479 a.C. a Salamina, Platea e Micale, i persiani furono costretti a ritirarsi una seconda volta. I conflitti militari, noti come le guerre persiane, furono guidati principalmente da Atene e Sparta. Tuttavia, il fatto che la Grecia non fosse una nazione unificata significava che i conflitti tra le citt\u00e0-stato greche fossero frequenti.\nLa guerra del Peloponneso tra Atene e Sparta (che, per\u00f2, non fu la prima) fa scivolare la civilt\u00e0 greca nella crisi, favorendo l'ascesa della citt\u00e0 di Tebe, che riuscir\u00e0 a stabilire un'egemonia di breve durata sulla Grecia. Nel IV secolo a.C., la debolezza conseguente alle lotte interne tra le varie citt\u00e0-Stato rendono la penisola ellenica preda del re macedone Filippo II.\nDopo l'assassinio di Filippo II, suo figlio Alessandro III (noto come \"Alessandro Magno\") assunse il controllo della Lega di Corinto e nel 334 a.C. lanci\u00f2 un'invasione dell'Impero Persiano con le forze combinate di tutti gli stati greci. Grazie alle vittorie nelle battaglie di Granico, Isso e Gaugamela, i greci poterono marciare su Susa e Persepoli, l'antica capitale persiana, nel 330 a.C. L'impero creato da Alessandro Magno si estendeva dalla Grecia a ovest fino al Pakistan a est e all'Egitto a sud, risultando come uno dei pi\u00f9 grandi che la storia avesse visto fino ad allora.\nPrima della sua improvvisa morte nel 323 a.C., Alessandro Magno stava pianificando un'invasione dell'Arabia. La sua morte caus\u00f2 il collasso del vasto impero, che si divise in diversi regni, tra cui i pi\u00f9 importanti erano l'Impero seleucide e l'Egitto tolemaico. Altri stati fondati dai greci erano il regno greco-battriano e il regno indo-greco in India. Sebbene non potesse essere mantenuta l'unit\u00e0 politica dell'impero di Alessandro, esso diffuse la cultura ellenistica e la lingua greca nei territori conquistati, le quali si sarebbero mantenute per almeno due secoli e in alcuni territori del Mediterraneo orientale anche molto pi\u00f9 a lungo.\nRoma.\nCon Roma viene portata a termine per la prima volta nella storia, fra il III e il I secolo a.C. l'unificazione dell'Italia, dell'Europa occidentale e meridionale e infine dell'intero bacino del Mediterraneo. La civilt\u00e0 romana, nata nell'ambito del mondo latino e italico, rappresenta il pi\u00f9 evoluto organismo politico dell'Europa del tempo. Erede di tutte le grandi culture che l'hanno preceduta (e \"in primis\" di quella etrusca, di quella sabina e di quella greca), Roma diffonde il proprio diritto, le proprie istituzioni politiche e militari, la propria lingua, la propria tecnologia e la propria visione aristocratica e universalista della vita e del mondo da Gibilterra alla Scozia, dalla Germania renana alla Mesopotamia. L'Urbe riesce, col tempo, ad assimilare e legare al proprio destino i fenici e gli egizi dell'Africa settentrionale, i celti d'Europa, molte delle popolazioni germaniche che entreranno in contatto con essa e le popolazioni elleniche o ellenizzate del Mediterraneo orientale, che con pieno diritto continueranno ad autodefinirsi \"romani\" (\"\u03a1\u03c9\u03bc\u03b1\u03af\u03bf\u03b9\"), ancora mille anni dopo la caduta dell'Occidente latino.\nFondata secondo la tradizione da Romolo il 21 aprile 753 a.C., Roma fu retta per un periodo di 244 anni da un sistema monarchico, con sovrani inizialmente di origine latina e sabina, e successivamente etrusca. La tradizione tramanda sette re: lo stesso Romolo, Numa Pompilio, Tullo Ostilio, Anco Marzio, Tarquinio Prisco, Servio Tullio e Tarquinio il Superbo.\nEspulso dalla citt\u00e0 l'ultimo re etrusco e instaurata una repubblica aristocratica nel 509 a.C., per Roma ebbe inizio un periodo contraddistinto dalle lotte interne tra patrizi e plebei e da continue guerre contro le popolazioni italiche: Etruschi, Latini, Volsci, Equi. Divenuta padrona del Lazio, Roma condusse diverse guerre (contro Galli, Osco-Sanniti e la colonia greca di Taranto, alleatasi con Pirro, re dell'Epiro) che le permisero la conquista della penisola italica, dalla zona centrale fino alla Magna Grecia. Il III ed il II secolo a.C. furono caratterizzati dalla conquista romana del Mediterraneo e dell'Oriente, dovuta alle tre guerre puniche (264-146 a.C.) combattute contro la citt\u00e0 di Cartagine e alle tre guerre macedoniche (212-168 a.C.) contro la Macedonia. Vennero istituite le prime province romane: la Sicilia, la Sardegna e Corsica, la Spagna, la Macedonia, la Grecia (Acaia), l'Africa.\nNella seconda met\u00e0 del II secolo e nel I secolo a.C. si registrarono numerose rivolte, congiure, guerre civili e dittature: sono i secoli di Tiberio e Gaio Gracco, di Giugurta, di Quinto Lutazio Catulo, di Gaio Mario, di Lucio Cornelio Silla, di Marco Emilio Lepido, di Spartaco, di Gneo Pompeo, di Marco Licinio Crasso, di Lucio Sergio Catilina, di Marco Tullio Cicerone, di Gaio Giulio Cesare e di Ottaviano, che, dopo essere stato membro del secondo triumvirato insieme con Marco Antonio e Lepido, nel 27 a.C. divenne \"princeps civitatis\" e gli fu conferito il titolo di Augusto.\nGradualmente il Principato lascia il posto all'Impero, che conobbe la sua massima espansione nel II secolo, sotto l'imperatore Traiano, Roma si conferm\u00f2 \"caput mundi\", cio\u00e8 capitale del mondo, espressione che le era stata attribuita gi\u00e0 nel periodo repubblicano. Il territorio dell'impero, infatti, spaziava dall'Oceano Atlantico al Golfo Persico, dalla parte centro-meridionale della Britannia all'Egitto.\nI primi secoli dell'impero, in cui governarono, oltre ad Ottaviano Augusto, gli imperatori delle dinastie Giulio-Claudia, Flavia (a cui si deve la costruzione dell'omonimo anfiteatro, noto come \"Colosseo\") e gli Antonini, furono caratterizzati anche dalla diffusione della religione cristiana, predicata in Giudea da Ges\u00f9 Cristo nella prima met\u00e0 del I secolo (sotto Tiberio) e divulgata dai suoi apostoli in gran parte dell'impero.\nIl mondo romano conosce il proprio apogeo, sia economico che sociale, nel II secolo.\nTarda antichit\u00e0.\nIl secolo successivo invece, \u00e8 per Roma un'epoca di crisi, determinata in gran parte da una serie di guerre civili.\nQuando sal\u00ec al potere Diocleziano (284), la situazione di Roma era grave: i barbari premevano dai confini gi\u00e0 da decenni, le province erano governate da uomini corrotti. Per gestire meglio l'impero, Diocleziano lo divise in due parti: egli divenne \"Augusto\" della parte orientale (con residenza a Nicomedia) e nomin\u00f2 Valerio Massimiano \"Augusto\" della parte occidentale, spostando la residenza imperiale a Mediolanum. L'impero venne suddiviso ulteriormente con la creazione della tetrarchia: i due \"Augusti\", infatti, dovevano nominare due \"Cesari\", a cui affidavano parte del territorio e che sarebbero diventati, successivamente, i nuovi imperatori. Una svolta decisiva si ebbe con Costantino, che, in seguito a numerose lotte interne, centralizz\u00f2 nuovamente il potere e, con l'editto di Milano del 313, dette libert\u00e0 di culto ai cristiani, impegnandosi egli stesso per dare stabilit\u00e0 alla nuova religione. Fece costruire diverse basiliche, consegn\u00f2 il potere civile su Roma a papa Silvestro I e fond\u00f2 nella parte orientale dell'impero la nuova capitale, Costantinopoli.\nNel IV secolo si assiste persino a un notevole risveglio culturale che si protrae fino ai primi decenni del V, durante le prime invasioni barbariche. A partire dal 395 l'Impero viene definitivamente suddiviso in due parti, una occidentale e una orientale. In entrambe si \u00e8 gradualmente imposto, come religione maggioritaria e di Stato, il Cristianesimo, che avrebbe fortemente influenzato la storia d'Europa fino ai giorni nostri.\nRoma, che non ricopriva pi\u00f9 un ruolo centrale nell'amministrazione dell'impero, venne saccheggiata dai Visigoti comandati da Alarico (410); impreziosita nuovamente dalla costruzione di edifici sacri da parte dei papi (con la collaborazione degli imperatori), la citt\u00e0 sub\u00ec un nuovo saccheggio nel 455, da parte di Genserico, re dei Vandali. La ricostruzione di Roma venne curata dai papi Leone Magno (\"defensor Urbis\" per avere convinto Attila, nel 452, a non attaccare Roma) e dal suo successore Ilario, ma nel 472 la citt\u00e0 fu saccheggiata per la terza volta in pochi decenni (ad opera di Ricimero e Anicio Olibrio). La deposizione di Romolo Augusto del 22 agosto 476 decret\u00f2 la fine dell'Impero romano d'Occidente e, per gli storici, l'inizio dell'era medievale. L'Impero d'Oriente invece sopravvive, pur con alterne vicende, per un altro millennio.\nMedioevo.\nAlto Medioevo.\nL'inizio del Medioevo viene convenzionalmente e tradizionalmente fatto coincidere con il 476, cio\u00e8 l'anno che vide la deposizione dell'ultimo imperatore romano (Romolo Augusto) con la conseguente fine dell'Impero romano d'Occidente; \u00e8 altres\u00ec utilizzata la data del 410, anno del Sacco di Roma o, pi\u00f9 genericamente, si fa riferimento alla fine della tarda antichit\u00e0 (seconda met\u00e0 del VI secolo).\nA seguito della penetrazione dei popoli germanici nelle regioni occidentali dell'impero si formarono delle unit\u00e0 politiche particolari che contribuirono alla definitiva divisione dell'Europa ed all'incontro tra la civilt\u00e0 classica, mediterranea, ed il mondo nordico e germanico. I primi regni romano-barbarici si caratterizzarono per una limitata presenza nello Stato di caratteristiche germaniche e per un riconoscimento formale dell'autorit\u00e0 del re da parte di Bisanzio, che conferiva una parvenza di legittimit\u00e0 allo stanziamento.\nNel VI secolo il monachesimo irlandese venne diffuso in Europa in particolare da san Colombano di Bobbio, contribuendo alla diffusione della cultura tramite gli \"scriptoria\" delle abbazie e alle scuole monastiche. Il santo fu il primo a citare l'Europa (\"tutus Europae\") in una delle lettere al papa Gregorio I, auspicandone l'unione delle nazioni in un solo popolo cristiano.\nIl VII secolo conosce la rapida espansione degli Arabi nelle coste del Mediterraneo, fino a raggiungere l'Anatolia, tutte le coste dell'Africa settentrionale, la Sicilia e la Spagna.\nNel frattempo, l'Europa dell'ex Impero romano d'Occidente continua la sua involuzione fino a suddividersi in piccole realt\u00e0 locali con un'economia basata sull'agricoltura e sulla selvicoltura. Si tratta di un cambiamento anche paesaggistico e funzionale dalla polarit\u00e0 dell'unione \"ager\" (campo coltivato) - \"saltus\" (foresta) romana, alla inclusione del \"saltus\" nei coltivi, con differenziazione qualitativa della disponibilit\u00e0 di derrate. Tutto ci\u00f2 porter\u00e0 ad una forte contrazione dei commerci.\nUna prima riunificazione si ha con il Sacro Romano Impero, che appare attorno all'800 quando Carlo Magno, re del popolo dei Franchi, riunisce sotto al suo regno (oltre alla Francia) la parte occidentale della Germania e la parte settentrionale dell'Italia: nella parte centrale dell'Italia prende corpo lo Stato della Chiesa, sotto il potere del papa.\nIl collasso dell'impero carolingio fu accompagnato dalle cosiddette \"seconde invasioni\", con gruppi non numerosi ma molto agguerriti e affamati di preda, provenienti sia da est ma anche, e questa fu una novit\u00e0 nel panorama europeo, da sud e da nord. I sovrani dei regni e dei principati nati dal collasso della formazione carolingia si dimostrarono spesso incapaci di fronteggiare le invasioni di Ungari, Normanni e Saraceni. Politicamente, la polverizzazione del potere centrale precipita l'Europa nelle mani di vari signori locali, laici o ecclesiastici (feudalesimo). Questi ultimi cominciarono a erigere castelli (dal latino \"castrum\", fortezza) per proteggere i propri possedimenti e a organizzare una difesa indipendente, dando inizio al fenomeno dell'incastellamento. L'unica autorit\u00e0 in grado di avere un'organizzazione centralizzata era la Chiesa, che inizia ad avere progressivamente anche un'influenza temporale e un ruolo di continuit\u00e0 con la cultura latina.\nPieno Medioevo.\nNel corso del X secolo il mondo euro-mediterraneo usc\u00ec dalla lunga crisi climatica, demografica e sociale che persisteva almeno dal V secolo, ridando vita ai centri urbani. Si iniziano ad avere segnali di rinascita agricola, commerciale e culturale dell'Europa occidentale, con l'affermarsi, a partire dall'XI secolo, di realt\u00e0 comunali ricche di fermenti, soprattutto nelle Fiandre e nell'Italia centro-settentrionale e con lo sviluppo delle Repubbliche marinare italiane.\nMentre il Sacro Romano Impero continua la sua frammentazione in una serie di feudi italiani e tedeschi, sempre meno legati al potere dell'imperatore, alcuni comuni si trasformano in importanti citt\u00e0-stato (come Milano, Venezia e Firenze) e contemporaneamente si iniziano a formare i primi stati nazionali (quali Francia, Sicilia, Ungheria, Inghilterra e Spagna).\nIniziarono in questo periodo le crociate, una sorta di pellegrinaggio armato diretto ad aiutare i \"fratelli d'Oriente\" in cambio del ritorno della Chiesa d'Oriente nel seno della Santa Romana Chiesa, ma anche una valvola di sfogo alla cristianit\u00e0 della giovane Europa gonfia di violente energie che rivolgeva contro se stessa. \u00abA una sola condizione si poteva imporre la pace cristiana a un'Europa siffatta, che cio\u00e8 le si offrisse in cambio un'altra guerra, meglio la sua unica guerra.\u00bb nella quale avrebbero trovato sfogo le energie compresse dei Franchi che \u00ab [...] abituati a combattere iniquamente in guerra privata contro i fedeli, [ora] si battano contro gli infedeli... Coloro i quali sono stati finora dei briganti diventino soldati.\u00bb\nIl Pieno Medioevo fu un periodo di grandi movimenti religiosi. La nascita di nuovi ordini monastici (Certosini e Cistercensi) e di ordini religiosi cavallereschi nell'XI secolo avevano gi\u00e0 manifestato l'esigenza di ritornare alla povert\u00e0 della Chiesa primitiva. Si diffusero fra il XII e il XIII secolo movimenti pauperistici fondati sull'ideale della vita apostolica e sulla volont\u00e0 dei laici di predicare il Vangelo. Gruppi religiosi come i Valdesi e gli Umiliati furono condannati come eretici dal papato. I Catari (o albigesi) nel sud della Francia fecero presa su gran parte della popolazione, e contro di essi fu avviata una vera e propria crociata nel 1209. Nel novembre del 1215 Papa Innocenzo III convoc\u00f2 il Concilio Lateranense IV, in cui venne definitivamente dichiarata la superiorit\u00e0 della Chiesa rispetto a qualunque altro potere secolare, quale unica depositaria della Grazia e esclusiva mediatrice tra Dio e gli uomini. Se da un lato si istituiva il tribunale dell'Inquisizione contro le eresie nel 1231, dall'altro si incoraggiava la predicazione popolare legittimando gli Ordini mendicanti (Francescani e Domenicani), che avevano giurato voti di povert\u00e0 e si guadagnavano da vivere mendicando.\nIl progresso nella societ\u00e0 si accompagn\u00f2 anche a un rinnovamento artistico e a un rinnovato slancio architettonico verso edifici di grandi dimensioni, soprattutto edifici religiosi: era infatti dall'epoca romana che in Europa occidentale non si costruivano opere monumentali su larga scala e diffusamente. Tra XI e XII secolo si diffuse lo stile \"romanico\" (termine coniato solo nel XIX secolo), caratterizzato da una ritrovata monumentalit\u00e0 e da una maggiore complessit\u00e0 negli edifici. L'edificio simbolo di questa epoca fu la cattedrale, che inizi\u00f2 a simboleggiare la ricchezza e il prestigio dell'intera comunit\u00e0 cittadina, con gare tra citt\u00e0 vicine per avere l'edificio pi\u00f9 grande, bello e maestoso. Gi\u00e0 dalla met\u00e0 del XII secolo si diffuse in Francia un nuovo stile, detto poi gotico (un termine coniato nel Rinascimento con risvolti negativi), che gradualmente conquist\u00f2 tutta l'Europa. L'architettura gotica fu rivoluzionaria per il modo innovativo di concepire la struttura degli edifici: il peso non veniva pi\u00f9 sorretto dalle pesanti pareti, ma da una serie di elementi (colonne, archi, volte, contrafforti, pinnacoli, ecc.) che permettevano di svuotare le pareti riempiendole di grandi e luminose vetrate, e di raggiungere altezze in verticale inimmaginabili.\nTardo Medioevo.\nDopo un periodo di crescita economica e demografica, intorno al 1300, anche a causa di un raffreddamento del clima, inizia un periodo di crisi caratterizzato da carestie, guerre ed epidemie che si sostengono a vicenda, in un circolo vizioso. Il peggioramento delle condizioni di vita e l'indebolimento fisiologico delle popolazioni europee (perci\u00f2 la minore resistenza alle malattie) sfocer\u00e0 in un drammatico calo demografico: la peggiore epidemia di peste, sar\u00e0 la \"Peste nera\" del 1348-1351, causa della morte di circa un terzo della popolazione europea, preparata e seguita da molte altre epidemie minori. Va detto che i paesi europei meno colpiti dalla peste, come Inghilterra e Olanda, furono quelli meno interessati dalle carestie, perch\u00e9 tradizionalmente dediti al commercio delle eccedenze agricole, quindi dotati di cospicue riserve alimentari nei magazzini.\nIntorno allo spartiacque del XV secolo, la popolazione rimasta conoscer\u00e0 un nuovo ciclo di pi\u00f9 diffuso benessere: manodopera pi\u00f9 scarsa, quindi salari pi\u00f9 alti o messa a pascolo delle terre agricole, attivit\u00e0 meno vorace di manodopera. Ci\u00f2 si tradurr\u00e0 in una disponibilit\u00e0 carnea per tutti, o quasi, quindi in un rafforzamento della popolazione: migliore resistenza alle malattie, aumento della durata della vita media, miglioramento della qualit\u00e0 di vita.\nIl XV secolo \u00e8 attraversato anche da importanti cambiamenti culturali: l'ottimismo, la fiducia nell'uomo e nelle sue possibilit\u00e0, il principio della \"virt\u00f9\" umana contrapposta alla \"fortuna\" sono manifestazioni filosofiche e letterarie di un periodo noto col nome di Umanesimo. L'Umanesimo, le cui avvisaglie possono esser colte gi\u00e0 nel Trecento, ha una prima diffusione nell'Italia rinascimentale, le cui corti sono punti di riferimento vitale per gli artisti del tempo.\nLa fine del Medioevo viene fatta convenzionalmente e tradizionalmente coincidere con due date:\nEt\u00e0 moderna.\nLa riforma luterana.\nAlla fine del XV secolo la Chiesa cattolica viveva una profonda crisi morale, spirituale e di immagine. A livello del Papato e dell'Alto Clero questa crisi si manifestava con l'assunzione di pratiche e comportamenti che niente avevano a che vedere con la fede. La prima preoccupazione dei Papi era la difesa strenua del proprio Stato, con continue guerre che dissanguavano le economie dello Stato Pontificio, e la preoccupazione di arricchire se stessi pi\u00f9 che difendere la religione. Il \"nepotismo\" era diffuso a tutti i livelli, a cominciare dai Papi. La consuetudine di accumulare i benefici ecclesiastici (con le rendite ad essi connessi) era pratica comune. Il basso clero, pochissimo istruito e senza alcuna preparazione specifica, viveva come poteva (contrabbando, caccia, prostituzione), e contribuiva a fare della religione un insieme di pratiche pi\u00f9 vicine alla superstizione che alla fede.\nDopo la Riforma protestante avviata in Germania da Martin Lutero nel 1517, l'Europa viene attraversata da una serie di lotte nelle quali motivazioni religiose giustificavano mire politiche.\nXVI secolo.\nLe nazioni europee (con Spagna e Portogallo, seguite da Francia, Inghilterra ed Paesi Bassi) iniziano un'espansione coloniale, sia verso i territori dell'Asia e dell'Africa, sia verso le terre del Nord e Sud America a seguito della loro scoperta da parte di Cristoforo Colombo nel 1492.\nLa pace di Cateau-Cambr\u00e9sis rafforz\u00f2 il dominio del Regno di Spagna, ma vi erano molte lacune, le vie di comunicazione erano peggiorate e qualunque contatto verso i paesi pi\u00f9 lontani e viceversa impiegava moltissimo tempo. Inoltre mancava il ceto della borghesia, fondamentale per la crescita dell'economia. La Spagna dominava anche le colonie americane, dove vi erano grandi quantit\u00e0 di argento. Queste quantit\u00e0 enormi di metalli preziosi per\u00f2 non si fermarono in Spagna e quindi non contribuivano a far crescere l'economia spagnola ma venivano spediti ad altri paesi con i quali il Regno aveva dei debiti o venivano usati per pagare i soldati. A peggiorare la situazione interna la gestione delle finanze fu affidata a banchieri stranieri, con perdita di buona parte dell'argento americano.\nNel Mediterraneo, dopo la scoperta dell'America, diminuirono notevolmente i traffici. Cos\u00ec tutti i paesi interessati, in particolar modo l'Italia, andarono in crisi. A peggiorare la crisi dell'economia contribuirono i conflitti fra cristiani (soprattutto Spagna e Venezia) e l'Impero ottomano. Le ostilit\u00e0 raggiunsero il loro punto pi\u00f9 alto quando i Turchi attaccarono, nel 1570, Cipro, prezioso possedimento di Venezia. Quest'ultima riusc\u00ec allora a fondare la Lega Santa contro l'espansione dell'Impero ottomano. I cristiani l'ebbero vinta ma il successo non fu sfruttato, dato la separazione fra Spagna e Venezia. Quando la pace di Cateau-Cambresis conferm\u00f2 il dominio spagnolo su tutto il vasto mare, l'economia dell'Italia and\u00f2 in crisi. La recessione colp\u00ec anche il commercio e l'agricoltura, soprattutto nell'Italia meridionale nella quale i proprietari di latifondi tornarono a esercitare un potere simile a quello del feudalesimo. Nell'Italia settentrionale invece la crisi di commercio port\u00f2 i borghesi a comprare terreni e a migliorare le tecniche di lavorazione e gli strumenti agricoli.\nIn questo contesto, la Repubblica di Venezia porta al massimo splendore lo stile neoclassico, e nonostante le scomuniche papali e le guerre contro l'Impero ottomano, difende la sua laicit\u00e0, la libert\u00e0 di fede nel suo territorio contro l'Inquisizione e mantiene libera la ricerca scientifica.\nAll'epoca di Filippo II i domini olandesi erano suddivisi in diciassette province. Per secoli le civilt\u00e0 fiamminghe e olandesi si erano governate autonomamente e avevano goduto di un solido sviluppo economico. Il re di Spagna impose sulla popolazione dei Paesi Bassi il cattolicesimo, provocando un grande malcontento soprattutto da parte di tutti i calvinisti, che nel 1566 diedero vita ad una riforma antispagnola. La Spagna, cercando di riaffermare la propria autorit\u00e0, fece una violenta repressione e impose un maggior controllo anche sull'attivit\u00e0 urbana. Ma a questo suscit\u00f2 la ribellione anche dei cattolici che temevano di perdere la libert\u00e0 cittadina. Si unirono cos\u00ec nel 1576 ai calvinisti per una ribellione e firmarono un patto di unione nazionale. Soltanto allora la Spagna si rese conto del pericolo e cerc\u00f2 di rompere il fronte dei ribelli, dando alcune concessioni ai cattolici. Riusc\u00ec a convincerli a deporre le armi e a giungere ad un accordo con l'inviato di Filippo II.\nIn Francia scoppiarono cruente guerre civili, che contrapposero i francesi di fede cattolica a quelli di fede calvinista, gli ugonotti. Il calvinismo fu dapprima perseguitato dal sovrano Enrico II, ma quando la corona pass\u00f2 alla moglie i protestanti furono notevolmente pi\u00f9 liberi. Questo provoc\u00f2 un grosso malcontento da parte dei cattolici, che per diversi anni fecero guerra ai calvinisti. Vari motivi portarono ad una guerra particolarmente aspra e sanguinosa. Alla fine ebbero la meglio i calvinisti, con Enrico di Borbone, incoronato Enrico IV che nel 1598 consent\u00ec a tutti i francesi la libert\u00e0 di culto.\nAnche in Inghilterra ci furono forti contrasti religiosi. Nel 1558 sal\u00ec al trono Elisabetta I. I cattolici per\u00f2 non la riconobbero perch\u00e9 era nata dal secondo matrimonio di Enrico VIII e perch\u00e9 fin dall'inizio appoggi\u00f2 la Chiesa anglicana. La regina per\u00f2 non perseguitava i cattolici ma quando questi organizzarono una rivolta nel 1569, attu\u00f2 una violenta repressione. Era poi convinta che la volessero cacciare dal trono per sostituirla con la cugina Maria Stuarda, di credo cattolico. Nel 1587 Maria venne accusata di aver complottato contro la cugina e venne condannata a morte. L'esecuzione di Maria Stuarda aggrav\u00f2 la situazione fra Spagna ed Inghilterra, che addirittura port\u00f2 ad una guerra. Nel 1570 una flotta di pirati inglesi cominci\u00f2 ad attaccare e a depredare le navi spagnole e contemporaneamente gli inglesi diedero il loro appoggio alla ribellione calvinista dei Paesi Bassi. Nel 1588 una potente flotta spagnola, l'Invincibile Armata, attacc\u00f2 il regno ma fu sconfitta e in gran parte distrutta: per la Spagna si tratt\u00f2 di una sconfitta gravissima mentre l'Inghilterra si avvi\u00f2 a diventare una forte potenza marittima. Alla morte di Elisabetta I, dato che essa non era sposata e non aveva figli, la corona pass\u00f2 alla famiglia degli Stuart.\nL'Europa orientale \u00e8 teatro di duri scontri tra Svezia, Polonia-Lituania e Russia, con quest'ultima che ha il sopravvento, annettendo la Finlandia e la parte orientale della Polonia.\nXVII secolo.\nNei Paesi Bassi i calvinisti continuarono la loro rivolta e nel 1618 proclamarono l'indipendenza delle province settentrionali, che costituiva la maggior parte della popolazione. Nacque cos\u00ec una nuova repubblica, chiamata Repubblica delle Sette Province Unite. Tutti i successivi tentativi da parte della Spagna nel conquistare quei territori fallirono. Il solo risultato fu la perdita di grandi risorse finanziarie per la guerra. Le piccole e orgogliose Province Unite per\u00f2 non si abbatterono e infatti nel 1648 Filippo IV dovette riconoscer loro l'indipendenza.\nIn Francia, dopo la morte di Enrico IV (1610), Luigi XIII intraprende una politica assolutistica impersonata in particolare dal cardinale Richelieu.\nLuigi XIV, che sale al trono gi\u00e0 dal 1643, rafforza la monarchia assoluta e intraprende un'aggressiva politica espansionistica destinata al fallimento.\nIl XVII secolo vede numerosi e importanti avvenimenti per le Isole britanniche che saranno di fondamentale importanza per gli sviluppi socio-politici dei secoli futuri. I tentativi assolutistici degli Stuart verranno annientati dalla consapevolezza politica del popolo inglese durante le due rivoluzioni inglesi, il che porter\u00e0 alla nascita del primo Stato liberale europeo gi\u00e0 a partire dal 1688 gloriosa rivoluzione, dove il re \"regna ma non governa\".\nNell'area germanica conflitti religiosi portarono alla Guerra dei trent'anni (1618-1648), che devast\u00f2 le terre tedesche. La popolazione degli stati tedeschi si ridusse di circa il 30%. La Pace di Vestfalia (1648) concluse la guerra religiosa, ma l'impero era di fatto diviso in numerosi principati indipendenti (circa 350 stati sovrani). Il dualismo tra la monarchia asburgica austriaca e del Regno di Prussia dominarono la storia tedesca. Nel Seicento l'Austria inizia a costituirsi come una temibile potenza continentale, assoggettando buona parte dell'area tedesca e balcanica. La Prussia riesce a riunire sotto il suo dominio il nord dell'attuale Germania, parte della Polonia e la Slesia, una regione mineraria di vitale importanza economica.\nLa rivoluzione francese e Napoleone Bonaparte.\nIl XVIII secolo vede la crescita della borghesia mercantile, i progressi culturali e scientifici ed i primi segni della Rivoluzione industriale; contemporaneamente permangono i privilegi delle classi aristocratiche ed ecclesiastiche. Si crea quindi una situazione di tensione che sfocia in un conflitto aperto in Francia. Il rifiuto di Luigi XVI di condividere il proprio potere con il Terzo Stato (le classi sociali pi\u00f9 basse) porta nel 1789 alla Rivoluzione francese, con la fine della monarchia assoluta in Francia e l'instaurazione della Repubblica.\nL'affermazione dei principi di governo democratico e la reazione delle potenze europee, portarono a conflitti che condussero alla presa del potere da parte del generale Napoleone Bonaparte, che condusse una serie di brillanti campagne militari contro tutte le monarchie europee. Queste portarono Napoleone a battere l'Austria (il cui imperatore perse il ruolo di titolare del Sacro Romano Impero), la Russia e la Prussia e a controllare gran parte d'Italia, Germania e Spagna. La resistenza dell'Inghilterra, che mantiene il controllo dei mari, e la disastrosa campagna contro la Russia, portarono alla caduta di Napoleone Bonaparte, il cui impero termina nel 1815 con la sconfitta di Waterloo.\nEt\u00e0 contemporanea.\nL'emergere degli Stati-nazione (1815-1870).\nLa restaurazione delle forme di potere antecedenti alla Rivoluzione francese, negli anni dal 1815 al 1848 tenta invano di soffocare le aspirazioni liberali e nazionali delle popolazioni europee suscitate dalla Rivoluzione francese. A queste si aggiungono sia le trasformazioni sociali legate alla Rivoluzione industriale, sia la rinascita di spinte nazionalistiche che mal tolleravano forme di governo sempre pi\u00f9 lontane dalle esigenze popolari. Come conseguenza, il periodo tra il 1815 ed il 1871 fu segnato da una serie di moti rivoluzionari e guerre d'indipendenza che ebbero, tra i maggiori risultati, la nascita di stati nazionali in Italia e Germania.\nL'Europa dopo il 1870.\nL'Europa dopo il 1870 si trovava in una nuova situazione geopolitica dove i rapporti di forza tradizionali erano sostanzialmente mutati. La pace fra le potenze europee, seppure conservata, rimase sostanzialmente instabile. Sul continente Otto von Bismarck, uno dei protagonisti di questo periodo storico, si adoper\u00f2 instancabilmente per costruire l'egemonia diplomatica e militare della Germania. La Germania assicur\u00f2 la sua nuova posizione in Europa tramite l'alleanza con l'Impero austro-ungarico e l'Italia e un'intesa diplomatica con la Russia. La decisione del Kaiser Guglielmo II, salito al trono nel 1888, di non rinnovare il Trattato di controassicurazione con l'Impero russo e la sua politica riformatrice, segnarono l'inizio della fine del sistema bismarckiano che culmin\u00f2 con le sue dimissioni nel 1890. Tra il 1891 e il 1894, Francia e Russia operarono un graduale riavvicinamento diplomatico, culminato nell'alleanza militare ed economica. Un secondo fondamentale passaggio fu rappresentato dalla firma dell'\"Entente cordiale\", tra Francia e Gran Bretagna nel 1904. Nel 1907 anche il Regno Unito e Russia risolsero i loro contrasti in Asia con l'accordo di San Pietroburgo.\nVerso la fine del secolo si profilava, ormai nettamente, quella rivalit\u00e0 fra Gran Bretagna e Germania che doveva essere una delle cause fondamentali della prima guerra mondiale.\nLa Francia, a seguito del crollo dell'impero di Napoleone III, aveva subito un rilevante ridimensionamento del proprio ruolo in una Europa in cui si imponeva la Prussia di Bismarck. La Francia, tuttavia, prosegu\u00ec nella formazione di uno sterminato impero coloniale, entrando nel 1898 in una drammatica tensione con la Gran Bretagna.\nLa Gran Bretagna viveva le spinte del nascente movimento sindacale, i problemi di un'economia che mostrava i segni del rallentamento, le contraddizioni della questione irlandese, oltre i problemi che la politica coloniale poneva. Nel 1874 Benjamin Disraeli, capo dei conservatori inglesi, assunse il potere in seguito alla vittoria conseguita nell'elezione di quell'anno.\nGli Imperi europei dopo il 1870 subirono una notevole evoluzione a seguito del nuovo quadro geopolitico e dell'incalzare di nuovi principi politici ed economici. Negli Imperi dell'Europa centro-orientale, in Germania, Austria, Russia, un dato comune di grandissima importanza era costituito dal fatto che il liberalismo borghese non era mai riuscito ad assumere in prima persona il potere politico. La grande propriet\u00e0 fondiaria e l'aristocrazia continuavano a rappresentare la base del potere politico in conseguenza della mancata affermazione del liberalismo. La monarchia e l'aristocrazia organizzavano il proprio potere attraverso uno stretto controllo dell'apparato burocratico-amministrativo, di quello militare e della diplomazia.\nL'Impero tedesco, \"Deutsches Kaiserreich\", dopo il 1870 afferm\u00f2 sempre di pi\u00f9 la propria potenza militare, politica, diplomatica ed economica sul nuovo scenario europeo. L'Impero era retto da una Costituzione che poneva la politica estera, finanziaria, economica, doganale, le grandi scelte di politica interna e l'esercito nelle mani del governo centrale. Il governo era retto da un Cancelliere e da Segretari di Stato che non dipendevano dalla maggioranza parlamentare, bens\u00ec unicamente dal Kaiser, l'Imperatore, che aveva il potere di nominarli e di sospenderli e poteva prorogare o sciogliere il Parlamento.\nL'Impero austro-ungarico si trov\u00f2 a dibattere fra conservatorismo politico-sociale e il problema delle nazionalit\u00e0. Trasformatosi nel 1867 nella duplice monarchia austro-ungherese, l'Impero dovette affrontare una complicata serie di problemi quali, principalmente, la disomogeneit\u00e0 socioculturale dei suoi territori, i conflitti politici ed ideologici fra conservatorismo tradizionale, liberalismo, cattolicesimo sociale, socialismo e le tensioni fra le nazionalit\u00e0. La duplice monarchia si sostanziava in una politica estera, militare, finanziaria comune ma con una Costituzione ed amministrazioni separate. Retto dalla Costituzione del 1867, l'Impero non era diventato uno stato realmente unitario e parlamentare. Il parlamento rimase sempre troppo ricattabile dagli ambienti dell'alta burocrazia e dai militari. L'esigenza di sottrarre lo Stato e la vita civile alla pesante tutela ecclesiastica si fece sentire in modo particolarmente acuto sotto l'influenza della maggioranza liberale al parlamento, ma dopo che nel 1879 i conservatori di orientamento cattolico ripresero la maggioranza la laicizzazione venne in parte abrogata. La situazione dell'Austria-Ungheria alla fine del secolo ed agli inizi del Novecento era fortemente minata da conflitti nazionali.\nL'Impero russo mostrava evidenti i segni della profonda crisi che lo avrebbe portato alla dissoluzione. La crisi, non solo sociale ma anche economica e politica, era aggravata per altro dai problemi che terrorismo, populismo, diffidenze politiche e, non ultimo, il tentativo di espansione in Asia avevano prodotto. La Russia dal fallimento del riformismo di Alessandro II ai primi anni di Nicola II sub\u00ec le incertezze di una politica tentennante e contraddittoria. Il Regno di Alessandro II, apertosi nel 1855 sotto l'insegna delle riforme, termin\u00f2 nel 1881 con una bomba lanciata dai terroristi. Il modo in cui mor\u00ec lo Zar, 13 marzo 1881, sta a indicare chiaramente la gravit\u00e0 dei problemi politici e sociali dell'Impero. Dopo il 1865 il regime assunse un carattere sempre pi\u00f9 dispotico. I giovani radicali cercavano di reagire al senso della propria impotenza iniziando il movimento della \"andata del popolo\", il populismo. Migliaia di giovani si recavano nelle campagne per fare la vita dei contadini e diventarne la guida culturale e politica, ma fu un completo insuccesso. Tutto ci\u00f2 allarm\u00f2 profondamente il Governo che mise in atto una forte repressione.\nAnche l'Italia fece il suo debole ingresso in campo coloniale e cerc\u00f2 di garantire la propria sicurezza in Europa, alleandosi con la Germania e l'Austria-Ungheria, mentre la Russia si leg\u00f2 alla Francia anche militarmente.\nLe due guerre mondiali (1914-1945).\nDopo il periodo relativamente pacifico che vede l'espansione della borghesia industriale, periodo noto anche come Belle \u00c9poque, le tensioni tra le potenze europee, imputabili in particolare alle aristocrazie dominanti, portano nel 1914 alla prima guerra mondiale. Da un lato si schierano la Germania, l'Impero austro-ungarico e l'Impero ottomano, mentre dall'altra la Francia, il Regno Unito, la Russia e la Serbia, ai quali si aggiungono nel 1915 l'Italia e nel 1917 gli Stati Uniti; nonostante il ritiro della Russia nel 1917 causato dal successo della Rivoluzione russa d'ispirazione bolscevica, questi ultimi prevalgono nell'autunno del 1918.\nIl Trattato di Versailles del 1919, per il prevalere degli interessi nazionali, impone severe condizioni alla Germania e il disfacimento degli imperi tedesco, austro-ungarico e russo con la creazione di nuovi stati come la Polonia, Cecoslovacchia e la Iugoslavia. Gli anni seguenti sono contraddistinti da gravi problemi economici e sociali (Crisi del 1929), che sfociarono nella grande depressione del 1929-1933. Le tensioni che derivarono da questa difficile situazione ed i tentativi di espandere la rivoluzione bolscevica, porta alla nascita di movimenti nazionalisti come il Fascismo in Italia (1922), il movimento di Horty in Ungheria, il Nazismo in Germania (1933), il Franchismo in Spagna (dopo la Guerra civile terminata nel 1939).\nLa Germania nazista, dopo l'annessione dell'Austria e dei Sudeti e dopo la definizione del Patto d'acciaio con l'Italia e la firma di un patto di non aggressione con l'Unione Sovietica, d\u00e0 inizio nel settembre 1939 alla seconda guerra mondiale con l'invasione della Polonia. Seguono le invasioni di Paesi Bassi, Belgio, Francia (\"Campagna di Francia\"), Danimarca, Norvegia (\"Operazione Weser\u00fcbung\") e Balcani (\"Campagna dei Balcani\"). Dopo questi iniziali successi, la Germania tenta di invadere il Regno Unito e nel 1941 attacca la Russia; questa invasione viene per\u00f2 fermata vicino a Mosca nel dicembre del 1941. Tra il 1941 e il 1943, comunque, la Germania e l'Italia raggiungono un dominio pressoch\u00e9 completo dell'Europa continentale, minacciato per\u00f2 dall'inversione delle sorti nella guerra contro la Russia. Nel frattempo l'Impero giapponese, alleatosi a Germania ed Italia nel settembre 1940, attacca gli Stati Uniti il 7 dicembre 1941, dopo mesi di embargo americano. Le vittorie alleate in Nordafrica sono seguite dall'invasione dell'Italia nel 1943, dallo sbarco in Normandia nel giugno del 1944 e dall'invasione a tenaglia russo-americana della Germania nel 1945, portando alla fine della guerra in maggio per l'Europa, e in agosto per l'Asia.\nLa guerra fredda (1945-1991).\nLa fine della guerra porta alla separazione delle nazioni europee in due blocchi, distinguendo tra quelle filo occidentali facenti parte della NATO e quelle di influenza sovietica del Patto di Varsavia. La contrapposizione dei due blocchi port\u00f2 a quella che venne definita \"Guerra fredda\". Tale tensione, durata circa mezzo secolo, pur non concretizzandosi mai in un conflitto militare diretto (la disponibilit\u00e0 di armi nucleari per entrambe le parti avrebbe potuto inesorabilmente distruggere l'intero pianeta), si svilupp\u00f2 nel corso degli anni incentrandosi sulla competizione in vari campi.\nUn processo d'integrazione economica e politica port\u00f2 allo sviluppo della Comunit\u00e0 europea del carbone e dell'acciaio nel 1951 e del Mercato europeo comune nel 1957. Nello stesso periodo l'economia europea conobbe una crescita esponenziale del PIL mentre il neonato Stato sociale era alla base dell'incremento della spesa pubblica.\nSulla fine degli anni ottanta, il leader sovietico Michail Gorba\u010d\u00ebv, conscio delle gravi difficolt\u00e0 dello stato sovietico, inizi\u00f2 un percorso di riforme, attraverso politiche di \"glasnost\"' (trasparenza) e \"perestrojka\", che non si dimostrarono tuttavia sufficienti per impedire la dissoluzione dell'Unione Sovietica. Nel 1989 cadde il muro di Berlino e di l\u00ec a poco, nel 1991, lo avrebbe seguito l'intera Unione Sovietica, incapace di risolvere le proprie contraddizioni interne e di vincere la sfida con il capitalismo occidentale.\nTempi recenti (1991-oggi).\nLa Repubblica Socialista Federale di Jugoslavia si disintegr\u00f2 tra il 1991 e il 1992, a seguito dell'indipendenza di Slovenia, Croazia, Macedonia del Nord e Bosnia ed Erzegovina. Le altre due repubbliche jugoslave, Serbia e Montenegro, formarono nel 1992 una nuova federazione denominata Repubblica Federale di Jugoslavia. Tra il 1998 e il 1999, continui scontri in Kosovo tra le forze di sicurezza serbo-jugoslave e l'Esercito di Liberazione Albanese (U\u00c7K), riportati dai media occidentali, portarono al bombardamento della NATO sulla Serbia (Operazione Allied Force). Gli attacchi vennero fermati da un accordo, firmato dal presidente Milo\u0161evi\u0107, che prevedeva il ritiro dell'esercito dal Kosovo.\nIl 7 febbraio 1992 i dodici stati CEE firmarono il Trattato di Maastricht, che istituisce l'Unione europea. Nel 1995 aderirono all'UE Austria, Finlandia e Svezia. Nel 1999 entr\u00f2 in vigore l'euro, che divent\u00f2 nel 2002 la moneta unica di dodici paesi dell'Unione e anche di San Marino, Vaticano e Monaco, oltre che \"de facto\" nei territori del Montenegro e del Kosovo (all'epoca entrambi parte della confederazione di Serbia e Montenegro) e in Andorra. Nel 2004 aderirono all'UE Cipro, Estonia, Lettonia, Lituania, Malta, Polonia, Repubblica Ceca, Slovacchia, Slovenia e Ungheria; nel 2007 fu il turno di Bulgaria e Romania e nel 2013 quello della Croazia, inoltre, nel 2020 il Regno Unito ne \u00e8 uscito.\nDopo che Putin ha riconosciuto indipendenti le province separatiste di Donetsk e Lugansk, il 24 febbraio 2022 ha iniziato l'invasione dell'Ucraina per, secondo le sue parole, \"denazificare\" e smilitarizzare il paese."}
{"id": "3854", "revid": "405925", "url": "https://it.wikipedia.org/wiki?curid=3854", "title": "Scarto interquartile", "text": "In statistica lo scarto interquartile (o differenza interquartile o ampiezza interquartile, in inglese \"interquartile range\" o \"IQR\") \u00e8 la differenza tra il terzo e il primo quartile, ovvero l'ampiezza della fascia di valori che contiene la met\u00e0 \"centrale\" dei valori osservati.\nLo scarto interquartile \u00e8 un indice di dispersione, cio\u00e8 una misura di quanto i valori si allontanino da un valore centrale. Viene utilizzato nel disegno del diagramma box-plot.\nScarto interquartile di variabili aleatorie.\nLo scarto interquartile di una variabile aleatoria si ottiene tramite la funzione di ripartizione, come differenza formula_1\nPer una variabile casuale normale formula_2 lo scarto interquartile \u00e8 circa formula_3.\nPer una variabile casuale di Cauchy formula_4 lo scarto interquartile \u00e8 formula_5."}
{"id": "3858", "revid": "13415", "url": "https://it.wikipedia.org/wiki?curid=3858", "title": "Studi sociali", "text": ""}
{"id": "3862", "revid": "125986101", "url": "https://it.wikipedia.org/wiki?curid=3862", "title": "Seconda guerra mondiale", "text": "La seconda guerra mondiale vide contrapporsi, tra il 1939 e il 1945, le cosiddette potenze dell'Asse e gli Alleati che, come gi\u00e0 accaduto ai belligeranti della prima guerra mondiale, si combatterono su gran parte del pianeta; il conflitto ebbe inizio il 1\u00ba settembre 1939 con l'attacco della Germania nazista alla Polonia e termin\u00f2, nel teatro europeo, l'8 maggio 1945 con la resa tedesca e, in quello asiatico, il successivo 2 settembre con la resa dell'Impero giapponese dopo i bombardamenti atomici di Hiroshima e Nagasaki.\nConsiderato il pi\u00f9 grande conflitto armato della storia, cost\u00f2 all'umanit\u00e0 sei anni di sofferenze, distruzioni e massacri, con una stima totale di morti che oscilla tra i 55 e i 60 milioni di individui; le popolazioni civili si trovarono coinvolte nelle operazioni in una misura sino ad allora sconosciuta, e furono anzi bersaglio dichiarato di bombardamenti, rappresaglie, persecuzioni, deportazioni e stermini. In particolare, il Terzo Reich port\u00f2 avanti con metodi ingegneristici l'Olocausto per annientare, tra le altre, le popolazioni di origine o etnia ebraica, perseguendo anche una politica di riorganizzazione etnico-politica dell'Europa centro-orientale che prevedeva la distruzione o deportazione di intere popolazioni slave, degli zingari e di tutti coloro che il regime nazista riteneva \"indesiderabili\" o nemici della razza ariana.\nAl termine della guerra, l'Europa, ridotta a un cumulo di macerie, complet\u00f2 il processo di involuzione iniziato con la prima guerra mondiale e perse definitivamente il primato politico-economico mondiale, che fu assunto in buona parte dagli Stati Uniti d'America. A essi si contrappose l'Unione Sovietica, l'altra grande superpotenza forgiata dal conflitto, in un teso equilibrio geopolitico internazionale che fu definito poi guerra fredda. Le immani distruzioni della guerra portarono alla nascita dell'Organizzazione delle Nazioni Unite (ONU), avvenuta al termine della Conferenza di San Francisco il 26 giugno 1945.\nIl contesto storico.\nL'espansionismo nipponico in Asia.\nL'epoca successiva alla prima guerra mondiale vide la completa affermazione dell'Impero giapponese come grande potenza: dopo aver inglobato parte delle colonie tedesche dell'Oceano Pacifico e aver assunto il controllo di diverse lucrose rotte commerciali nel bacino, con il Trattato navale di Washington del 6 febbraio 1922 il Giappone ottenne il diritto di disporre della terza pi\u00f9 grande flotta da battaglia del mondo, una condizione che gli garantiva una superiorit\u00e0 militare visto che i suoi pi\u00f9 forti contendenti (gli Stati Uniti e il Regno Unito) dovevano dividere le loro flotte tra Pacifico e Atlantico. Lo scoppio della grande depressione nel 1929 spinse il paese a cambiare il suo focus economico, prima concentrato negli scambi commerciali con gli Stati Uniti, e a guardare con pi\u00f9 interesse ai mercati asiatici; escluso dalle spartizioni coloniali del XIX secolo, il Giappone si ritenne privato dell'accesso alle ricche risorse dell'Asia dalle potenze europee e decise di compensare questo stato di cose con una serie di aggressive manovre di espansionismo territoriale.\nLo scivolamento del Giappone verso una politica di imperialismo venne favorito da una forte militarizzazione della societ\u00e0 nipponica, iniziata gi\u00e0 alla met\u00e0 degli anni venti: la pervasivit\u00e0 dei militari, capaci di condizionare la vita politica nazionale tramite le azioni delle potenti forze di polizia segreta (la Tokubetsu K\u014dt\u014d Keisatsu) e militare (la Kempeitai), divenne esemplare nel campo dell'istruzione delle nuove generazioni, tramite la destinazione come insegnanti nelle scuole pubbliche di numerosi ufficiali dell'esercito rimasti senza incarichi. L'influenza dei militari nella societ\u00e0 port\u00f2 a recuperare il concetto filosofico medievale del \"Gekokuj\u014d\", secondo il quale un ufficiale inferiore pu\u00f2 disobbedire agli ordini superiori se lo ritiene moralmente giusto; oltre a degenerare in una serie di sanguinosi ma fallimentari tentativi di colpo di stato da parte di ufficiali ultrareazionari (come l'incidente del 26 febbraio 1936), questo principio fu la giustificazione adottata dai generali nipponici per portare avanti campagne di espansionismo territoriale in maniera del tutto autonoma dai desideri del governo nazionale vero e proprio.\nLo sbocco primario di questo espansionismo fu la Cina, indebolita da una decennale guerra civile che vedeva contrapposte le forze comuniste di Mao Zedong a quelle del Kuomintang nazionalista di Chiang Kai-shek. Agendo in totale autonomia dal governo, i generali giapponesi orchestrarono il 18 settembre 1931 un finto sabotaggio ferroviario a Mukden, utilizzato come pretesto per avviare l'invasione della regione della Manciuria nel nord della Cina dove fu insediato lo stato fantoccio del Manciuku\u00f2. L'occupazione della Manciuria port\u00f2 a uno stato di profonda tensione diplomatica e militare tra Giappone e Unione Sovietica, degenerato in una serie di schermaglie di confine proseguite fino al settembre 1939; ci\u00f2 port\u00f2 a un avvicinamento diplomatico tra Giappone e Germania nazista in chiave antisovietica, formalizzato con la stipula del Patto anticomintern il 25 novembre 1936. Il conflitto tra giapponesi e cinesi esplose infine in una guerra totale a partire dal luglio 1937: le forze nipponiche diedero il via all'invasione della Cina centrale e meridionale occupando nel giro di pochi mesi Pechino e Nanchino ma si ritrovarono poi invischiate in un lungo conflitto di guerriglia, in particolare dopo la stipula di una formale alleanza in chiave anti-giapponese tra i comunisti di Mao e i nazionalisti di Chiang; la vittoria nella lunga guerra contro i cinesi era quindi l'asse portante della politica estera nipponica al momento dello scoppio delle ostilit\u00e0 in Europa.\nL'espansionismo tedesco in Europa.\nIl trattato di Versailles del 1919, conclusivo della Grande Guerra, impose punizioni estremamente dure per gli sconfitti tedeschi, tra cui: cessione dell'Alsazia-Lorena alla Francia e di vaste zone orientali alla Polonia, concessione d'autonomia alla citt\u00e0 portuale di Danzica, passaggio della regione dello Schleswig alla Danimarca, smantellamento dell'aviazione, divieto di possedere mezzi corazzati in un esercito di non pi\u00f9 di effettivi, consegna della flotta e pagamento di un risarcimento di 132 miliardi di marchi in oro. Condizioni estremamente punitive per una nazione che alla fine delle ostilit\u00e0 aveva truppe ancora attestate sul territorio francese, e che contribuirono a creare il mito secondo cui a far perdere la guerra all'Impero tedesco sarebbero stati pochi \"traditori\" interni non nazionalisti (la cosiddetta \"pugnalata alle spalle\"). Questo mito, e la pessima situazione economica della Repubblica di Weimar data dalle conseguenze del crollo della borsa statunitense del 1929, fu importante per l'affermarsi del Partito Nazionalsocialista Tedesco dei Lavoratori di Adolf Hitler: dopo la vittoria nelle elezioni federali tedesche del 1933, un parlamento controllato dai nazisti concesse al leader nazista poteri dittatoriali e l'anno dopo, con la morte dell'anziano \"Reichspr\u00e4sident\" Paul von Hindenburg, Hitler assunse la carica di \"F\u00fchrer\".\nCon Hitler al potere iniziarono ben presto reiterate violazioni della pace del 1919: dopo l'uscita della Germania dalla Societ\u00e0 delle Nazioni nel 1935, fu reintrodotta la coscrizione obbligatoria e venne posta al comando di Hermann G\u00f6ring una nuova forza aerea, la Luftwaffe; nel marzo del 1936, poi, le forze tedesche remilitarizzarono la Renania. Inizi\u00f2 a formarsi un sodalizio tra la Germania nazista e il Regno d'Italia, rimasto isolato dagli ex alleati anglo-francesi a seguito della sua decisione di invadere e annettersi l'Etiopia, sfruttando anche la comunanza ideologica tra il regime hitleriano e quello fascista di Benito Mussolini, al potere in Italia fin dal 1922. Questo ottimo rapporto fu rafforzato dall'intervento comune italo-tedesco a favore delle forze nazionaliste di Francisco Franco durante la guerra civile spagnola, per poi concretizzarsi in un'alleanza militare tra le due nazioni (la cosiddetta \"Asse Roma-Berlino\").\nMentre il riarmo tedesco continuava, Hitler attu\u00f2 i suoi piani per un'espansione territoriale della Germania, in modo che essa ottenesse quello spazio vitale (\"Lebensraum\") di cui, secondo quanto asserito nel \"Mein Kampf\", aveva assoluto bisogno per soddisfare le necessit\u00e0 della sua crescente popolazione. Sfruttando il fatto che gli anglo-francesi non mostravano desiderio di scatenare un'altra guerra mondiale e tendevano a riconoscere alcune concessioni alla Germania (la cosiddetta politica dell'\"appeasement\"), nel marzo 1938 l'Austria fu pacificamente annessa al Reich tedesco, nonostante il divieto di un'unione austro-tedesca contenuto nel trattato di Versailles. Pi\u00f9 resistenza oppose la Cecoslovacchia, altro stato creato nel dopoguerra, a cedere la regione dei Sudeti, zona di confine popolata a maggioranza da popolazioni tedesche; l'indizione di una conferenza a Monaco di Baviera nel settembre 1938 tra tedeschi, britannici, francesi e italiani port\u00f2 alla risoluzione pacifica di questa controversia: in un ultimo sfoggio di \"appeasement\", gli anglo-francesi acconsentirono all'annessione dei Sudeti alla Germania. L'accordo di Monaco non bast\u00f2 tuttavia a soddisfare i disegni di Hitler, e pochi mesi dopo, nel marzo 1939, quanto rimaneva della Cecoslovacchia cess\u00f2 di esistere: la Boemia e la Moravia furono dichiarate \"protettorato del Reich\", mentre in Slovacchia fu istituito un governo fantoccio della Germania.\nSuccessivo obiettivo dei tedeschi divenne la Polonia. Il trattato del 1919 aveva separato dal resto della Germania la regione della Prussia Orientale, circondata da territorio polacco; Hitler reclam\u00f2 allora la restituzione della citt\u00e0 di Danzica e del territorio a essa vicina, il \"corridoio polacco\". Dopo Monaco gli anglo-francesi erano ormai disillusi sulle reali intenzioni espansionistiche della Germania, e fornirono immediato supporto alla Polonia perch\u00e9 si opponesse ai voleri di Hitler. Si contava sull'appoggio dell'Unione Sovietica per impedire un'invasione tedesca della Polonia, ma Berlino rispose con un abile colpo diplomatico: il 24 agosto 1939 il ministro degli esteri sovietico Vja\u010deslav Michajlovi\u010d Molotov e quello tedesco Joachim von Ribbentrop firmarono un patto di non aggressione tra le due nazioni della durata di dieci anni, il patto Molotov-Ribbentrop; un protocollo segreto dell'accordo divise l'Europa orientale in due sfere d'influenza, lasciando mano libera all'URSS sulle repubbliche baltiche e in Finlandia e prevedendo una spartizione della Polonia, dando modo a Hitler di lanciare l'offensiva senza dover temere una guerra su due fronti. Il 1\u00ba settembre, alle 04:45 del mattino, le truppe tedesche attraversarono la frontiera polacca; due giorni dopo Francia e Regno Unito dichiararono guerra alla Germania, dando inizio alla seconda guerra mondiale.\nLa guerra.\nL'inizio della guerra viene indicato da gran parte della storiografia nel 1\u00ba settembre del 1939, quando la Germania invase la Polonia.\nAltre periodizzazioni, meno tradizionali, fanno risalire concretamente l'inizio del conflitto con eventi bellici precedenti scatenati da altre nazioni: l'aggressione italiana all'Etiopia, la guerra civile spagnola o l'attacco giapponese alla Cina.\n1939-1940.\nL'invasione della Polonia.\nAlle 4:45 del 1\u00ba settembre 1939, utilizzando come pretesto l'incidente di Gleiwitz organizzato dai servizi segreti tedeschi, la Germania diede inizio alle operazioni militari contro la Polonia: cinque armate della Wehrmacht forti di uomini, carri armati e aerei della Luftwaffe invasero la Polonia con un attacco a tenaglia, impiegando l'innovativa tattica militare della guerra lampo o \"Blitzkrieg\". L'esercito polacco contava un milione di uomini, diverse centinaia di autoblindo e carri armati di modelli leggeri o antiquati, con l'appoggio di seicento aerei di modesta qualit\u00e0; la resistenza della Polonia fu tenace e ostinata, ma non sufficientemente consistente e coordinata: gli anziani generali polacchi commisero l'errore strategico di disperdere l'esercito lungo l'intera estensione della frontiera con la Germania, rendendosi vulnerabili ai rapidi sfondamenti dei \"panzer\" tedeschi che riuscirono a penetrare nelle retrovie nemiche compiendo ampie manovre di accerchiamento.\nL'8 settembre i primi carri armati tedeschi giunsero alle porte di Varsavia dando il via a una feroce battaglia, mentre la maggior parte dell'esercito polacco veniva metodicamente accerchiata in sacche isolate e annientata nel giro di due o tre settimane. Nel timore di un attacco della Francia da ovest, i tedeschi decisero di accelerare i tempi della sconfitta polacca e cominciarono a colpire Varsavia con una serie di bombardamenti a tappeto; come conseguenza, nell'arco di una ventina di giorni la citt\u00e0 riport\u00f2 quasi morti e oltre feriti tra la popolazione civile. Da quel momento, il conflitto assunse il carattere di una guerra totale: militari e civili furono ugualmente coinvolti, lottando disperatamente per la vittoria e la sopravvivenza.\nIl 17 settembre, in linea con quanto previsto nel patto Molotov-Ribbentrop, l'Unione Sovietica invase la Polonia da est incontrando scarsa resistenza. L'attacco sovietico segn\u00f2 definitivamente il destino della Polonia: con la popolazione civile ridotta allo stremo, Varsavia si arrese ai tedeschi il 27 settembre 1939; l'esercito polacco fu completamente disarmato entro il 6 ottobre, anche se alcuni reparti riuscirono a rifugiarsi via Romania in Francia dove, il 30 settembre, si era costituito un governo in esilio della Polonia. I territori polacchi finirono spartiti tra tedeschi e sovietici, i quali istituirono durissimi regimi di occupazione responsabili di decine di migliaia di morti.\nLa \"strana guerra\".\nMentre a est la Polonia finiva annientata, la situazione sul fronte occidentale rimase fondamentalmente tranquilla: a parte qualche scaramuccia, tanto i francesi (affiancati dopo pochi giorni da una British Expeditionary Force) quanto i tedeschi adottarono una strategia difensiva, non impegnandosi in scontri campali di vasta portata e rimanendo al coperto dei rispettivi sistemi fortificati di frontiera (la Linea Maginot e la Linea Sigfrido). Questo periodo di conflitto senza ostilit\u00e0, protrattosi per diversi mesi, pass\u00f2 quindi alla storia come la \"strana guerra\" (in tedesco \"Sitzkrieg\", \"guerra seduta\"; in francese \"dr\u00f4le de guerre\", \"guerra buffa\"; in inglese \"bore war\", \"guerra noiosa\").\nDal settembre 1939 all'aprile 1940 le prime battaglie tra Germania e anglo-francesi avvennero quasi esclusivamente nei mari e nei cieli. La Kriegsmarine tedesca si mobilit\u00f2 per intercettare il traffico marittimo per e dalla Gran Bretagna, onde mettere in difficolt\u00e0 l'economia e la popolazione britannica: i tedeschi impiegarono sommergibili U-Boot e navi da guerra contro il traffico commerciale nemico, mentre la Royal Navy si attiv\u00f2 per pattugliare le rotte dal Mare del Nord all'Oceano Atlantico. I tedeschi ottennero alcuni importanti successi iniziali, come l'affondamento della portaerei a opera dell\"U-29\" il 17 settembre 1939 nel Mare del Nord, o il siluramento il 14 ottobre della corazzata a Scapa Flow a opera dell\"U-47\"; ma anche gli Alleati realizzarono a loro volta un successo inducendo, il 17 dicembre, la corazzata tascabile \"Admiral Graf Spee\" ad auto-affondarsi a Montevideo dopo essere stata danneggiata nel corso della battaglia del R\u00edo de la Plata. La Kriegsmarine si rese responsabile anche di un grave incidente diplomatico, quando la sera del 3 settembre 1939 l\"U-30\" affond\u00f2, probabilmente per un errore di identificazione, il transatlantico SS \"Athenia\" con civili a bordo, tra i quali 300 cittadini dei neutrali Stati Uniti.\nNel tentativo di ostacolare le operazioni della Kriegsmarine, nell'arco di vari mesi fra il 1939 e il 1940 la Royal Air Force effettu\u00f2 numerosi raid di bombardieri contro le basi navali tedesche, le fabbriche di U-Boot, i cantieri navali e i depositi di munizioni navali, in particolare a Wilhelmshaven e Kiel. Le conseguenti battaglie aeree contro la Luftwaffe furono molto sanguinose: la RAF arriv\u00f2 a perdere fino al 50% dei velivoli a ogni sortita, poich\u00e9 i britannici non disponevano di caccia a lungo raggio per scortare i bombardieri e difenderli efficacemente dagli intercettori della Luftwaffe, come messo in luce il 18 dicembre 1939 durante la battaglia della Baia di Helgoland.\nMentre a occidente la situazione stagnava, a oriente l'Unione Sovietica port\u00f2 avanti i suoi aggressivi programmi di espansione territoriale concordati nel patto Molotov-Ribbentrop. Tra il settembre e l'ottobre 1939, con una serie di \"diktat\" l'URSS impose alle repubbliche baltiche (Estonia, Lettonia e Lituania) di ospitare sul proprio territorio ampi contingenti di truppe sovietiche; ci\u00f2 port\u00f2 poi, nell'agosto 1940, a una vera e propria annessione delle repubbliche baltiche all'Unione Sovietica. Nel frattempo, i sovietici avevano avviato negoziati con il governo della Finlandia per ottenere alcune modifiche delle frontiere e la cessione di basi militari sul suolo finnico; davanti al rifiuto del governo di Helsinki, il 30 novembre 1939 l'URSS dichiar\u00f2 guerra alla Finlandia dando avvio alla cosiddetta \"guerra d'inverno\". Il conflitto mise in luce lo stato di profonda impreparazione bellica dell'Armata Rossa: privati di numerosi ufficiali a seguito delle \"grandi purghe\" staliniane degli anni 1930, i reparti sovietici si rivelarono scarsamente equipaggiati e poveramente addestrati, subendo ripetute sconfitte da parte dei finlandesi. Alla fine, il mero peso numerico degli attaccanti port\u00f2 a uno sfondamento del fronte finnico in Carelia, ma per non rischiare il completo isolamento diplomatico Stalin accett\u00f2 d'intavolare trattative di pace. Il 12 marzo 1940 si giunse cos\u00ec al Trattato di Mosca: l'Unione Sovietica ottenne i territori richiesti, ma la Finlandia conserv\u00f2 la sua indipendenza.\nLa Germania punta a occidente.\nLa \"strana guerra\" ebbe una brusca interruzione il 9 aprile 1940, quando la Germania lanci\u00f2 l'invasione della Danimarca e della Norvegia (operazione Weser\u00fcbung): gli aeroporti danesi erano importanti per assicurare la difesa aerea del cuore della Germania, mentre dal porto norvegese di Narvik passava un'importante rotta di rifornimento che portava ai tedeschi il minerale ferroso estratto in Svezia; gli stessi anglo-francesi stavano progettando il minamento delle acque norvegesi per interrompere questa rotta (operazione Wilfred), ma furono battuti sul tempo dai tedeschi. La Danimarca capitol\u00f2 in poche ore dopo una resistenza solo simbolica, mentre i norvegesi opposero una dura opposizione; contingenti di truppe britanniche, francesi e polacche furono inviati ad aiutare la Norvegia, ma l'operazione si rivel\u00f2 mal progettata e carente di risorse adeguate. Nonostante le forti perdite (la Kriegsmarine perse buona parte delle sue principali unit\u00e0 da combattimento di superficie) i tedeschi furono ben presto in grado di portare a compimento l'occupazione del paese e a indurre alla ritirata gli Alleati entro il 10 giugno.\nMentre la campagna norvegese era ancora in svolgimento, il 10 maggio 1940 la Wehrmacht sferr\u00f2 la lungamente pianificata offensiva sul fronte occidentale (Fall Gelb) attaccando simultaneamente Paesi Bassi, Belgio e Lussemburgo. L'offensiva fu una straordinaria dimostrazione di potenza militare: il cuneo corazzato tedesco, raggruppato nella regione delle Ardenne al comando del generale Paul Ludwig Ewald von Kleist e composto da oltre carri armati divisi in sette Panzer-Division, penetr\u00f2 fulmineamente in Belgio spazzando via le deboli difese alleate; gi\u00e0 la notte del 12 maggio la 7. Panzer-Division del generale Erwin Rommel sbuc\u00f2 sulla Mosa a Dinant, dove erano schierate le principali forze francesi, passando subito all'attacco per attraversare il fiume. In soli tre giorni i panzer tedeschi formarono profonde teste di ponte a ovest della Mosa, mentre i carri armati del generale Heinz Guderian sbaragliarono le deboli resistenze francesi a Sedan.\nDopo aver respinto alcuni sconnessi tentativi di contrattacco delle scarse riserve corazzate francesi, a partire dal 16 maggio i panzer ebbero via libera a ovest della Mosa, lanciandosi attraverso la pianura franco-belga in direzione delle coste de La Manica; il raggruppamento anglo-francese penetrato in Belgio rischi\u00f2 di essere tagliato fuori e di venire completamente distrutto. I tentativi di contrattacco dei britannici ad Arras il 21 maggio, a nord del corridoio tedesco, e dei francesi sulla Somme a sud fallirono. I panzer ebbero via libera e, fin dal 20 maggio, i primi reparti corazzati raggiunsero le coste della Manica ad Abbeville; quasi soldati anglo-francesi furono accerchiati e intrappolati tra il mare e l'esercito tedesco. La situazione peggior\u00f2 ulteriormente dopo l'improvvisa resa dell'esercito belga il 28 maggio, che lasci\u00f2 scoperte le difese alleate nella sacca; i Paesi Bassi, sotto attacco dal 10 maggio da parte di forze corazzate e da paracadutisti tedeschi lanciatisi su L'Aia e sui numerosi ponti e dighe, avevano gi\u00e0 abbandonato la lotta il 15 maggio.\nIl 26 maggio il nuovo primo ministro del Regno Unito Winston Churchill autorizz\u00f2 il corpo di spedizione britannico a ripiegare senza indugio verso la costa e il porto di Dunkerque, dove in seguito si radun\u00f2 una numerosa flotta di navi militari, mercantili e naviglio privato civile per l'evacuazione dei soldati. Le colonne corazzate tedesche giunte fino al mare avevano progredito lungo la costa verso nord in direzione di Boulogne, Calais e Dunkerque, ma il 24 maggio per ordine di Hitler, ma con l'approvazione di von Rundstedt e von Kluge, venne imposto di fermare l'avanzata dei panzer arrivati ormai al limite della capacit\u00e0 logistica e bisognosi di riparazioni, e di proseguire solo con la fanteria e l'aviazione per l'eliminazione della sacca di Dunkerque. La decisione di Hitler rifletteva anche la volont\u00e0 dello stato maggiore tedesco di risparmiare le sue forze migliori in vista delle future campagne, lasciando alla Luftwaffe il compito di impedire l'evacuazione.\nDal 26 maggio al 4 giugno le forze anglo-francesi riuscirono in gran parte a trarsi in salvo da Dunkerque (operazione Dynamo) grazie all'abnegazione della flotta, bersagliata dalla Luftwaffe, alla resistenza dei reparti di retroguardia e all'efficace intervento della RAF, i cui aerei giungevano dalle vicine basi in Inghilterra. I tedeschi si lasciarono sfuggire una grossa parte delle truppe alleate accerchiate: furono evacuati, dopo aver abbandonato tutte le armi e l'equipaggiamento, circa soldati alleati di cui circa francesi; altri soldati (principalmente francesi) rimasero nella sacca e furono catturati. I circa britannici scampati avrebbero costituito il nucleo di truppe esperte su cui ricostruire l'esercito per il proseguimento della guerra.\nIl bilancio finale della prima fase della campagna di Francia fu trionfale per la Germania e per Hitler: circa 75 divisioni alleate erano state distrutte, tra cui le migliori divisioni francesi e britanniche, uomini furono fatti prigionieri e un'enorme quantit\u00e0 di armi ed equipaggiamenti vennero catturati; il Belgio e i Paesi Bassi furono costretti alla resa, l'esercito britannico era stato cacciato dal continente, la Francia era ormai sola e ridotta in grave inferiorit\u00e0 numerica e di armamenti. Tutto questo al costo di soli morti e tra feriti e dispersi.\nLa resa della Francia e l'entrata in guerra dell'Italia.\nIl 5 giugno 1940 i tedeschi diedero inizio alla battaglia per la conquista di Parigi e, temendo che l'Italia potesse restare esclusa dal \"tavolo della pace\", il 10 giugno Mussolini port\u00f2 il paese in guerra contro gli Alleati. Le forze italiane, indebolite dai precedenti impegni in Etiopia e in Spagna, non erano per\u00f2 ancora pronte a sostenere un conflitto deficitando gravemente di preparazione e armamenti moderni, ma queste contestazioni furono sbrigativamente rigettate da Mussolini, conscio della situazione italiana ma convinto di un'imminente vittoria tedesca e quindi dell'impellente necessit\u00e0 di entrare in guerra per motivi di prestigio personale e di convenienza geopolitica. L'esordio bellico delle forze italiane non fu dei migliori: il 14 giugno la flotta francese bombard\u00f2 Vado Ligure e il porto di Genova senza che la Regia Marina italiana riuscisse a intervenire, mentre una raffazzonata offensiva nelle Alpi Occidentali sferrata il 21 giugno dal Regio Esercito si aren\u00f2 contro le fortificazioni di frontiera francesi portando solo a miseri guadagni territoriali.\nNel frattempo, il 10 giugno i tedeschi attraversarono la Senna mentre l'esercito francese si ritirava disordinatamente oltre la Loira; il governo francese si trasfer\u00ec a Tours, lasciando Parigi ai tedeschi che la occuparono incontrastati il 14 giugno. Nella notte del 16 giugno il presidente del consiglio Paul Reynaud si dimise e il potere pass\u00f2 all'anziano maresciallo Philippe P\u00e9tain, eroe della prima guerra mondiale; il nuovo governo francese present\u00f2 subito la richiesta di armistizio. Le trattative tra tedeschi e francesi portarono quindi alla stipula il 22 giugno dell'armistizio di Compi\u00e8gne; le condizioni di resa furono pesanti: Parigi e tutta la Francia settentrionale e occidentale affacciata sulle coste della Manica e dell'Atlantico fu occupata dai tedeschi, non furono resi i prigionieri, le spese di occupazione furono fissate a discrezione del vincitore e l'esercito francese dovette essere ridotto a uomini; la Francia centro-meridionale con le sue colonie rimase indipendente, e P\u00e9tain insedi\u00f2 il suo governo nella cittadina di Vichy dando vita al cosiddetto \"Governo di Vichy\". Il 24 giugno Francia e Italia siglarono a loro volta un secondo armistizio, dai termini pi\u00f9 miti: fu imposta la smilitarizzazione del confine franco-italiano e all'Italia vennero ceduti i pochi lembi di territorio conquistati in giugno.\nLa capitolazione da parte del governo di Vichy non fu senza opposizione: da Londra dove aveva trovato rifugio, il generale Charles de Gaulle, gi\u00e0 sottosegretario di Stato alla difesa del gabinetto Reynaud, proclam\u00f2 con un appello radiofonico il 18 giugno la sua intenzione di proseguire la lotta contro i tedeschi, fondando il movimento della Francia Libera e iniziando a raccogliere le forze francesi. Neanche il primo ministro britannico Churchill si mostr\u00f2 propenso a interrompere le ostilit\u00e0 contro la Germania: nonostante le assicurazioni francesi che in nessun caso la flotta da battaglia sarebbe stata consegnata ai tedeschi o agli italiani, la Royal Navy ricevette ordine da Churchill di procedere a internare e neutralizzare le navi francesi se necessario anche con la forza. Come risultato, il 3 luglio i britannici bombardarono le navi francesi ancorate nelle basi algerine di Mers-el-K\u00e9bir e Orano, causando oltre mille morti tra i loro equipaggi; l'azione non gioc\u00f2 a beneficio degli sforzi di de Gaulle di aumentare le forze della Francia Libera, ma testimoni\u00f2 l'impavida risolutezza del Regno Unito e del suo governo a dispetto della situazione di isolamento, con benefici effetti sul morale dell'opinione pubblica britannica e anche statunitense.\nNon trovando terreno fertile per una pace con il Regno Unito, Hitler cominci\u00f2 a considerare l'idea di invadere le isole britanniche; tuttavia, per preparare la gigantesca operazione di sbarco denominata in codice operazione Leone marino, i tedeschi dovevano prima ottenere il controllo dei cieli britannici e indebolire le difese costiere dell'isola. A partire dal 10 luglio 1940 la Luftwaffe diede inizio a una serie di incursioni diurne e notturne contro le basi aeree della Royal Air Force, nonch\u00e9 contro le difese costiere, i porti e le industrie di aerei e armamenti del Regno Unito. La campagna, passata alla storia con il nome di \"battaglia d'Inghilterra\", vide un'intensa serie di scontri aerei tra la Luftwaffe e la RAF; ottimamente supportati da una rete di stazioni radar allestita lungo la costa, la Chain home, i britannici riuscirono a infliggere perdite sempre pi\u00f9 insostenibili ai tedeschi finch\u00e9, il 31 ottobre 1940, lo stesso Hitler decise di rinviare l'invasione a tempo indeterminato.\nLa guerra in Africa e nel Mediterraneo.\nL'entrata in guerra dell'Italia port\u00f2 all'apertura di diversi teatri bellici in Africa e nell'area del mar Mediterraneo. La Regia Marina italiana ebbe come compito principale quello di contrastare la presenza navale britannica nel Mediterraneo, rappresentata dalla Force H di base a Gibilterra e dalla Mediterranean Fleet dislocata ad Alessandria d'Egitto; tanto i britannici che gli italiani concepivano il conflitto navale come ricerca e conduzione di una battaglia decisiva tra i nuclei centrali delle due flotte, ma rimasero ben presto delusi: il primo di questi scontri, la battaglia di Punta Stilo il 9 luglio 1940, fu un'azione fugace e assolutamente non risolutiva anche per la prudenza dei rispettivi comandanti, che non volevano rischiare perdite catastrofiche.\nLa guerra navale del Mediterraneo si struttur\u00f2 ben presto come una gigantesca battaglia di convogli: da un lato, la Regia Marina doveva garantire il flusso dei rifornimenti verso la Libia italiana, dall'altro i britannici dovevano sostenere la difesa della strategica isola di Malta, importante base aeronavale posta proprio al centro del Mediterraneo e posta sotto assedio dalle forze dell'Asse. La maggior parte delle azioni belliche in Mediterraneo risultarono quindi il frutto del tentativo di uno dei contendenti di insidiare i convogli di rifornimento dell'altro e di proteggere i propri; non mancarono comunque azioni pi\u00f9 audaci: i sabotatori subacquei della X\u00aa Flottiglia MAS italiana tentarono varie infruttuose incursioni contro gli ancoraggi di Gibilterra e Alessandria, mentre nella notte tra l'11 e il 12 novembre aerei britannici decollati dalla portaerei andarono a colpire la grande base di Taranto mettendo fuori uso tre corazzate italiane.\nLe colonie italiane in Africa furono ben presto teatro di ampi scontri. Desideroso di ottenere risultati da contrapporre ai successi tedeschi, Mussolini ordin\u00f2 alle forze schierate in Libia di invadere l'Egitto nel settembre 1940, paese neutrale ma occupato da ampie forze britanniche che difendevano lo strategico canale di Suez. L'avanzata delle truppe del maresciallo Rodolfo Graziani, ostacolate dalla mancanza di mezzi motorizzati, si arrest\u00f2 a Sidi Barrani ad appena 90\u00a0km oltre il confine, esponendosi per\u00f2 al contrattacco delle forze britanniche del generale Archibald Wavell, meccanizzate e ben addestrate alla guerra nel deserto. L'offensiva britannica (operazione Compass), lanciata a partire dall'8 dicembre, fu un successo ben oltre ogni aspettativa: le forze di Graziani furono accerchiate e distrutte e l'avanzata prosegu\u00ec oltre il confine fino in Cirenaica, portando alla caduta delle piazzeforti di Tobruch e Bengasi e alla cattura di prigionieri italiani al prezzo di soli morti e feriti tra i reparti britannici.\nLa vasta colonia dell'Africa Orientale Italiana aveva un destino segnato: praticamente isolata dalla madrepatria fin dal giorno dell'entrata in guerra e circondata da territori in mano ai britannici, il massimo che poteva ottenere era di prolungare il pi\u00f9 possibile la resistenza. Dopo limitate operazioni offensive, che portarono all'occupazione della piccola colonia della Somalia britannica, gli italiani dovettero subire gli attacchi concentrici delle forze alleate (britannici, indiani, sudafricani e guerriglieri etiopi): sconfitti nella battaglia di Cheren tra febbraio e marzo 1941, gli italiani dovettero abbandonare in mano al nemico Addis Abeba il 6 aprile. L'ultima piazzaforte italiana a cadere fu Gondar, dopo una strenua difesa, il 27 novembre 1941.\nAltre zone dell'Africa videro operazioni su pi\u00f9 piccola scala. De Gaulle era desideroso di portare le vaste colonie africane del suo paese sotto le bandiere della Francia Libera, ma un tentativo di sbarcare reparti \"gollisti\" a Dakar il 23-25 settembre 1940 con l'appoggio della flotta britannica fu respinto con la forza dalle truppe fedeli al governo di Vichy in una serie di scontri fratricidi tra francesi. I francesi liberi ebbero pi\u00f9 fortuna in novembre, quando con una breve campagna si assicurarono il controllo delle colonie dell'Africa Equatoriale Francese.\n1941.\nI Balcani.\nIl 28 ottobre 1940, su personale iniziativa di Mussolini e senza avvisare l'alleato tedesco, l'Italia attacc\u00f2 la Grecia partendo dalle basi in Albania. L'iniziativa nasceva principalmente dalle esigenze di prestigio del Duce, ossia ottenere un successo militare da contrapporre ai trionfi di Hitler. L'attacco alla nazione ellenica era basato sul presupposto che la Grecia sarebbe crollata senza combattere; organizzato frettolosamente, con mezzi e truppe insufficienti e sferrato in condizioni climatiche pessime, l'attacco si rivel\u00f2 molto pi\u00f9 difficile del previsto: i greci non solo si difesero accanitamente ma, sfruttando le caratteristiche del terreno, respinsero le truppe italiane e passarono al contrattacco rigettandole all'interno dell'Albania, dove il fronte si stabilizz\u00f2.\nI britannici intervennero a favore dei greci dispiegando sul suolo ellenico reparti della RAF. Ci\u00f2 impensier\u00ec i tedeschi, visto che gli aerei britannici si trovavano ora in ottima posizione per attaccare i campi petroliferi di Ploie\u0219ti in Romania, da cui la Germania otteneva gran parte dei rifornimenti di carburante; dopo aver forzato con manovre diplomatiche l'adesione di Ungheria, Romania e Bulgaria allo schieramento dell'Asse, all'inizio del 1941 truppe tedesche iniziarono ad ammassarsi al confine greco-bulgaro in vista di un'invasione. Un altro obiettivo dei tedeschi era il Regno di Jugoslavia, la cui adesione all'Asse era importante per completare la messa in sicurezza dei Balcani e permettere il rapido rischieramento delle forze tedesche dalla Grecia onde non far tardare i preparativi dell'invasione dell'Unione Sovietica, prevista per l'estate del 1941; il 25 marzo 1941, dopo forti pressioni diplomatiche tedesche, il reggente di Jugoslavia Paolo Kara\u0111or\u0111evi\u0107 sigl\u00f2 l'adesione del paese al Patto tripartito, ma solo due giorni pi\u00f9 tardi un colpo di stato a Belgrado port\u00f2 alla deposizione di Paolo e all'instaurazione di un governo antitedesco. Infuriato, Hitler ordin\u00f2 immediatamente di includere la Jugoslavia nell'imminente intervento militare tedesco nei Balcani.\nIl 6 aprile le forze dell'Asse lanciarono l'invasione della Jugoslavia: mentre la Luftwaffe si accaniva in un violento bombardamento su Belgrado, colonne di truppe e carri tedeschi si riversarono oltre la frontiera partendo dalle loro basi in Bulgaria, in Romania e in Austria seguite da forze italiane dalla Venezia-Giulia e dall'Albania e da unit\u00e0 ungheresi nella Voivodina. L'esercito jugoslavo schierava circa un milione di uomini, ma era scarsamente equipaggiato di armamenti moderni e doveva coprire l'intera estensione delle frontiere nazionali; contrasti etnici tra croati e serbi minarono la coesione interna dei reparti jugoslavi, che furono rapidamente debellati in un nuovo sfoggio delle dottrine della \"Blitzkrieg\": Belgrado fu occupata il 12 aprile e i comandi jugoslavi firmarono la capitolazione il 17 aprile. L'intera campagna jugoslava era costata ai tedeschi appena 150 caduti.\nContemporaneamente all'attacco alla Jugoslavia, truppe tedesche diedero il via all'invasione della Grecia partendo dalla Bulgaria. Un corpo di spedizione britannico sotto il generale Henry Maitland Wilson, tratto dalle forze di Wavell in Cirenaica, fu inviato a sostegno dei reparti greci del generale Alexandros Papagos, ma pot\u00e9 fare poco per arrestare la marcia dei panzer tedeschi appoggiati dalla Luftwaffe: lo schieramento anglo-greco fu aggirato dai tedeschi passando per la Macedonia e, mentre i britannici avviavano l'evacuazione dei loro reparti dai porti del Peloponneso, il 27 aprile Atene cadde in mano agli invasori. La campagna fu poi completata dalla violenta battaglia di Creta tra il 20 maggio e il 1\u00ba giugno: superando il dominio navale britannico nel Mar Egeo, i tedeschi invasero la strategica isola di Creta tramite massicci lanci di paracadutisti; la Royal Navy dovette nuovamente intervenire per evacuare i reparti alleati, subendo pesanti perdite in continui attacchi aerei italo-tedeschi. Nonostante la perdita di tempo causata dalla campagna balcanica, l'esercito tedesco era ora al massimo della sua efficienza e pronto al grande attacco contro l'Unione Sovietica.\nLa rapida e schiacciante vittoria delle potenze dell'Asse nei Balcani non segn\u00f2 la fine della guerra in questo teatro operativo. Gi\u00e0 a partire dal giugno 1941 un movimento insurrezionale in Jugoslavia mise subito in difficolt\u00e0 gli occupanti; i tedeschi dopo la vittoria avevano lasciato solo poche forze in Serbia e contavano soprattutto nella collaborazione del neocostituito Stato Indipendente di Croazia e di formazioni locali di filonazisti, mentre il grosso delle truppe occupanti era fornito dagli italiani. Gli insorti si polarizzarono ben presto in due schieramenti, i partigiani comunisti di Josip Broz Tito e quelli nazionalisti di Dra\u017ea Mihailovi\u0107, ben presto divenuti ostili gli uni agli altri; parallelamente alla lotta contro gli occupanti, si svilupp\u00f2 quindi in Jugoslavia una sanguinosa guerra civile tra comunisti e nazionalisti.\nL'arsenale della democrazia.\nAllo scoppio della seconda guerra mondiale nel settembre 1939, gli Stati Uniti d'America avevano adottato una posizione di rigida neutralit\u00e0: bench\u00e9 il presidente Franklin Delano Roosevelt avesse pi\u00f9 volte espresso preoccupazione per l'aggressivo espansionismo adottato da Germania e Giappone, il paese era pervaso da un forte sentimento di isolazionismo e pertanto, nel corso degli anni 1930, il Congresso aveva approvato una serie di \"atti di neutralit\u00e0\" che vietavano formalmente agli Stati Uniti qualsiasi coinvolgimento in guerre straniere. Roosevelt, tuttavia, si adoper\u00f2 con costanza per alleggerire o aggirare i vincoli legislativi che gli impedivano di aiutare il Regno Unito nella sua lotta contro i tedeschi: nel novembre 1939 il presidente ottenne una modifica agli atti di neutralit\u00e0 per consentire il commercio di armi statunitensi con l'estero in cambio di denaro (il cosiddetto \"Cash and carry\"); il 2 settembre 1940 segu\u00ec invece la stipula del \"Destroyers for bases agreement\", trattato che comportava la cessione alla Royal Navy di una cinquantina di cacciatorpediniere dismessi dalla United States Navy in cambio dell'affitto agli Stati Uniti di alcune basi navali britanniche nell'area dei Caraibi.\nL'apice di questa politica di aiuti statunitensi al Regno Unito fu raggiunto con l'approvazione, l'11 marzo 1941, del programma \"Lend-Lease\": questo prevedeva fondamentalmente la cessione a titolo gratuito o con pagamento dilazionato nel tempo di enormi quantit\u00e0 di materie prime, beni industriali ed equipaggiamento militare di ogni tipo (dalle armi leggere ai carri armati, dagli aerei alle navi da guerra) prodotti negli Stati Uniti; il programma, inizialmente rivolto solo a favore di Regno Unito e Cina ma esteso in seguito all'Unione Sovietica e agli alleati minori, avrebbe consentito il trasferimento di beni per un valore di 50 miliardi di dollari, trasformando cos\u00ec gli Stati Uniti, secondo la definizione data dallo stesso Roosevelt, nell'\"arsenale delle democrazie\". La collaborazione tra Regno Unito e Stati Uniti fu poi suggellata il 14 agosto dalla stipula della Carta Atlantica, nel corso del primo incontro personale tra Roosevelt e Churchill nelle acque di Terranova.\nI rifornimenti giungevano nel Regno Unito non senza contrasto. L'occupazione delle coste occidentali della Francia forn\u00ec ai tedeschi ottime basi da cui insidiare i convogli navali britannici, e nel 1941 la battaglia ai traffici commerciali in Atlantico e nell'Oceano Indiano esplose in tutta la sua forza: agli attacchi degli aerosiluranti della Luftwaffe si unirono le navi di superficie della Kriegsmarine, sia le grosse unit\u00e0 da combattimento che pi\u00f9 piccole navi corsare camuffate da innocui mercantili neutrali. Furono tuttavia fin da subito gli U-Boot (affiancati da un piccolo contingente di sommergibili della Regia Marina italiana) a rappresentare la minaccia pi\u00f9 grande per i convogli: tra il settembre 1939 e il luglio 1941 i sommergibili tedeschi colarono a picco 848 mercantili, pari a pi\u00f9 di 4 milioni di tonnellate di stazza lorda. Il comandante della flotta sommergibilistica tedesca, ammiraglio Karl D\u00f6nitz, punt\u00f2 seriamente a far capitolare il Regno Unito portandolo alla fame.\nLa Royal Navy impegn\u00f2 ogni risorsa per tenere aperte le rotte di rifornimento: fu intensificata la costruzione di unit\u00e0 ottimizzate per la lotta antisommergibili, fu adottato un sistema di scorta aerea dei convogli e migliorati gli strumenti di rilevamento come radar e sonar, ma un grosso aiuto arriv\u00f2 dalla rottura del codice cifrato Enigma, utilizzato per tutte le comunicazioni radio dei tedeschi, da parte dei decrittatori del centro di Bletchley Park. I risultati non tardarono ad arrivare: alla fine di maggio la grande nave da battaglia tedesca \"Bismarck\" che tentava di trasferirsi in Atlantico fu braccata e infine affondata dopo una lunga caccia dalla flotta britannica, mentre il numero di mercantili colati a picco dagli U-Boot inizi\u00f2 a calare a partire dal giugno 1941. Roosevelt utilizz\u00f2 al massimo i suoi poteri presidenziali per aiutare i britannici in questa lotta: navi da guerra statunitensi furono inviate a scortare i convogli fino a met\u00e0 della rotta per il Regno Unito, generando scaramucce sempre pi\u00f9 gravi con gli U-Boot; il 31 ottobre 1941 il cacciatorpediniere statunitense fu silurato e affondato dal sommergibile \"U-552\", poco pi\u00f9 di un mese prima della dichiarazione di guerra della Germania agli Stati Uniti.\nAlterne vicende nel Mediterraneo.\nDopo il travolgente successo dell'operazione Compass, all'inizio del 1941 il fronte libico si era stabilizzato all'altezza di El-Agheila, al confine tra Tripolitania e Cirenaica: bench\u00e9 le forze italiane fossero ridotte a mal partito, i britannici della Western Desert Force (dal settembre 1941 divenuta Eighth Army) non erano in grado di proseguire l'avanzata verso Tripoli a causa di difficolt\u00e0 logistiche e della necessit\u00e0 di distaccare un ampio contingente di truppe da inviare in Grecia. Di questa pausa dell'avanzata britannica ne approfittarono le forze dell'Asse: dopo aver ottenuto l'assenso di un riluttante Mussolini, nel febbraio 1941 un contingente di truppe meccanizzate tedesche (Deutsches Afrikakorps) fu inviato ad appoggiare i reparti italiani in Libia, ponendo di fatto fine a qualunque pretesa da parte dell'Italia di condurre una \"guerra parallela\" a quella della Germania.\nAl comando del generale Erwin Rommel, le forze italo-tedesche ottennero subito grossi risultati: un'improvvisa offensiva di Rommel in marzo colse impreparati i britannici, costretti a sgombrare in fretta e furia la Cirenaica e a ripiegare oltre la frontiera con l'Egitto; solo lo strategico porto di Tobruch, tenuto da un'ostinata guarnigione di truppe australiane, rimase in mano agli Alleati, finendo subito assediato dagli italo-tedeschi. Due tentativi britannici di liberare Tobruch, l'operazione Brevity in maggio e l'operazione Battleaxe in giugno, furono respinti dalle forze di Rommel, una serie di insuccessi che port\u00f2 alla sostituzione del comandante britannico Wavell con il generale Claude Auchinleck; una nuova e meglio pianificata offensiva scatenata da Auchinleck il 18 novembre (operazione Crusader) port\u00f2 infine al successo la Eighth Army britannica: dopo tre settimane di pesanti scontri tra carri armati nel deserto, Tobruch fu liberata dall'assedio e Rommel dovette riportare le forze italo-tedesche di nuovo a El-Agheila.\nLa situazione bellica si rivel\u00f2 altalenante anche nel settore del Mediterraneo. L'arrivo di forze aeree tedesche in Sicilia all'inizio del 1941 consent\u00ec di mantenere una pressione costante su Malta che ostacol\u00f2 l'utilizzo dell'isola come base per i britannici; molto meno successo ebbe invece una sortita della flotta da battaglia italiana nelle acque a sud di Creta tra il 27 e il 29 marzo: nel corso della battaglia di Capo Matapan gli italiani persero tre incrociatori pesanti e due cacciatorpediniere contro nessuna perdita da parte dei britannici, in uno scontro che mise in luce tutti i punti di debolezza che affliggevano la Regia Marina (mancanza di portaerei e radar, carenza di addestramento al combattimento notturno, rottura del codice Enigma usato per le comunicazioni radio). Dopo questo insuccesso, le corazzate italiane attuarono una rigida strategia di flotta in potenza, uscendo molto raramente dai porti e non rivestendo pi\u00f9 un ruolo importante negli scontri. Il richiamo delle forze aeree tedesche dal Mediterraneo, in vista dell'imminente invasione dell'URSS, consent\u00ec ai britannici di tornare a riutilizzare Malta come base, insidiando pesantemente i convogli di rifornimento dell'Asse diretti in Libia; l'anno si concluse tuttavia con un successo per la Regia Marina: nella notte tra il 18 e il 19 dicembre, sabotatori della X Flottiglia MAS penetrarono nel porto di Alessandria e vi affondarono due corazzate britanniche.\nNel corso del 1941 si svilupp\u00f2 anche una serie di operazioni belliche nel settore del Medio Oriente. Nell'aprile 1941 un colpo di stato port\u00f2 all'insediamento nel Regno d'Iraq di un governo filo-tedesco capitanato da Rashid Ali al-Kaylani, spingendo i britannici a intervenire onde allontanare qualsiasi minaccia ai rifornimenti petroliferi che pervenivano loro dalla zona: nel corso di una breve campagna in maggio i britannici rovesciarono il regime di Rashid Ali e insediarono in Iraq un governo a loro favorevole. Forze aeree italo-tedesche erano intervenute in favore degli iracheni facendo scalo nel Mandato francese della Siria e del Libano, controllato dal regime di Vichy, e i britannici si affrettarono a neutralizzare anche questa minaccia: la campagna di Siria impervers\u00f2 dal giugno al luglio e, pur concludendosi con un nuovo successo alleato, vide ancora una volta scontri fratricidi tra francesi fedeli a Vichy e francesi favorevoli alla Francia Libera di De Gaulle. Alla fine di agosto, infine, truppe britanniche e sovietiche occuparono l'Iran onde trasformare il paese in una rotta di rifornimento verso l'URSS, invasa dai tedeschi due mesi prima.\nOperazione Barbarossa.\nLa decisione di Hitler di rompere il patto Molotov-Ribbentrop e di scatenare un attacco generale contro l'Unione Sovietica, manifestata per la prima volta gi\u00e0 nel luglio 1940, nasceva in primo luogo dalle concezioni ideologico-razziali del dittatore volte alla costituzione di un \"Lebensraum\" (\"spazio vitale\") per la nazione tedesca; a questi fondamenti ideologici si accompagnarono per\u00f2 anche complesse motivazioni strategiche, politiche ed economiche: sconfiggere l'ultima potenza rimasta sul continente europeo per poi riversare l'intera potenza della Wehrmacht contro i britannici, e organizzare un'area di sfruttamento economico autosufficiente per condurre l'attesa lunga guerra transcontinentale contro gli Stati Uniti. L'Unione Sovietica era nel frattempo impegnata in una frenetica corsa contro il tempo per ricostruire e riorganizzare le sue forze militari, modernizzando i suoi armamenti e le sue tattiche; prevedendo lo scoppio della guerra per il 1942, Stalin contava di riuscire a completare i suoi preparativi e di poter trattenere Hitler con concessioni economiche o diplomatiche, considerando inoltre insensato un attacco tedesco a est con i britannici ancora in armi a ovest.\nL'invasione tedesca (operazione Barbarossa) inizi\u00f2 il 22 giugno 1941 con un attacco simultaneo su tutto il fronte; l'obiettivo era di occupare l'intera Unione Sovietica occidentale lungo una linea che, da Arcangelo sul Mar Glaciale Artico, sarebbe arrivata ad Astrachan' sul Mar Caspio, sottomettendo, sterminando o deportando le popolazioni locali e riducendo i territori a zone di colonizzazione e sfruttamento per i tedeschi. Stalin, nonostante i numerosi avvertimenti diplomatici e di intelligence ricevuti, fu colto di sorpresa, avendo fino all'ultimo interpretato i segni di un attacco tedesco come semplici pressioni intimidatorie di Hitler per costringerlo a trattare da posizioni di debolezza. Oltre 3 milioni di soldati tedeschi con carri armati e aerei mossero all'attacco su un fronte lungo chilometri, venendo presto raggiunti nei giorni seguenti dagli eserciti di Romania e Finlandia, da corpi di spedizione inviati da Italia, Ungheria e Slovacchia e da volontari anticomunisti provenienti da tutta Europa.\nFin dall'inizio, la situazione dei sovietici si rivel\u00f2 drammatica: le forze tedesche, divise in tre gruppi d'armate (Nord, Centro e Sud), avanzarono subito in profondit\u00e0 per decine di chilometri nelle retrovie delle truppe sovietiche, rimaste ferme sulle linee di confine. Il caos regn\u00f2 nella catena di comando sovietica: le comunicazioni erano interrotte, le incursioni aeree tedesche devastarono i depositi e i centri di comando, e a Mosca n\u00e9 Stalin n\u00e9 l'alto comando (Stavka) compresero la catastrofe che si profilava. Mentre le prime linee sovietiche si battevano accanitamente ma disordinatamente, le colonne corazzate tedesche manovrarono per chiudere in grandi sacche le forze nemiche; le ingenti riserve corazzate sovietiche furono gettate subito allo sbaraglio contro le pi\u00f9 esperte Panzer-Division, ma invano: i tedeschi avanzarono negli Stati Baltici avvicinandosi a Leningrado, accerchiarono tre armate sovietiche nell'area di Minsk-Bia\u0142ystok causando quasi perdite al nemico e progredirono in Ucraina verso \u017ditomir e Kiev dopo aver infranto la resistenza sovietica nella battaglia di Brody-Dubno. A met\u00e0 luglio lo schieramento iniziale sovietico era stato praticamente distrutto dall'attacco tedesco, con oltre un milione di prigionieri presi nel solo primo mese di guerra.\nSuperata Minsk, i tedeschi procedettero rapidamente sulla strada per Mosca accerchiando il secondo scaglione sovietico nel corso della battaglia di Smolensk a met\u00e0 luglio. Nel frattempo, completata l'occupazione dei paesi baltici e in congiunzione con l'avanzata finlandese in Carelia, i tedeschi mossero su Leningrado raggiungendo il lago Ladoga l'8 settembre; la grande citt\u00e0 fu tagliata fuori e posta sotto assedio, con i tedeschi che puntavano a farla cadere per fame. In Ucraina la resistenza sovietica in difesa di Kiev e della linea del fiume Dnepr fu invece pi\u00f9 dura, rallentando l'avanzata tedesca; sorsero ben presto contrasti in seno all'alto comando tedesco su quale dovesse essere l'obiettivo della campagna, mai del tutto definito: il capo di stato maggiore dell'esercito, generale Franz Halder, premeva per lanciare i panzer alla volta di Mosca, ma Hitler ritenne pi\u00f9 importante annientare sul campo la forza da combattimento dell'Armata Rossa. Dopo il successo di Smolensk, il Gruppo d'armate Centro in marcia su Mosca fu quindi privato di gran parte delle sue forze corazzate, spedite a sud in Ucraina in rinforzo al Gruppo d'armate Sud; ci\u00f2 consent\u00ec ai tedeschi di chiudere due enormi sacche, a Uman' tra luglio e agosto dove furono presi soldati sovietici, e poi a Kiev tra agosto e settembre, dove l'intero gruppo di forze sovietiche del settore meridionale fu accerchiato e distrutto con la perdita di oltre soldati. Forze tedesche si diressero quindi alla volta della penisola di Crimea, di Char'kov e di Rostov sul Don, completando l'occupazione dell'intera Ucraina.\nRiportati i gruppi corazzati in appoggio al Gruppo d'armate Centro, il 30 settembre i tedeschi sferrarono quindi la loro grande offensiva per prendere Mosca (operazione Tifone): i corazzati penetrarono subito le cinture difensive sovietiche, malamente schierate e organizzate, e progredirono con grande velocit\u00e0 chiudendo altre due grandi sacche a Brjansk e Vjaz'ma il 7 ottobre. Mentre il corpo diplomatico e il governo si trasferivano a Kujby\u0161ev, Stalin decise di rimanere nella capitale e organizzarne la difesa, richiamando dal fronte di Leningrado il generale Georgij \u017dukov e, soprattutto, schierando numerose divisioni ben equipaggiate provenienti dalla Siberia dove, grazie alle notizie fornite dalla spia Richard Sorge, i sovietici erano certi che il Giappone non avrebbe mai attaccato. L'intervento di queste truppe scelte, le capacit\u00e0 di \u017dukov e anche l'arrivo dell'autunno fangoso fermarono la marcia tedesca sulla capitale a fine ottobre.\nL'ultima spallata tedesca, iniziata il 16 novembre, nonostante qualche successo iniziale fall\u00ec di fronte alla solida resistenza sovietica e al progressivo peggioramento del clima. Stalin e \u017dukov disponevano ancora di forze di riserva efficienti e ben equipaggiate per l'inverno, per un totale di quasi soldati, con cui sferrarono a partire dal 5 dicembre un improvviso contrattacco sia a nord che a sud di Mosca contro le avanguardie tedesche, oramai bloccate dal gelo. L'azione fu totalmente inaspettata per le esauste truppe tedesche: in mezzo alle intemperie invernali i sovietici liberarono molte importanti citt\u00e0 attorno a Mosca e respinsero i tedeschi a oltre 100\u00a0km dalla capitale. La Wehrmacht sub\u00ec la sua prima pesante sconfitta della guerra: vi furono crolli del morale tra le truppe ed enormi quantit\u00e0 di equipaggiamento furono perse. L'operazione Barbarossa si concluse quindi alla fine dell'anno con un fallimento: l'Unione Sovietica, nonostante la perdita di 4,3 milioni di uomini, non era crollata ed era invece passata al contrattacco. I tedeschi furono costretti a combattere una dura battaglia difensiva invernale, in una situazione strategica complessiva cambiata a sfavore della Wehrmacht che al 31 dicembre 1941 aveva subito perdite, quasi un quarto dei suoi effettivi.\nPearl Harbor.\nLo scoppio della guerra nel settembre 1939 aveva spiazzato il Giappone. La stipula del patto Molotov-Ribbentrop rendeva ora impossibile per i giapponesi pensare a una guerra contro l'Unione Sovietica, e il governo di Tokyo si premur\u00f2 di stemperare lo stato di tensione tra le due nazioni; bench\u00e9 il Giappone avesse riaffermato la sua alleanza con Germania e Italia siglando il 27 settembre 1940 il patto tripartito, il 13 aprile 1941 venne firmato a Mosca un patto nippo-sovietico di non aggressione, cui i giapponesi tennero fede anche dopo l'inizio dell'attacco tedesco all'URSS.\nIl coinvolgimento delle potenze europee nella guerra contro la Germania lasciava quasi indifese le loro colonie nel Sud-est asiatico, territori di importanza strategica per il Giappone non solo perch\u00e9 ricchi di materie prime ma perch\u00e9 fondamentali per sostenere la resistenza della Cina: nel 1940 il 41% delle forniture belliche cinesi provenienti dall'estero passava per il porto di Haiphong nell'Indocina francese e il 31% da quello di Rangoon nella Birmania britannica, collegato a Kunming in Cina dalla cosiddetta \"strada della Birmania\". Nel luglio 1940 il primo ministro Mitsumasa Yonai, contrario all'alleanza con i tedeschi, fu costretto alle dimissioni e sostituito con il nazionalista moderato Fumimaro Konoe, solidale con i piani degli alti comandi militari per un'espansione verso il Sud-est asiatico e la costituzione di una \"Sfera di co-prosperit\u00e0 della Grande Asia orientale\", composta da paesi assoggettati al Giappone. I tempi per realizzare questo piano erano per\u00f2 ristretti: lo scoppio della guerra in Europa aveva portato a un riarmo navale degli Stati Uniti in funzione difensiva, culminato nel Two-Ocean Navy Act del 19 luglio 1940 volto a rafforzare la U.S. Navy con 18 nuove portaerei e 11 nuove navi da battaglia; bench\u00e9 il completamento di questo programma non fosse previsto prima del 1948, la sua realizzazione intaccava la relativa superiorit\u00e0 navale giapponese nel Pacifico obbligando Tokyo ad attuare il prima possibile i suoi piani di espansione.\nDopo negoziati con il governo di Vichy e alcuni scontri di frontiera, tra il 24 e il 26 settembre 1940 le truppe giapponesi ottennero il permesso dalle autorit\u00e0 francesi di stabilire una guarnigione ad Haiphong e di costruire basi militari nella regione del Tonchino nel nord dell'Indocina. Una successiva guerra franco-thailandese (ottobre 1940 - maggio 1941) per il possesso delle regioni occidentali della Cambogia si concluse favorevolmente per i thailandesi grazie alla mediazione dei giapponesi, i quali il 29 luglio 1941 completarono la loro occupazione di fatto dell'Indocina ottenendo da Vichy la cessione della base navale della baia di Cam Ranh, degli aeroporti intorno a Saigon e delle eccedenze di materie prime prodotte dalla regione; le autorit\u00e0 coloniali francesi furono mantenute, ma erano di fatto state private dei loro poteri reali.\nDopo il lancio dell'operazione Barbarossa nel giugno 1941, che ormai escludeva qualunque possibilit\u00e0 di un intervento sovietico in Asia, il governo giapponese prese la decisione finale di condurre la sua guerra di espansione nel Sud-est asiatico. Le manovre espansionistiche nipponiche trovarono per\u00f2 un'ostilit\u00e0 sempre pi\u00f9 manifesta da parte del governo statunitense: dopo che gi\u00e0 nel luglio 1940 erano state varate restrizioni al commercio tra le due nazioni, nel luglio 1941 il presidente Roosevelt decret\u00f2, fino al completo ritiro dei reparti di Tokyo dalla Cina e dall'Indocina, il congelamento dei beni nipponici presenti negli Stati Uniti e un embargo totale sulle esportazioni di petrolio verso il Giappone, decisioni seguite nei giorni successivi da misure analoghe da parte dei governi britannico e olandese. Queste misure furono devastanti per l'economia giapponese, privata in un sol colpo del 90% delle sue importazioni di petrolio e del 75% del suo commercio con l'estero, forzando il governo di Tokyo ad agire: il governo di Konoe, favorevole a evitare la guerra con gli Stati Uniti e a risolvere la disputa con i negoziati, fu costretto alle dimissioni il 16 ottobre e rimpiazzato da un gabinetto guidato dal generale Hideki T\u014dj\u014d, fautore della guerra a qualunque costo.\nMentre trattative ormai inutili continuavano tra Tokyo e Washington, lo stato maggiore giapponese stese i suoi piani definitivi per una guerra contro gli Stati Uniti nel Pacifico. L'ammiraglio Isoroku Yamamoto, comandante della flotta da battaglia nipponica, concep\u00ec un piano ambizioso: per dare tempo alle forze giapponesi di occupare l'Asia orientale e stabilire un perimetro difensivo lungo il Pacifico a protezione della madrepatria, la flotta statunitense doveva essere resa inoffensiva nelle prime ore di guerra con un attacco aereo a sorpresa contro il suo principale ancoraggio di Pearl Harbor nelle Hawaii, portato dalla flotta di portaerei dell'ammiraglio Ch\u016bichi Nagumo. L'attacco venne sferrato la mattina del 7 dicembre 1941 e ottenne un grande successo: anche se le portaerei statunitensi evitarono qualunque danno perch\u00e9 lontane da Pearl Harbor, tutte e otto le navi da battaglia della United States Pacific Fleet furono colpite e neutralizzate. Immediata fu la risposta degli Stati Uniti, che il giorno dopo dichiararono guerra al Giappone imitati subito dal Regno Unito e dalle nazioni alleate; il quadro fu completato, l'11 dicembre, dalla dichiarazione di guerra agli Stati Uniti da parte di Germania e Italia.\n1942.\nLe conquiste giapponesi.\nL'attacco giapponese a Pearl Harbor fu immediatamente seguito da un'impressionante serie di offensive simultanee contro i possedimenti statunitensi ed europei nell'Asia orientale.\nGli sparsi possedimenti statunitensi furono colpiti in pieno: bombardata Midway nelle prime ore del 7 dicembre, i giapponesi invasero e occuparono Guam il 10 dicembre e l'Isola di Wake il 23 dicembre, anche se quest'ultima capitol\u00f2 solo dopo una dura battaglia. Un pesante attacco aereo nipponico l'8 dicembre distrusse al suolo gran parte delle forze aeree statunitensi dislocate a protezione delle Filippine, e fu seguito dallo sbarco dei reparti giapponesi su Luzon il 22 dicembre; le forze statunitensi nell'arcipelago, al comando del generale Douglas MacArthur, dovettero abbandonare Manila in mano al nemico il 2 gennaio 1942 e ripiegare sulla piazzaforte di Bataan, dove rimasero assediate. Per ordine diretto di Roosevelt, MacArthur si sottrasse alla cattura e ripar\u00f2 in Australia, mentre le sue forze dovettero capitolare il 9 maggio; circa soldati statunitensi e filippini caddero prigionieri dei giapponesi, venendo sottoposti a una serie di vessazioni e marce forzate che causarono la morte di migliaia di loro.\nMentre alcune unit\u00e0 attaccavano Hong Kong (che capitol\u00f2 il 25 dicembre seguente), l'8 dicembre 1941 truppe giapponesi invasero la Thailandia, dove il governo dittatoriale del generale Plaek Phibunsongkhram si affrett\u00f2 a siglare un trattato di alleanza con Tokyo. L'affondamento in attacchi aerei il 10 dicembre delle unit\u00e0 della Force Z della Royal Navy apr\u00ec all'invasione giapponese la Malesia britannica e la sua strategica piazzaforte di Singapore: i britannici avevano fortificato Singapore dal lato del mare ritenendo impossibile per un grande esercito aprirsi la strada attraverso l'entroterra malese, ma i reparti giapponesi del generale Tomoyuki Yamashita erano perfettamente addestrati alla guerra nella giungla e poterono assalire la piazzaforte dal lato scoperto; la battaglia di Singapore si concluse il 15 febbraio 1942 con la resa delle forze anglo-indiane del generale Arthur Percival, caduto prigioniero insieme a dei suoi soldati.\nLa capitolazione di Singapore lasci\u00f2 indifeso l'ampio arcipelago delle Indie orientali olandesi, ricco di materie prime strategiche: i giapponesi invasero il Borneo olandese e l'isola di Celebes a partire dall'11 gennaio 1942, proseguendo verso Timor e Sumatra in una grande manovra a tenaglia contro l'isola centrale di Giava. Le forze alleate dell'American-British-Dutch-Australian Command, sotto il generale Archibald Wavell, tentarono di organizzare una resistenza ma subirono una pesante sconfitta navale nella battaglia del Mare di Giava il 27 febbraio, azione che port\u00f2 il giorno seguente allo sbarco delle truppe giapponesi su Giava stessa e alla capitolazione della sua guarnigione il 12 marzo. Nel frattempo, il 20 gennaio truppe giapponesi provenienti dalla Thailandia avevano dato il via all'invasione della Birmania, mossa strategica per assicurare la difesa delle recenti conquiste nel sud-est asiatico e interrompere i rifornimenti bellici ai cinesi: nonostante l'aiuto di un corpo di spedizione cinese arrivato dallo Yunnan, i britannici dovettero abbandonare Rangoon l'8 marzo e ritirarsi alla volta dell'India, lasciando virtualmente l'intera Birmania in mano ai giapponesi entro il maggio seguente.\nL'offensiva giapponese stava ormai arrivando a lambire l'Australia: il 23 gennaio truppe nipponiche occuparono Rabaul nell'isola della Nuova Britannia, subito trasformata in un'importante base navale e area per prolungare l'azione verso il Mar dei Coralli. Il 19 febbraio le portaerei giapponesi bombardarono pesantemente il porto di Darwin sulla costa settentrionale dell'Australia; a ci\u00f2 fece poi seguito lo sbarco di alcuni reparti a Lae e Salamaua sulla costa nord-orientale della Nuova Guinea.\nI successi dell'Asse in Nordafrica.\nAll'inizio del 1942, la situazione nel Mediterraneo torn\u00f2 a volgersi a favore delle forze dell'Asse: il ritorno in Sicilia degli squadroni di bombardieri della Luftwaffe, richiamati dal fronte orientale in quanto inutilizzabili nelle avverse condizioni meteo invernali, consent\u00ec di sottoporre Malta a intensi bombardamenti che la resero di fatto inutilizzabile come base militare per i britannici. Il rifornimento stesso dell'isola da parte della Royal Navy stava diventando sempre pi\u00f9 proibitivo: i grandi scontri aeronavali della battaglia di mezzo giugno e della battaglia di mezzo agosto videro i convogli britannici subire forti perdite da parte dei mezzi dell'Asse, e solo pochi rifornimenti riuscirono a essere sbarcati a Malta. Gli italo-tedeschi avevano inoltre formulato un esteso piano per conquistare l'isola (operazione C3) tramite sbarchi anfibi e lanci di paracadutisti: alla fine, tuttavia, l'operazione fu annullata perch\u00e9 troppo rischiosa, preferendo dirottare tutte le risorse sul fronte libico puntando alla conquista del canale di Suez.\nLa neutralizzazione di Malta aveva alleggerito la pressione sui convogli di rifornimento dell'Asse, consentendo alle truppe di Rommel di passare all'offensiva in Cirenaica: alla fine di gennaio un nuovo contrattacco italo-tedesco scacci\u00f2 i britannici da El-Aghelia, riconquist\u00f2 Bengasi e port\u00f2 il fronte ad attestarsi nei pressi di Ain el-Gazala, poco a ovest di Tobruch; tra il 26 maggio e il 21 giugno la battaglia di Ain el-Gazala vide una nuova grande vittoria di Rommel, che port\u00f2 alla riconquista di Tobruch e alla cacciata dei britannici dalla Libia. Gli italo-tedeschi proseguirono l'avanzata inseguendo la Eighth Army britannica all'interno dell'Egitto, cogliendo una nuova vittoria nella battaglia di Marsa Matruh alla fine di giugno e spingendosi quindi fino alla localit\u00e0 di El Alamein che, stretta a nord dal mare e a sud dall'intransitabile depressione di Qattara, costituiva l'ultimo ostacolo geografico prima de Il Cairo.\nNel corso di luglio la prima battaglia di El Alamein vide una battuta d'arresto delle forze dell'Asse, stremate per la lunga avanzata e lontanissime dai loro depositi di rifornimento. Rommel non si diede per vinto, e in settembre scaten\u00f2 un nuovo assalto al fronte britannico, dove il generale Bernard Law Montgomery aveva assunto la guida della Eighth Army: ancora una volta gli italo-tedeschi furono bloccati, e il fronte si attest\u00f2 quindi davanti a El Alamein\nObiettivo Caucaso.\nSul fronte orientale il 1942 inizi\u00f2 con una serie di offensive sovietiche invernali ordinate da Stalin, convinto della possibilit\u00e0 di un crollo totale dell'esercito tedesco e quindi desideroso di non dare respiro all'invasore. Dopo la vittoriosa battaglia di Mosca l'Armata Rossa prosegu\u00ec la sua avanzata, in mezzo alle intemperie dell'inverno russo e a costo di terribili perdite, soprattutto nella regione a ovest della capitale. I tedeschi si trovarono spesso in drammatiche difficolt\u00e0, persero ancora parecchio terreno, ma non crollarono: R\u017eev e Vjaz'ma divennero capisaldi tedeschi sulla via di Mosca e le due sacche di Demjansk e Cholm furono tenacemente difese dalle truppe accerchiate che, rifornite per via aerea, resistettero fino a primavera quando vennero liberate dalle colonne di soccorso.\nA costo di gravi perdite, con oltre 1 milione di soldati morti o feriti dal 22 giugno 1941 al 30 marzo 1942, la Wehrmacht riusc\u00ec a fermare la prima controffensiva dell'Armata Rossa, altrettanto provata con 1,5 milioni di perdite. Nonostante l'opposizione di alcuni generali, favorevoli a un nuovo attacco diretto su Mosca o addirittura a un mantenimento della linea difensiva, Hitler impose la progettazione di una nuova offensiva concentrata nel solo settore meridionale dell'immenso fronte orientale, allo scopo di schiacciare le residue forze sovietiche e di conquistare quegli obiettivi strategico-economici, cio\u00e8 il bacino del Donbass, la regione del Volga, i campi petroliferi del Caucaso e di grano del Kuban', ritenuti essenziali per fronteggiare una guerra di lunga durata contro le potenze occidentali.\nIl 28 giugno 1942 la Wehrmacht ricominci\u00f2 l'offensiva (operazione Blu), puntando verso sud-est. Dopo alcune rilevanti vittorie preliminari, come la conquista di Sebastopoli e la seconda battaglia di Char'kov, ebbe inizio la spinta decisiva in direzione del fiume Don, del Volga e contemporaneamente del Caucaso. La Wehrmacht, favorita anche da contrasti nelle alte sfere sovietiche sulle strategie da seguire, per alcuni mesi sembr\u00f2 nuovamente trionfante e vicina alla vittoria definitiva: l'Armata Rossa fu messa in rotta mentre i tedeschi rioccuparono Rostov il 23 luglio aprendosi la via per il Caucaso. Hitler, convinto che ormai il crollo sovietico fosse imminente, impose di accelerare i tempi lanciando un'avanzata contemporanea sia verso il Volga e il grande centro industriale di Stalingrado, sia verso il Caucaso e i pozzi di petrolio di Groznyj e Baku.\nIl 17 luglio i tedeschi diedero inizio al loro assalto a Stalingrado; la tenuta della citt\u00e0 era essenziale per i sovietici, e il 28 luglio Stalin eman\u00f2 il suo famoso ordine del giorno \"Non un passo indietro\", segnando l'inizio della ripresa militare, organizzativa e morale dell'Armata Rossa. Il 23 agosto i tedeschi raggiunsero le rive del Volga ma la resistenza sovietica fu tenace: tutte le risorse della citt\u00e0, difesa dalla 62\u00aa Armata del generale Vasilij Ivanovi\u010d \u010cujkov, furono mobilitate per contrastare i tedeschi, rimasti invischiati in una violenta battaglia urbana che dissangu\u00f2 la 6\u00aa Armata del generale Friedrich Paulus. Contemporaneamente anche nel Caucaso l'avanzata tedesca rallent\u00f2, finendo per fermarsi alle porte di Groznij, di Tbilisi e di Tuapse a causa delle prime intemperie, delle difficolt\u00e0 del terreno e della tenace difesa sovietica.\nAspettando il secondo fronte.\nNel gennaio 1942 Churchill e Roosevelt si incontrarono a Washington nel corso della cosiddetta \"conferenza Arcadia\". L'incontro serv\u00ec a definire le priorit\u00e0 belliche degli Alleati, e in particolare il concetto secondo cui la Germania dovesse essere sconfitta prima del Giappone (il cosiddetto \"Germany first\"); per ottenere questo risultato, si ritenne essenziale progettare l'invasione anfibia dell'Europa occidentale da parte delle forze anglo-statunitensi.\nIl problema dell'apertura di un \"secondo fronte\" in Europa occidentale, che attirasse e logorasse una parte della Wehrmacht ora impegnata quasi completamente ad est alleviando cos\u00ec la pressione sui sovietici, era sorto praticamente fin dai primi contatti tra Stalin e Churchill nel luglio 1941; le richieste di Stalin riguardo a un immediato impegno degli anglo-statunitensi sul continente si rivelarono tuttavia irrealistiche, e furono continuamente eluse dagli strateghi occidentali: gli Stati Uniti erano ancora intenti a mobilitare e armare le loro forze, imponenti ma prive di esperienza bellica, mentre i britannici dovevano ancora riorganizzare il loro esercito dopo le disfatte patite tra il 1940 e il 1941. Non per questo gli Alleati occidentali rinunciarono ad adottare misure di appoggio bellico ai sovietici: furono incrementati i bombardamenti aerei sulle citt\u00e0 della Germania da parte del Bomber Command britannico e della neo-costituita Eighth Air Force statunitense, per scuotere il morale dei civili tedeschi e distruggere l'industria bellica del Reich, e furono organizzate piccole operazioni periferiche e incursioni da parte di contingenti di forze scelte (come i British Commandos) per tenere in uno stato di continua tensione i reparti tedeschi schierati a difesa dell'Europa occupata.\nLa pi\u00f9 grande di queste incursioni fu il raid su Dieppe del 19 agosto 1942: reparti anglo-canadesi comprendenti varie migliaia di uomini con carri armati e forze aeree puntarono a occupare il porto di Dieppe in Francia, tenerlo per 48 ore e poi ritirarsi dopo aver provveduto a demolire le installazioni strategiche; l'azione era anche un grande test per la progettata invasione anfibia oltre la Manica. L'operazione tuttavia si concluse con un grave insuccesso: le unit\u00e0 sbarcate furono in gran parte distrutte dalle truppe del presidio tedesco, mentre la battaglia aerea sopra le spiagge termin\u00f2 con una netta vittoria della Luftwaffe. Nondimeno, l'esperienza di Dieppe insegn\u00f2 ai generali alleati che non sarebbe stato possibile invadere la Francia attaccando direttamente un porto marittimo, ma che sarebbe stato necessario inventare nuove soluzioni tattiche; per contro, il fallimento alleato a Dieppe mise in allarme Hitler, che diede ordine di costruire un imponente \"Vallo Atlantico\", una lunghissima catena di fortificazioni difensive che si sarebbe dovuta estendere dalle coste della Norvegia sino ai confini con la Spagna, creando cos\u00ec un'impenetrabile \"Fortezza Europa\".\nL'aiuto pi\u00f9 gradito allo sforzo bellico sovietico furono tuttavia gli imponenti quantitativi di materiali ceduti per effetto del \"Lend-Lease\" e convogliati in URSS: a parte i rifornimenti propriamente militari (tra cui pi\u00f9 di aerei e carri armati), gli anglo-statunitensi fornirono ai sovietici enormi quantitativi di materie prime (il 57% del carburante avio, il 53% di tutti gli esplosivi, quasi la met\u00e0 delle forniture di rame, alluminio, pneumatici e alimenti confezionati di tutta la guerra) e materiale logistico (pi\u00f9 di autocarri, locomotive e vagoni ferroviari) di importanza vitale per gli spostamenti strategici delle truppe dell'Armata Rossa. Questi materiali affluirono in Unione Sovietica attraverso tre vie: tramite il porto di Vladivostock nel Pacifico, che tuttavia, per via dell'ostilit\u00e0 giapponese, poteva essere usato solo dai mercantili sovietici e solo per il materiale non militare; attraverso l'Iran occupato dagli anglo-sovietici (il \"corridoio persiano\"); e tramite convogli navali salpati dal Regno Unito e diretti al porto di Murmansk via Mar Glaciale Artico (i cosiddetti \"convogli artici\"). Quest'ultima rotta era la pi\u00f9 veloce, ma anche la pi\u00f9 esposta alle azioni offensive tedesche a partire dalla Norvegia occupata: gli scontri aeronavali nella zona dell'Artico furono molto sanguinosi e proseguirono fino agli ultimi giorni di guerra.\nIl Giappone perde l'iniziativa.\nTra il marzo e l'aprile 1942 la flotta da battaglia giapponese condusse un'imponente incursione navale nell'Oceano Indiano: i porti di Colombo e Trincomalee furono bombardati, il traffico mercantile nel Golfo del Bengala venne sconvolto e la Eastern Fleet britannica dovette fuggire in direzione dell'Africa orientale dopo aver perso una portaerei e due incrociatori. L'azione fu l'apice dei successi giapponesi, ma l'alto comando di Tokyo era impegnato da settimane in complicate discussioni su quale fosse il modo migliore per proseguire questa serie ininterrotta di vittorie; fu un evento apparentemente minore a portare infine a una decisione. Il 18 aprile bombardieri dell'esercito statunitense decollati da una portaerei compirono la prima incursione aerea su Tokyo e altre citt\u00e0 del Giappone; bench\u00e9 i danni materialmente inflitti fossero minimi, l'azione testimoni\u00f2 che il perimetro difensivo allestito nel Pacifico dai giapponesi non era ancora sufficientemente ampio per tenere la guerra lontana dalla madrepatria, e che le portaerei statunitensi sopravvissute a Pearl Harbor costituivano ancora la principale minaccia per la supremazia bellica del Giappone. L'ammiraglio Yamamoto ottenne quindi l'assenso per una serie di piani che avrebbero dovuto portare a una soluzione definitiva del problema.\nAi primi di maggio una flotta giapponese venne distaccata nella zona del Mar dei Coralli, per appoggiare una serie di operazioni anfibie volte a occupare l'arcipelago delle Isole Salomone e la base di Port Moresby sulla costa sud della Nuova Guinea; l'azione era parte di un pi\u00f9 ampio disegno volto a tagliare i collegamenti aeronavali tra l'Australia e gli Stati Uniti. Una squadra di portaerei statunitensi fu inviata a contrastare la manovra, portando tra il 4 e l'8 maggio agli scontri della battaglia del Mar dei Coralli: per la prima volta nella storia una battaglia navale venne combattuta a distanza tale che le opposte flotte non fecero uso dei loro cannoni contro altre navi, e l'intero scontro si risolse in una serie di azioni navi-contro-aerei. Entrambe le parti persero una portaerei e unit\u00e0 minori, ma i giapponesi annullarono l'operazione di sbarco a Port Moresby e si ritirarono. La conquista di Port Moresby venne tentata, pi\u00f9 avanti, per via terra: alla fine di luglio truppe giapponesi sbarcarono sulla costa nord-orientale della Nuova Guinea e avanzarono verso sud lungo uno stretto sentiero attraverso l'impervia catena dei Monti Owen Stanley; ne segu\u00ec una lunga campagna, nota come campagna della pista di Kokoda, contro le forze australiane che difendevano i passi montani. Alla fine gli australiani, sostenuti da contingenti statunitensi, bloccarono e respinsero le forze giapponesi.\nNel frattempo, il grosso della flotta giapponese era salpato per un'imponente operazione nel Pacifico centrale avente come obiettivo l'occupazione dell'atollo di Midway, primo passo per un attacco anfibio all'arcipelago delle Hawaii; Yamamoto sperava che una simile minaccia avrebbe spinto gli statunitensi a impiegare tutte le loro portaerei, offrendo ai giapponesi l'opportunit\u00e0 per affrontarle in uno scontro diretto e colarle a picco. Gli statunitensi erano tuttavia perfettamente al corrente della mossa nemica grazie alla decifrazione dei codici crittografici giapponesi portata avanti dal sistema \"Magic\", e il comandante delle forze statunitensi nel Pacifico ammiraglio Chester Nimitz disloc\u00f2 le sue portaerei a nord di Midway per tendere un'imboscata ai giapponesi. La battaglia delle Midway tra il 4 e il 6 giugno 1942 rappresent\u00f2 il punto di svolta della guerra nel Pacifico: le quattro portaerei dell'ammiraglio Nagumo, tutte veterane dell'attacco di Pearl Harbor, furono sorprese dai bombardieri statunitensi con gli aerei ancora fermi sui ponti e colate a picco nel giro di pochi minuti, mentre gli statunitensi dovettero registrare la perdita di un'unica portaerei. Lo sbarco anfibio a Midway fu annullato e, ancora una volta, i giapponesi batterono in ritirata.\nOltre al danno materiale della perdita delle portaerei (e dei loro addestratissimi equipaggi, ancora pi\u00f9 insostituibili), Midway port\u00f2 per il Giappone alla perdita dell'iniziativa: i giapponesi furono costretti a rinunciare ad altre mosse offensive nel Pacifico e a preparasi alle inevitabili controffensive degli Alleati. La prima di esse fu lanciata, appena due mesi dopo, nella zona delle Salomone: il 7 agosto truppe dei marines statunitensi occuparono parte dell'isola di Guadalcanal, dove i giapponesi stavano allestendo una base aerea. L'azione port\u00f2 a una lunga e defatigante campagna: mentre a terra i marines facevano la loro prima sanguinosa esperienza di combattimento su vasta scala contro i reparti dell'esercito imperiale giapponese, in mare le opposte flotte si affrontarono in ripetuti scontri aeronavali che causarono pesanti perdite a entrambi gli schieramenti. Il logoramento delle risorse belliche si rivel\u00f2 insostenibile per i giapponesi, che alla fine dovettero ordinare il ritiro dei loro reparti da Guadalcanal per concentrarli a difesa dell'importante base di Rabaul pi\u00f9 a nord; la lunga campagna si concluse quindi il 9 febbraio 1943 con una vittoria per gli statunitensi.\nEl Alamein e Stalingrado.\nA met\u00e0 novembre 1942 i tedeschi erano avvinghiati in un sanguinoso scontro a Stalingrado, bloccati definitivamente nel Caucaso e ridotti alla difensiva su tutto il fronte orientale, esteso ormai su quasi km. Il pericolo principale per la Wehrmacht risiedeva nel lungo fianco settentrionale ancorato sul fiume Don, ma Hitler decise di mantenere le posizioni raggiunte poich\u00e9 riteneva l'Armata Rossa ormai indebolita e incapace di offensive su ampia scala. Al contrario Stalin e i suoi generali pi\u00f9 importanti, Aleksandr Vasilevskij e Georgij \u017dukov, gi\u00e0 da settembre avevano cominciato a organizzare grandi controffensive, previste per il tardo autunno e inverno, con lo scopo di ottenere una vittoria decisiva e rovesciare completamente l'equilibrio sul fronte orientale..\nIl 19 novembre 1942 i sovietici sferrarono l'Operazione Urano: in quattro giorni i corpi corazzati e meccanizzati sovietici travolsero le difese tedesco-rumene sul Don e sbaragliarono le indebolite Panzer-Division tedesche, che per la prima volta nella guerra furono nettamente sconfitte dai carri dell'Armata Rossa. Il 23 novembre i corpi corazzati e i corpi meccanizzati si incontrarono a Kala\u010d, accerchiando completamente la 6\u00aa Armata tedesca bloccata dentro Stalingrado; la sacca cos\u00ec formata vide intrappolati circa uomini. Dopo il fallimento a dicembre di una controffensiva tedesca per liberare le forze intrappolate (operazione Tempesta Invernale), l'eliminazione della sacca fu portata avanti dai sovietici nei primi mesi del 1943 per concludersi definitivamente il 2 febbraio 1943: la 6\u00aa Armata tedesca fu completamente annientata lasciando circa prigionieri in mano ai sovietici.\nLa catastrofe di Stalingrado giunse in contemporanea alla pesante sconfitta riportata dagli italo-tedeschi in Egitto: nel corso della seconda battaglia di El Alamein tra il 23 ottobre e il 3 novembre 1942, la Eighth Army del generale Montgomery sfond\u00f2 il fronte tenuto dai reparti di Rommel al termine di pesanti scontri, facendo migliaia di prigionieri. A complemento di questa vittoria, l'8 novembre 1942 truppe statunitensi e britanniche lanciarono l'operazione Torch sbarcando in forze in Marocco e Algeria: le forze locali della Francia di Vichy opposero poca resistenza prima di unirsi in massa alle forze alleate. Come rappresaglia gli italo-tedeschi occuparono la Francia meridionale (operazione Anton), ma a Rommel non rest\u00f2 altro da fare che ordinare una lunga ritirata strategica delle sue sparute forze fino in Tunisia, abbandonando l'intera Libia in mano ai britannici.\n1943.\nLa ritirata tedesca in Russia.\nL'operazione Urano nel settore di Stalingrado non fu l'unica grande offensiva sferrata dai sovietici tra la fine del 1942 e i primi mesi del 1943. Tra il 25 novembre e il 16 dicembre 1942 l'Armata Rossa attacc\u00f2 nel settore di R\u017eev sulla direttrice di Mosca (operazione Marte), ma and\u00f2 incontro a un costoso fallimento; molto pi\u00f9 successo ebbe l'operazione Piccolo Saturno nel settore del Don tra il 16 e il 30 dicembre: il fronte tenuto dall'8\u00aa Armata italiana venne spezzato da una massiccia offensiva sovietica, condannando i reparti italiani a una difficile ritirata attraverso la steppa gelata inseguiti dalle colonne corazzate nemiche. A met\u00e0 gennaio 1943 l'Armata Rossa colp\u00ec nuovamente sull'alto Don, spezzando il fronte tenuto dalla 2\u00aa Armata ungherese e dalla 2\u00aa Armata tedesca nel corso dell'offensiva Ostrogo\u017esk-Rosso\u0161' e dell'offensiva Vorone\u017e-Kastornoe; il Corpo d'armata alpino italiano, rimasto isolato dalle offensive sovietiche sul Don, dovette intraprendere una ritirata in mezzo alla neve perdendo migliaia di effettivi. Tra il novembre 1942 e il febbraio 1943 l'Asse perse circa 1 milione di uomini; almeno 30 divisioni tedesche, 18 rumene, 10 italiane e 10 ungheresi finirono annientate.\nI comandi sovietici puntarono a respingere il nemico almeno fino al Dnepr e alla Desna prima del sopraggiungere del disgelo primaverile. Le vittorie sovietiche, in effetti, si succedettero: a fine gennaio l'operazione Iskra port\u00f2 al ristabilimento di collegamenti terrestri con Leningrado assediata, mentre il 2 febbraio l'operazione Stella port\u00f2 le colonne corazzate sovietiche a liberare Kursk e Char'kov; i tedeschi dovettero sgombrare in fretta e furia le loro conquiste nel Caucaso per evitare di rimanere tagliati fuori dall'avanzata dell'Armata Rossa su Rostov, riconquistata il 14 febbraio. L'ultima spallata fu l'operazione Stella Polare nel settore di Leningrado tra febbraio e aprile: i sovietici ripresero Demjansk ma fallirono nel tentativo di liberare completamente Leningrado dall'assedio. Ormai l'Armata Rossa era esausta dopo tre mesi di offensive ed estenuanti inseguimenti, con i reparti stanchi e gravi carenze logistiche. I comandanti e lo stesso Stalin sottovalutarono le difficolt\u00e0 e i pericoli: i tedeschi, dopo un momento di sbandamento, ritrovarono la loro efficienza e con l'afflusso di reparti corazzati provenienti dalla Francia si affrettarono a organizzare una controffensiva.\nA partire dal 19 febbraio, le Panzer-Division tedesche del feldmaresciallo Erich von Manstein sferrarono il loro contrattacco nel settore di Char'kov: i sovietici furono colti di sorpresa, e i tedeschi riguadagnarono la linea del Donec e del Mius riconquistando la stessa Char'kov. A met\u00e0 marzo, con l'arrivo della \"rasputizsa\", il disgelo primaverile, le operazioni si fermarono e il fronte si stabilizz\u00f2 momentaneamente.\nVittoria nell'Atlantico.\nTra il 1942 e il 1943 si tocc\u00f2 l'apice della battaglia dell'Atlantico: organizzati in gruppi d'attacco coordinati secondo la tattica del \"branco di lupi\", gli \"U-Boot\" tedeschi misero in seria difficolt\u00e0 il traffico navale anglo-statunitense, estendendo le loro operazioni alle coste orientali degli Stati Uniti, al Mar dei Caraibi e al Golfo del Messico e infliggendo perdite pesantissime anche per l'impreparazione della U.S. Navy alla lotta anti-sommergibili. In generale, nel 1942 i sommergibili dell'Asse affondarono in tutto il globo navi per tonnellate di stazza, con un tasso complessivo di perdite per gli Alleati ammontante a navi per tonnellate contro le tonnellate di nuovo naviglio prodotte nello stesso periodo, una situazione che metteva seriamente in crisi l'approvvigionamento di materie prime per il Regno Unito. Anche l'Asse sub\u00ec perdite notevoli, con 87 sommergibili tedeschi e 22 italiani colati a picco, ma la Germania produceva U-Boot al ritmo di 17 nuove unit\u00e0 al mese incrementando cos\u00ec a discapito delle perdite il numero di sommergibili operativi, arrivati a superare le 300 unit\u00e0 nell'agosto 1942.\nLa sfida posta dai tedeschi in Atlantico richiese l'impiego da parte degli anglo-statunitensi di risorse enormi. I cantieri navali, soprattutto statunitensi, iniziarono una massiccia campagna di costruzione in massa di nuovi mercantili, soprattutto secondo il progetto semplificato della classe Liberty che consentiva di realizzare una nuova unit\u00e0 nel giro di poche settimane; il sistema delle scorte venne perfezionato, creando gruppi di \"cacciatori\" dediti alla ricerca degli U-Boot tramite veloci fregate dotate delle tecnologie pi\u00f9 moderne in materia di radar, sonar e armi antisommergibili; furono incrementati gli attacchi alle basi stesse degli U-Boot in Francia e i pattugliamenti delle loro zone di transito nel Golfo di Biscaglia; fu potenziato il supporto aereo ai convogli, sia tramite portaerei di scorta aggregate ai convogli stessi che tramite velivoli a lunga autonomia basati a terra, rivelatisi l'arma decisiva contro gli U-Boot.\nI primi mesi del 1943 videro alcune imponenti battaglie tra U-Boot e convogli alleati, come la battaglia del convoglio HX-229/SC-122 in marzo e la battaglia del convoglio ONS-5 a fine aprile. Pur ottenendo ancora molti successi contro i mercantili, la Kriegsmarine dovette registrare per\u00f2 un continuo incremento degli affondamenti di U-Boot arrivato a toccare in maggio un totale di 43 unit\u00e0 (il 30% dei sommergibili in attivit\u00e0); dopo questo \"maggio nero\", l'ammiraglio D\u00f6nitz dovette richiamare alla base la maggior parte delle unit\u00e0 dislocate in Atlantico in attesa di mettere a punto nuove tattiche e nuovi miglioramenti tecnologici. Nonostante l'adozione di nuove tecnologie come lo snorkel o i siluri a guida acustica, la nuova campagna sommergibilistica scatenata dai tedeschi tra settembre e ottobre non sort\u00ec pi\u00f9 gli effetti delle passate stagioni: dei mercantili che attraversarono l'Atlantico solo nove furono affondati al prezzo per\u00f2 di 25 U-Boot. All'inizio del 1944 a D\u00f6nitz non rest\u00f2 altro da fare che ammettere la sconfitta: da allora gli U-Boot cessarono le operazioni in gruppi numerosi nell'Atlantico, limitandosi a condurre, fino alla fine della guerra, poco proficue operazioni di agguato individuale nelle pi\u00f9 vicine acque delle isole britanniche.\nIl Giappone in difficolt\u00e0.\nAll'abbandono di Guadalcanal da parte dei giapponesi fece subito seguito, nel febbraio 1943, un'avanzata delle forze alleate (statunitensi, australiani e neozelandesi) nel teatro delle Isole Salomone. Mentre in mare e in aria si susseguivano vari scontri (in cui cadde vittima anche l'ammiraglio Yamamoto, il cui aereo fu abbattuto da caccia statunitensi il 18 aprile sopra Bougainville), i reparti terrestri alleati si trovarono alle prese con due impegnative campagne: la campagna della Nuova Georgia tra il giugno e l'agosto 1943, e la campagna di Bougainville iniziata in novembre e proseguita con alterne vicende fino alla conclusione della guerra. La difficolt\u00e0 nello sconfiggere le ostinate guarnigioni giapponesi e le forti perdite registrate spinsero gli Alleati a ideare una nuova strategia: invece di assaltare direttamente tutte le piazzeforti giapponesi, queste dovevano essere aggirate conquistando le isole vicine e infine rese inoffensive tramite una serie di periodici bombardamenti aerei e navali. Questa \"Leapfrogging strategy\" (letteralmente \"strategia del salto della rana\") fu applicata nei confronti della grande base di Rabaul: la munita piazzaforte giapponese fu isolata da sbarchi di truppe statunitensi e australiane nel sud della Nuova Britannia e infine neutralizzata tramite una serie di bombardamenti in novembre, rimanendo in mano giapponese fino alla fine della guerra ma non svolgendo pi\u00f9 alcun ruolo nelle operazioni belliche.\nAllontanata la minaccia da Port Moresby, anche in Nuova Guinea gli Alleati erano all'avanzata: agli ordini del generale MacArthur, truppe statunitensi e australiane respinsero i giapponesi dalla Nuova Guinea orientale al termine di una sanguinosa battaglia tra il novembre 1942 e il gennaio 1943, per poi avanzare lungo la costa settentrionale con sbarchi anfibi e lanci di paracadutisti fino a scacciare i giapponesi dalle loro basi principali di Lae e Salamaua al termine di una dura campagna intercorsa tra aprile e settembre. L'avanzata prosegu\u00ec quindi in direzione della Penisola di Huon, teatro di un'altra lunga campagna proseguita fino ai primi di marzo 1944.\nNel corso dei primi 18 mesi di guerra, i giapponesi avevano retto a stento contro una flotta statunitense composta in maggioranza da navi varate nel periodo prebellico; a partire dalla seconda met\u00e0 del 1943, tuttavia, iniziarono a entrare in servizio in massa le nuove unit\u00e0 costruite dopo Pearl Harbor: nel corso del solo 1943 gli statunitensi misero in linea 51 nuove portaerei seguite da altre 44 l'anno dopo, mentre nello stesso biennio i giapponesi vararono solo 12 nuove portaerei. Questa enorme disponibilit\u00e0 navale consent\u00ec ai comandi statunitensi di allestire una seconda grande flotta con cui condurre, in contemporanea agli attacchi nelle Salomone e in Nuova Guinea, una grande avanzata nel Pacifico centrale.\nI primi obiettivi furono gli arcipelaghi delle Isole Gilbert e delle Isole Marshall, al fine di aggirare la grande piazzaforte giapponese di Truk. Tra il 20 e il 23 novembre 1943 i marines diedero l'assalto all'atollo di Tarawa; la battaglia di Tarawa mise in chiaro quale sarebbe stata la durezza dei combattimenti nelle isole del Pacifico: per conquistare un minuscolo isolotto gli statunitensi riportarono circa morti e un numero doppio di feriti, mentre la guarnigione di giapponesi si fece completamente annientare lasciando solo 20 prigionieri in mano al nemico. L'offensiva nelle Marshall continu\u00f2 con la conquista di Kwajalein tra il 31 gennaio e il 3 febbraio 1944 e di Eniwetok tra il 17 e il 23 febbraio; Truk, tagliata fuori, fu neutralizzata con una serie di bombardamenti aerei (operazione Hailstone).\nL'ultima spallata a oriente.\nNella primavera del 1943, la nuova linea del fronte orientale presentava nel settore centrale presso Kursk un grosso saliente sovietico profondamente spinto verso ovest, in una situazione potenzialmente pericolosa e favorevole a un nuovo attacco tedesco a tenaglia. Hitler, scosso dalla catastrofe di Stalingrado e dalle sconfitte subite in Africa settentrionale, mostr\u00f2 per una volta indecisione nella pianificazione strategica: timoroso di un nuovo fallimento, e di fronte ai pareri ampiamente divergenti dei suoi generali, Hitler rinvi\u00f2 pi\u00f9 volte l'offensiva per dare tempo all'industria bellica di fornire alla Wehrmacht un grande numero di carri armati, tra i quali i nuovi Panzer V Panther e Panzer VI Tiger I dai quali si aspettava risultati decisivi. Il ritardo tedesco nello scatenare l'offensiva forn\u00ec ai sovietici l'opportunit\u00e0 di rafforzare e fortificare il saliente di Kursk. Anche Stalin stava pianificando nuove offensive, ma di fronte ai giganteschi preparativi tedeschi decise, su consiglio anche dei suoi generali, di mantenersi in un primo tempo sulla difensiva, per poi passare in un secondo momento a una controffensiva generale. L'Armata Rossa ebbe quindi tutto il tempo di prepararsi allo scontro: il saliente di Kursk fu riempito di mine anticarro e cannoni anticarro sovietici, trasformandosi da potenziale punto debole del fronte in autentica trappola per la Wehrmacht.\nIl 5 luglio i tedeschi diedero inizio all'operazione Cittadella per schiacciare il saliente di Kursk; seguirono otto giorni di battaglia durissima tra i panzer tedeschi e le difese anticarro e i carri sovietici. Il 12 luglio i tedeschi, dopo aver subito grosse perdite, non erano ormai pi\u00f9 in grado di insistere nell'attacco, proprio mentre nello stesso momento i sovietici passavano a loro volta all'attacco nella regione di Or\u00ebl e sul Mius. I tedeschi, avendo subito pesanti perdite tra le loro forze corazzate, dovettero rinunciare definitivamente all'iniziativa a est iniziando una lunga e sanguinosa ritirata.\nL'offensiva sovietica si svilupp\u00f2 progressivamente su tutti i settori principali del fronte. Il 12 luglio i sovietici attaccarono Or\u00ebl a nord di Kursk (operazione Kutuzov), mentre il 3 agosto passarono all'attacco anche nel settore di Belgorod a sud. I tedeschi non ripiegarono senza combattere e, al contrario, organizzarono continui contrattacchi delle loro esperte Panzer-Division. L'avanzata sovietica fu per\u00f2 inesorabile: il 5 agosto fu liberata Or\u00ebl, mentre il 23 agosto la quarta battaglia di Char'kov si concluse con una vittoria sovietica dopo nuovi furiosi scontri tra carri armati; ai primi di settembre croll\u00f2 anche il fronte sul Mius, con la presa di Taganrog e Stalino. A questo punto Hitler accolse, pur con riluttanza, la proposta del feldmaresciallo von Manstein di un ripiegamento strategico fino alla linea del Dnepr (l'ipotizzato \"Ostwall\"), poich\u00e9 le perdite tedesche erano ingenti, le riserve corazzate erano esaurite e i sovietici apparivano nettamente superiori.\nEbbe cos\u00ec inizio la grande offensiva del basso Dnepr, con le truppe sovietiche all'inseguimento dell'esercito tedesco in ritirata che tentava di attestarsi sul fiume. Il progetto tedesco per\u00f2 fall\u00ec e i sovietici costituirono rapidamente numerose teste di ponte da cui partire per liberare anche l'Ucraina occidentale, dove l'obiettivo pi\u00f9 importante, Kiev, fu liberato il 6 novembre con una manovra aggirante delle truppe corazzate sovietiche. Anche pi\u00f9 a sud i sovietici si attestarono sulla riva occidentale del Dnepr e liberarono progressivamente, dopo duri scontri, i grandi centri di Dnipropetrovs'k, Zapori\u017e\u017eja e Kremen\u010duk. Infine anche a nord, nella regione centrale, l'Armata Rossa pass\u00f2 all'offensiva e, nonostante la resistenza tedesca e le difficolt\u00e0 del terreno, liber\u00f2 Brjansk il 17 settembre e Smolensk il 25 settembre.\nNonostante alcuni rovesci locali, come la controffensiva tedesca di \u017dytomyr tra novembre e dicembre 1943, e le gravi perdite di pi\u00f9 di 1 milione di morti solo nel secondo semestre del 1943, l'Armata Rossa concluse l'anno con un pieno successo. L'esercito tedesco era stato gravemente danneggiato, subendo tra morti, feriti e dispersi tra luglio e dicembre. Gran parte delle regioni dell'URSS occupate erano state liberate, l'offensiva invernale, gi\u00e0 in preparazione, prometteva nuovi successi e l'intervento in forze sul continente degli Alleati era imminente.\nAttacco al ventre d'Europa.\nI primi mesi del 1943 videro la chiusura della lunga campagna dell'Africa settentrionale. Gli italo-tedeschi di Rommel, ritiratisi dalla Libia, si erano attestati in Tunisia stretti a est dalla Eighth Army di Montgomery proveniente dall'Egitto e a ovest dalle truppe anglo-statunitensi del generale Dwight D. Eisenhower provenienti dall'Algeria. Anche sfruttando l'impreparazione degli statunitensi, Rommel riusc\u00ec a tenere per diversi mesi la posizione e a ottenere ancora un successo nella battaglia del passo di Kasserine in febbraio, ma dopo il fallimento di una sua offensiva contro i britannici in marzo fu richiamato in Europa e sostituito dal generale Hans-J\u00fcrgen von Arnim. Progressivamente privati dei rifornimenti a causa del blocco del canale di Sicilia imposto dalle preponderanti forze aero-navali degli Alleati, gli italo-tedeschi capitolarono infine il 13 maggio lasciando circa prigionieri in mano al nemico. Come proseguire le operazioni era oggetto di forti discussioni tra statunitensi e britannici: i primi volevano concentrare uomini e mezzi in vista di un'invasione della Francia da attuarsi gi\u00e0 nella primavera del 1943 (operazione Round-Up), ma nel corso della conferenza di Casablanca in gennaio Churchill, pi\u00f9 interessato a consolidare gli interessi britannici nello scacchiere orientale e meridionale, riusc\u00ec a imporre il suo punto di vista per un'offensiva nel teatro del Mediterraneo, dei Balcani e del Mar Egeo, da lui definito come il \"ventre molle dell'Europa\".\nPreceduto da azioni preliminari contro Pantelleria e Lampedusa, il 9 luglio 1943 ebbe quindi inizio lo sbarco in Sicilia dei reparti alleati: truppe britanniche, statunitensi e canadesi sgominarono nel corso di duri scontri la resistenza delle forze italo-tedesche, costrette ad abbandonare l'isola il 17 agosto seguente. La perdita della Sicilia fu un colpo mortale per il regime fascista italiano: messo in minoranza dallo stesso Gran consiglio del fascismo nel corso di una tempestosa riunione il 25 luglio, Mussolini fu destituito dal re Vittorio Emanuele III e posto agli arresti, venendo rimpiazzato alla guida del governo dal maresciallo Pietro Badoglio. Bench\u00e9 il nuovo governo si affrettasse a proclamare l'intenzione di continuare la guerra a fianco della Germania, si svilupparono subito complicate trattative sotterranee per giungere a una pace separata con gli Alleati; le trattative approdarono infine alla stipula dell'armistizio di Cassibile il 3 settembre, che le parti convennero di tenere segreto fino al momento dello sbarco degli Alleati nella penisola italiana. Intanto, per celare l\u2019avvenuto armistizio, sui campi di battaglia si continuava a combattere: emblematica fu la morte del leggendario \u201casso\u201d Giuseppe Cenni, il 4 settembre, che, giovanissimo comandante del 5\u00ba Stormo, perse la vita nel tentativo di ostacolare l\u2019invasione Alleata della Calabria.\nI tedeschi si erano tuttavia premuniti per fronteggiare un voltafaccia dell'Italia, e quando l'armistizio venne reso noto la sera dell'8 settembre scatenarono la loro rappresaglia: nel corso della cosiddetta operazione Achse, i tedeschi attaccarono e disarmarono le truppe italiane dislocate tanto nella penisola quanto nei territori occupati in Francia, Jugoslavia e Grecia; privi di organizzazione che avrebbe dovuto essere dettata dall'alto comando fuggito da Roma con il re e il governo, i reparti italiani opposero una resistenza disorganizzata, sbandandosi in gran numero e venendo sopraffatti. I tentativi di opposizione organizzata furono sconfitti al termine di sanguinosi scontri, conclusisi spesso con ondate di esecuzioni sommarie di soldati italiani da parte dei tedeschi: fu questo il caso della Divisione \"Acqui\" a Cefalonia o di varie guarnigioni italiane nel Dodecaneso, interamente occupato dai tedeschi a met\u00e0 novembre al termine di una dura campagna nonostante l'intervento di alcuni reparti britannici. Almeno soldati italiani caddero in mano ai tedeschi unitamente a tonnellate di equipaggiamento militare; la flotta italiana riusc\u00ec invece a sottrarsi alla cattura e a consegnarsi agli Alleati a Malta, nonostante la corazzata \"Roma\" fosse stata colata a picco dai tedeschi con la morte di buona parte dell'equipaggio. Mussolini fu liberato dai tedeschi e posto a capo di un governo sedicente creato dall'invasore tedesco nell'Italia occupata, la Repubblica Sociale Italiana.\nMentre era in corso il disarmo dell'esercito italiano, gli Alleati avevano dato il via all'invasione della penisola la mattina del 9 settembre: mentre reparti della Eighth Army britannica sbarcavano a Taranto e avanzavano in Puglia contro una debole resistenza, gli statunitensi della Fifth Army presero terra a Salerno dovendo per\u00f2 subito fronteggiare l'opposizione dei reparti del feldmaresciallo Albert Kesselring. Dopo aver rallentato l'avanzata anglo-statunitense, i tedeschi ripiegarono metodicamente, infliggendo dure perdite, sulle varie linee difensive stabilite sugli Appennini Meridionali; alla fine dell'anno le intemperie invernali e l'abile condotta dei Kesselring condussero alla definitiva stabilizzazione del fronte sulla cosiddetta Linea Gustav, imperniata sulle difese di Cassino. L'avanzata era, almeno per il momento, finita: alla conferenza di Teheran a fine novembre, il primo incontro faccia a faccia tra Roosevelt, Churchill e Stalin, gli anglo-statunitensi convennero definitivamente di relegare in secondo piano le operazioni nel Mediterraneo e di concentrare le forze principali in vista dello sbarco nella Francia settentrionale.\n1944.\nL'offensiva invernale sovietica.\nDopo la breve pausa imposta dalla controffensiva tedesca di \u017dytomyr, l'Armata Rossa riprese la sua offensiva nel settore meridionale del fronte orientale il 24 dicembre 1943. Nonostante il peggioramento delle condizioni climatiche i sovietici, partendo dalla loro grande testa di ponte a Kiev, progredirono nell'Ucraina occidentale nel tentativo di schiacciare le forze tedesche sulla costa del Mar Nero. La resistenza tedesca riusc\u00ec a frenare l'avanzata, ma le truppe che Hitler aveva ostinatamente lasciato nella testa di ponte sul Dnepr di Kaniv furono accerchiate e distrutte dopo la terribile battaglia di Korsun', terminata il 18 febbraio 1944 con quasi perdite tedesche.\nQuesto nuovo disastro tedesco facilit\u00f2 la successiva avanzata di tutto lo schieramento meridionale sovietico: a sud furono liberate Kryvyj Rih, il 22 febbraio, e Nikopol', l'8 febbraio, e venne isolato il raggruppamento tedesco in Crimea; il maresciallo Ivan Stepanovi\u010d Konev, a dispetto delle intemperie, liber\u00f2 Uman' e prosegu\u00ec superando in successione il Bug Orientale, il Dnestr e il Prut mentre il maresciallo \u017dukov avanzava in profondit\u00e0 verso \u010cernivci e i Balcani. A Kam\"janec'-Podil's'kyj i carri armati dei due marescialli riuscirono a chiudere in una sacca l'intera 1. Panzerarmee tedesca il 28 marzo; l'armata accerchiata riusc\u00ec, con una ritirata di centinaia di chilometri e aiutata da un efficace contrattacco di truppe corazzate affluite da ovest al comando del generale Walter Model, a uscire dalla sacca e a trarsi in salvo il 4 aprile pur lasciando l'intera Ucraina in mano ai sovietici. Konev prosegu\u00ec alla volta della Romania, occupando la Bessarabia ma venendo infine bloccato dai tedesco-romeni nel corso della battaglia di T\u00e2rgu Frumos.\nAnche a nord i sovietici passarono all'offensiva, rompendo in modo definitivo la presa tedesca su Leningrado il 26 gennaio e mettendo fine a un assedio di 900 giorni; l'Armata Rossa progred\u00ec poi, seppur con grosse difficolt\u00e0 e gravi perdite, verso gli Stati baltici fino a raggiungere la linea Pskov-Narva ancora saldamente tenuta dai tedeschi. A costo di incredibili sacrifici e spaventose perdite per l'Armata Rossa, oltre morti da gennaio a giugno, le forze dell'Asse erano state dissanguate con quasi 1 milione di perdite durante l'inverno 1943-44. Stalin poteva ora guardare con fiducia ai suoi vasti progetti geopolitici di riorganizzazione dell'Europa orientale.\nLa liberazione di Roma.\nBench\u00e9 il fronte italiano fosse stato relegato in secondo piano dagli anglo-statunitensi, notevoli operazioni furono portate avanti nel corso del 1944 con lo scopo di occupare Roma, un obiettivo di grande prestigio politico e militare. Mentre gli anglo-canadesi avanzavano lungo la costa adriatica, venendo impegnati nella sanguinosa battaglia di Ortona, statunitensi, francesi, britannici e polacchi rinnovarono i loro attacchi alla piazzaforte di Cassino, perno delle difese tedesche sul lato tirrenico della penisola. La battaglia di Cassino si succedette per mesi a partire dal gennaio 1944, senza che gli Alleati riuscissero a scacciare i tedeschi dalle postazioni in montagna che occupavano; l'antica abbazia di Montecassino fin\u00ec completamente distrutta a causa dei bombardamenti alleati.\nNel tentativo di aggirare le postazioni tedesche lungo la linea Gustav, il 22 gennaio forze anglo-statunitensi sbarcarono alle spalle dei tedeschi lungo la costa tra Anzio e Nettuno; gli Alleati si mossero tuttavia con prudenza e, oltre a rimanere bloccati nella loro stretta testa di ponte, rischiarono seriamente di essere ricacciati in mare dai contrattacchi tedeschi. Alla fine, una serie di attacchi congiunti sferrati in contemporanea a Cassino e ad Anzio consentirono di rompere il fronte tedesco nel corso di maggio; Kesselring dovette ordinare una ritirata generale alla volta del nord Italia, e il 5 giugno i primi reparti alleati fecero il loro ingresso a Roma.\nPur indeboliti dalla cessione di truppe a favore del fronte francese, gli Alleati proseguirono l'avanzata a nord di Roma, liberando Ancona il 18 luglio al termine di una dura battaglia e Firenze il 13 agosto. I tedeschi ripiegarono dietro le fortificazioni della Linea Gotica, estesa da Massa a Pesaro, dove si attestarono: tra agosto e ottobre il primo assalto alleato alla Linea Gotica (operazione Olive) port\u00f2 ad alcune conquiste nel settore adriatico, dove la Eighth Army riusc\u00ec ad avanzare oltre Rimini, ma l'inverno imminente convinse infine gli Alleati a sospendere ogni ulteriore attacco.\nOverlord.\nDopo quasi due anni di preparativi e di discussioni in merito tra gli Alleati, il 6 giugno 1944 prese il via l'invasione anfibia della Francia attraverso il canale de La Manica (operazione Overlord): truppe statunitensi, britanniche e canadesi sbarcarono in Normandia con l'appoggio di un'imponente flotta aeronavale, cogliendo di sorpresa i tedeschi e stabilendo una testa di ponte lungo la costa. Le settimane seguenti allo sbarco videro una serie di duri scontri nel difficile teatro del \"bocage\" normanno: i primi tentativi di sfondamento nel settore di Caen da parte della 2\u00aa Armata britannica del generale Miles Dempsey furono respinti dalle divisioni corazzate tedesche e la citt\u00e0 cadde solo il 9 luglio; nel mentre la 1\u00aa Armata statunitense, comandata dal generale Omar Bradley, riusc\u00ec ad avanzare con molti sforzi nella penisola del Cotentin arrivando infine a conquistare il 1\u00ba luglio il porto di Cherbourg, vitale per assicurare l'afflusso dei rifornimenti fino a quel momento garantito in gran parte dal porto artificiale (Mulberry Harbour) allestito ad Arromanches, dopo che quello allestito ad Omaha Beach fu spazzato via da una tempesta il 20 giugno 1944.\nMentre gli anglo-canadesi rimanevano bloccati nella zona di Caen, gli statunitensi riuscirono alla fine di luglio a sfondare l'ala sinistra del fronte tedesco nei pressi di Saint-L\u00f4; ci\u00f2 permise alla 3\u00aa Armata statunitense del generale George Smith Patton di aprirsi un varco in direzione della Bretagna e di dirigere sul porto di Brest, caduto il 19 settembre al termine di duri scontri. Hitler, reduce dall'attentato del 20 luglio, proib\u00ec qualunque ripiegamento e ordin\u00f2 un contrattacco, l'operazione L\u00fcttich, che fu tuttavia interrotto dopo soli quattro giorni a causa della schiacciante superiorit\u00e0 aerea degli Alleati.\nLe forze statunitensi piegarono quindi verso sud-est in direzione della Valle della Loira, minacciando di chiudere in un'enorme sacca le armate tedesche che ancora tenevano il fronte in Normandia. Il 14 agosto la 1\u00aa Armata canadese del generale Harry Crerar sferr\u00f2 un'offensiva verso Falaise, allo scopo di congiungersi con le forze statunitensi che a sud avevano occupato Argentan; l'operazione Tractable port\u00f2 alla fine di agosto alla chiusura della sacca di Falaise: sebbene gran parte delle forze tedesche fossero riuscite a ripiegare verso la Senna, l'eliminazione della sacca frutt\u00f2 agli Alleati la cattura di prigionieri e la distruzione di ingenti quantitativi di equipaggiamenti militari. Sconfitte le forze tedesche poste a difesa della Normandia le forze alleate poterono dirigersi verso Parigi, che venne liberata il 25 agosto dopo che la popolazione era insorta contro gli occupanti.\nNel frattempo, il 15 agosto truppe francesi e statunitensi sbarcarono in Provenza (operazione Dragoon), suggellando la disfatta tedesca: mentre gli Alleati avanzavano verso Marsiglia e Lione, i tedeschi dovettero evacuare in fretta l'intera Francia occidentale per non rimanere tagliati fuori; a met\u00e0 settembre le armate provenienti dalla Provenza si ricongiunsero con le truppe che scendevano dalla Normandia nei pressi di Digione. Mentre i canadesi ripulivano dalle forze tedesche la costa dello stretto di Dover, il 3 settembre i britannici entrarono a Bruxelles e l'11 settembre le prime truppe alleate raggiunsero il confine tedesco; nel frattempo i reparti corazzati del generale Patton superarono la Mosa e la Mosella dopo aver sconfitto i tedeschi nel corso della battaglia di Nancy, raggiungendo quindi la Lorena.\nL'operazione Bagration.\nIn attesa dell'offensiva risolutiva contro i tedeschi prevista in contemporanea con lo sbarco anglo-statunitense in Normandia, le forze sovietiche condussero una serie di operazioni periferiche ai due estremi del fronte orientale: a sud l'Armata Rossa liber\u00f2 la Crimea riconquistando Sebastopoli il 9 maggio, mentre il 10 giugno i sovietici attaccarono in forze il fronte finlandese in Carelia ricacciando il nemico oltre la frontiera del 1941. Il governo finlandese si affrett\u00f2 a intavolare trattative per una pace separata con i sovietici, che approdarono infine alla stipula dell'armistizio di Mosca il 19 settembre; seguirono quindi scontri armati tra tedeschi e finlandesi in Lapponia mentre i primi cercavano di ripiegare in Norvegia.\nIl 22 giugno Stalin diede il via all'operazione Bagration, che si risolse in una spettacolare dimostrazione della potenza dell'Armata Rossa. L'attacco venne sferrato contro le forze tedesche in Bielorussia e fin dall'inizio ottenne pieno successo: con una manovra a tenaglia, i mezzi corazzati sovietici prima travolsero i capisaldi tedeschi di Vitebsk sulla Dvina il 26 giugno e di Babrujsk sulla Beresina il 27, quindi si diressero velocemente su Minsk. I tedeschi tentarono disperatamente di rallentare l'avanzata per permettere il deflusso delle forze che rischiavano di rimanere tagliate fuori ad est della Beresina, ma l'avanzata sovietica fu inarrestabile: Minsk venne liberata il 3 luglio, decretando in pratica l'annientamento del Gruppo d'armate centro tedesco, che alla fine delle operazioni perse tra e uomini, fra morti, feriti e prigionieri.\nL'intero raggruppamento centrale tedesco croll\u00f2, e a questo punto le colonne corazzate sovietiche proseguirono l'avanzata in due direzioni: verso nord-ovest presero Vilnius il 13 luglio e Kaunas il 1\u00ba agosto, per raggiungere poi la costa del mar Baltico; verso ovest proseguirono in direzione del Niemen e della Vistola, prendendo Lublino il 23 luglio e Brest-Litovsk il 28 luglio per raggiungere il confine tedesco in Prussia Orientale il 31 luglio. Inoltre, fin dal 13 luglio, l'Armata Rossa pass\u00f2 all'attacco anche pi\u00f9 a sud, in Volinia; dopo duri scontri, i carri armati sovietici liberarono Leopoli il 27 luglio e proseguirono verso la Vistola che attraversarono a Sandomierz e Magnuszew. Tuttavia i tedeschi, con l'arrivo di riserve corazzate, riuscirono a riprendersi, a fermare l'avanzata sovietica verso il golfo di Riga, a contenere le teste di ponte sulla Vistola e ad arrestare l'avanzata su Varsavia.\nIl 1\u00ba agosto l'Armia Krajowa polacca (filo-occidentale e legata al governo polacco in esilio a Londra) diede il via a una sollevazione generale a Varsavia; i tedeschi riuscirono per\u00f2 a controllare la situazione, a schiacciare l'insurrezione e a respingere le esauste colonne corazzate sovietiche in avvicinamento alla capitale polacca nella battaglia di Radzymin. Infatti l'Armata Rossa, dopo un'avanzata di oltre 500\u00a0km e dopo aver inflitto ai tedeschi una perdita di uomini da giugno a agosto, si trov\u00f2 nell'impossibilit\u00e0 logistica di continuare ad avanzare e dovette inoltre affrontare i violenti contrattacchi tedeschi sulla Vistola, sul Bug e sul Narew: anche le sue perdite erano state ingenti con quasi uomini fuori combattimento, a riprova della ferocia della difesa tedesca nel settore. Inoltre una vittoria dell'AK avrebbe guastato i progetti sovietici nell'area, pertanto Stalin non aveva interesse a contribuire alla buona riuscita della rivolta. \u00c8 anche vero che i rivoltosi stessi avevano la necessit\u00e0 di agire nel minor tempo possibile proprio per evitare la presa del potere da parte dei sovietici in Polonia, visto che il 22 luglio, poco pi\u00f9 di una settimana prima dell'inizio della rivolta, il Comitato Polacco di Liberazione Nazionale (filo-comunista) venne riconosciuto come il nuovo governo legittimo dall'URSS.\nIl 20 agosto le forze sovietiche a sud dei Carpazi sferrarono la terza grande offensiva dell'estate 1944; una nuova manovra a tenaglia si chiuse rapidamente su tutto lo schieramento tedesco-rumeno il 24 agosto e l'offensiva Ia\u0219i-Chi\u0219in\u0103u si concluse con la perdita di altri soldati tedeschi. Il disastro apr\u00ec alla defezione degli alleati balcanici della Germania: il 23 agosto il re Michele I di Romania condusse un colpo di stato a Bucarest, deponendo il regime fascista di Ion Antonescu e affrettandosi a siglare il 12 settembre un armistizio con l'URSS; con l'aiuto delle forze sovietiche in arrivo da nord, il 9 settembre i comunisti bulgari condussero un colpo di stato a Sofia, facendo passare la Bulgaria al fianco degli Alleati e aprendo le porte all'Armata Rossa. L'insurrezione nazionale slovacca alla fine di agosto fu invece schiacciata dalle forze tedesche, le quali si affrettarono anche a prevenire una possibile defezione dell'Ungheria occupando il paese in ottobre, rimpiazzando il regime autoritario di Mikl\u00f3s Horthy con un esecutivo di matrice nazista sotto Ferenc Sz\u00e1lasi.\nLe residue forze tedesche ripiegarono attraverso i Carpazi e avviarono l'abbandono della Grecia e della Jugoslavia; Belgrado fu liberata il 20 ottobre dai carri armati sovietici provenienti dalla Bulgaria, insieme alle truppe partigiane di Josip Broz Tito.\nLa fine di una grande potenza.\nLe offensive alleate nel Pacifico stavano ormai convergendo sul Giappone stesso. Dopo l'isolamento della base di Truk la flotta nipponica si era rifugiata a Singapore, pi\u00f9 vicino alle riserve di carburante del Borneo e al sicuro dalle incursioni aeree statunitensi ma troppo lontano per appoggiare la difesa del Pacifico meridionale. Di ci\u00f2 ne approfittarono le forze di MacArthur, che tra febbraio e maggio 1944 occuparono le isole dell'Ammiragliato per poi avviare, a partire da aprile, la liberazione della Nuova Guinea occidentale. Anche le forze di Nimitz nel Pacifico centrale avanzarono con decisione: bombardieri statunitensi avevano condotto alcune incursioni contro obiettivi strategici giapponesi a partire da basi situate nella Cina continentale, ma gli aeroporti cinesi erano difficili da approvvigionare (i rifornimenti dovevano giungere dall'India attraverso un ponte aereo che scavalcava l'Himalaya, il cosiddetto \"The Hump\") e vulnerabili alle offensive via terra dei giapponesi; gli statunitensi puntarono quindi alla conquista delle Isole Marianne nel Pacifico occidentale, dove potevano essere allestite basi aeree per i nuovi bombardieri a lungo raggio Boeing B-29 Superfortress rifornibili direttamente dagli Stati Uniti.\nIl 15 giugno le forze statunitensi diedero il via alla campagna delle Marianne attaccando l'isola di Saipan, cui fecero seguito gli sbarchi a Guam il 21 luglio e a Tinian il 24 luglio. La minaccia al Giappone rappresentata dagli sbarchi nelle Marianne non sfugg\u00ec all'attenzione del comando nipponico e la flotta da battaglia, gi\u00e0 mobilitata per tentare di ostacolare l'avanzata statunitense nella Nuova Guinea occidentale, fu dirottata per fronteggiare questa nuova minaccia. Tra il 19 e il 20 giugno le opposte flotte si affrontarono nella battaglia del Mare delle Filippine: in una serie di scontri aeronavali, i giapponesi persero tre portaerei e ben 360 aerei imbarcati senza riuscire a infliggere agli statunitensi perdite significative; il corpo aereo della Marina giapponese, faticosamente ricostruito nel corso di un intero anno dopo le perdite di piloti e velivoli patite a Midway e nelle Salomone, fu di fatto spazzato via nel corso di quest'unica battaglia, rendendo inutili ai fini bellici le portaerei superstiti. Le operazioni nelle Marianne si conclusero quindi entro i primi di agosto con l'annientamento delle guarnigioni nipponiche; in ragione di questa sconfitta, il primo ministro Tojo fu costretto alle dimissioni e rimpiazzato con il generale Kuniaki Koiso.\nLa caduta delle Marianne apr\u00ec la strada alla riconquista statunitense delle Filippine, fortemente voluta dal generale MacArthur, bench\u00e9 Nimitz le preferisse un assalto anfibio all'isola di Formosa. Preceduto a met\u00e0 settembre dall'occupazione dei punti strategici dell'arcipelago delle Palau (battaglie di Peleliu e di Angaur), lo sbarco nelle Filippine ebbe inizio il 20 ottobre con l'assalto all'isola di Leyte, dove gli statunitensi stabilirono rapidamente una testa di ponte. La perdita dell'arcipelago avrebbe definitivamente tagliato fuori il Giappone dai pozzi petroliferi delle Indie olandesi, e la Marina nipponica era pronta a sacrificare le sue ultime risorse per impedirlo; fu concepito un piano ambizioso: la squadra delle portaerei, ormai quasi inutilizzabile per mancanza di velivoli imbarcati, avrebbe fatto da esca attirando a nord delle Filippine le portaerei statunitensi, permettendo a due gruppi navali di corazzate e incrociatori di convergere sulla flotta d'invasione ammassata davanti Leyte. L'azione port\u00f2, tra il 23 e il 26 ottobre, alla vasta battaglia del Golfo di Leyte, la pi\u00f9 grande battaglia navale della guerra; lo scontro segn\u00f2 definitivamente la superiorit\u00e0 dell'aereo imbarcato contro le grandi navi armate di cannoni: i giapponesi furono completamente sconfitti perdendo, principalmente in attacchi aerei, quattro portaerei, tre corazzate e sei incrociatori pesanti.\nMentre la lotta infuriava nelle isole del Pacifico le operazioni belliche nell'Asia continentale erano ristagnate, salvo conoscere un'improvvisa recrudescenza nel 1944. A partire da aprile e fino a dicembre i giapponesi sferrarono una grande offensiva nella Cina meridionale, la loro prima operazione su vasta scala in territorio cinese dal 1939; l'operazione Ichi-Go rappresent\u00f2 l'ultima grande vittoria giapponese della guerra: vaste zone nello Henan, nello Hunan e nel Guangxi furono occupate, e il Kuomintang fu politicamente umiliato per via della sua incapacit\u00e0 nel difendere i cinesi dai giapponesi.\nNel frattempo, i giapponesi passarono all'offensiva anche sul fronte della Birmania: per tutto il 1943 i giapponesi avevano mantenuto un atteggiamento difensivo, limitandosi a contrastare le azioni portate avanti dagli Alleati (gli anglo-indiani a ovest, le armate cinesi assistite da contingenti statunitensi a nord), ma nel marzo 1944 i reparti giapponesi lanciarono una vasta offensiva (operazione U-Go) in direzione dell'Assam, sia per occupare gli aeroporti da cui partivano i rifornimenti per i cinesi sia nel tentativo di scatenare una rivolta anticolonialista in India. Le truppe anglo-indiane del generale William Slim erano ora meglio addestrate alle operazioni nella giungla, e riuscirono a bloccare l'offensiva giapponese tra le citt\u00e0 di Imphal e Kohima finch\u00e9 l'arrivo del monsone in giugno non provoc\u00f2 il crollo delle linee di approvvigionamento nipponiche. L'operazione si risolse in una catastrofe per i giapponesi, che persero dei uomini impiegati; a coronamento di questo successo per gli Alleati, in agosto le forze cinesi riconquistarono Myitkyina nel nord della Birmania ristabilendo i collegamenti terrestri tra India e Cina.\nL'ultimo azzardo di Hitler.\nAlla met\u00e0 di settembre, la folgorante avanzata degli Alleati sul fronte occidentale inizi\u00f2 a mostrare segni di rallentamento. La decisione di Hitler di lasciare forti guarnigioni a presidiare i porti lungo la costa occidentale della Francia e nella zona dello stretto di Dover, se da un lato lasci\u00f2 tagliati fuori migliaia di soldati tedeschi, dall'altro imped\u00ec agli anglo-statunitensi di disporre di scali dove scaricare i rifornimenti, i quali dovevano essere convogliati unicamente attraverso i porti della Normandia o della Provenza lungo strade e ferrovie sconvolte dalla guerra. Ci\u00f2 provoc\u00f2 un progressivo calo del flusso di rifornimenti alle armate sul campo, ora organizzate in tre gruppi d'armate sotto la direzione\ndel generale Eisenowher (responsabile del Supreme Headquarters Allied Expeditionary Force): a nord in Belgio gli anglo-canadesi del 21st Army Group di Montgomery, al centro in Lorena gli statunitensi del Twelfth United States Army Group di Bradley e a sud in Alsazia i franco-statunitensi del Sixth United States Army Group del generale Jacob Devers.\nIl rallentamento del ritmo dell'avanzata consent\u00ec ai tedeschi di radunare le forze e riprendersi. Il 17 settembre Montgomery lanci\u00f2 l'operazione Market Garden, un attacco combinato terrestre e aviotrasportato per occupare in un sol colpo tutti i ponti strategici sui vari rami del Reno nei Paesi Bassi; l'operazione, troppo ambiziosa, fall\u00ec quando i tedeschi negarono ai britannici la conquista del ponte di Arnhem, impedendo lo sfondamento finale. Maggior successo ebbe la campagna intrapresa dai canadesi a partire da ottobre per liberare l'estuario del fiume Schelda, via d'accesso al porto di Anversa: la battaglia della Schelda si concluse in novembre, aprendo una vitale rotta di rifornimento per gli Alleati. Le forze statunitensi erano nel frattempo impegnate in aspri scontri al confine franco-tedesco, dove la Wehrmacht poteva appoggiarsi alle vecchie fortificazioni della Linea Sigfrido: dopo aver infranto un contrattacco tedesco nel corso della battaglia di Arracourt alla fine di settembre, la 3\u00aa Armata di Patton si ritrov\u00f2 invischiata in sanguinosi scontri a Metz e nella Foresta di H\u00fcrtgen, venendo alla fine bloccata; maggior successo ebbero gli attacchi della 1\u00aa Armata statunitense di Courtney Hodges, che in ottobre conquist\u00f2 Aquisgrana aprendo una falla nella Linea Sigfrido. I tedeschi persero altro terreno, ma nel complesso riuscirono a stabilizzare solidamente il fronte occidentale.\nNel frattempo, Hitler aveva insistito per preparare una grande controffensiva sul fronte occidentale per dicembre, quando le pessime condizioni meteo potevano impedire agli Alleati di far valere la loro superiorit\u00e0 aerea. Il progetto era pi\u00f9 che ambizioso: tre armate tedesche, rinforzate da unit\u00e0 corazzate richiamate anche dal fronte orientale, avrebbero attaccato nella regione delle Ardenne, impervia ma debolmente presidiata dalla 1\u00aa Armata statunitense in quanto ritenuta un settore tranquillo del fronte; lo scopo dell'attacco era quello di raggiungere il fiume Mosa, piegare a nord e riconquistare Anversa, chiudendo in un'enorme sacca le forze alleate del 21st Army Group.\nL'offensiva tedesca scatt\u00f2 il 16 dicembre, cogliendo completamente di sorpresa i comandi alleati: alcune colonne corazzate tedesche penetrarono in profondit\u00e0, superando i deboli sbarramenti statunitensi, catturando pi\u00f9 di prigionieri sul massiccio dell'Eifel e avanzando verso Bastogne. I panzer di testa, rallentati dal terreno boscoso e dalle intemperie climatiche che avevano anche impedito l'intervento dell'aviazione alleata, giunsero in vista della Mosa il 24 dicembre. Tuttavia, grazie alla coraggiosa resistenza di alcuni reparti statunitensi assediati a Bastogne e alla scarsit\u00e0 di rifornimenti tedeschi, in particolar modo di carburante, gli Alleati poterono bloccare l'offensiva e passare al contrattacco: da nord le unit\u00e0 di Montgomery ricacciarono indietro i tedeschi nel corso della battaglia di Ciney, mentre a sud le forze corazzate di Patton liberarono Bastogne dall'assedio il 26 dicembre. A met\u00e0 gennaio 1945 la battaglia, sanguinosa per entrambe le parti con circa perdite a testa, era finita: i contrattacchi alleati costrinsero i tedeschi ad abbandonare il terreno conquistato e a ritornare sulle posizioni di partenza.\n1945.\nAttacco al cuore dell'Asse.\nA cavallo tra il 1944 e il 1945 ebbero luogo in Ungheria duri scontri tra tedeschi e sovietici, i primi con l'aiuto di reparti dell'esercito ungherese e i secondi appoggiati da contingenti romeni. Le colonne meccanizzate sovietiche, a cavallo del Danubio, accerchiarono completamente Budapest e le cospicue forze tedesche e ungheresi poste a sua difesa il 27 dicembre 1944; l'assedio di Budapest infuri\u00f2 fino al 13 febbraio 1945 come una dura battaglia urbana, con perdite ingentissime per tutte e due le parti e devastazioni della citt\u00e0 altrettanto enormi, prima che le residue forze tedesche e ungheresi capitolassero.\nMentre infuriavano i combattimenti per le strade di Budapest, le enormi forze sovietiche ammassate pi\u00f9 a nord iniziarono la marcia alla volta di Berlino. L'ultima grande offensiva invernale dell'Armata Rossa inizi\u00f2 il 12 gennaio forse in anticipo sui piani per ordine di Stalin, sollecitato da Churchill affinch\u00e9 sferrasse un attacco per alleggerire la situazione degli Alleati nelle Ardenne. A partire dalle teste di ponte sulla Vistola di Baranow e Sandomir, una vera valanga di uomini con cannoni, carri armati e aerei si abbatt\u00e9 sulle difese tedesche: le prime linee sulla Vistola vennero rapidamente travolte, Varsavia cadde senza combattere e le riserve corazzate tedesche furono distrutte nella battaglia di Kielce dai corpi meccanizzati del maresciallo Konev. Un enorme vuoto si apr\u00ec davanti alle colonne dei marescialli \u017dukov e Konev, che si lanciarono rapidamente in profondit\u00e0 aggirando i capisaldi di Breslavia e Posen, difesi dai tedeschi per ordine tassativo di Hitler. L'avanzata in Polonia fu rapidissima: il 17 gennaio venne raggiunta Cz\u0119stochowa, il 19 \u0141\u00f3d\u017a e Cracovia, il 28 gennaio Katowice e il bacino industriale della Slesia; il 27 gennaio i soldati sovietici fecero il loro ingresso nel campo di concentramento di Auschwitz.\nMolto pi\u00f9 combattuta fu la battaglia per la Prussia Orientale, attaccata dal 13 gennaio. I tedeschi si batterono con abilit\u00e0 ed efficacia sfruttando il terreno boscoso e le solide fortificazioni, tuttavia le colonne corazzate sovietiche raggiunsero la costa baltica presso Marienburg il 27 gennaio. Le superstiti navi da guerra della Kriegsmarine intervennero con le loro artiglierie in aiuto delle truppe di terra ed eseguirono numerose evacuazioni di reparti militari e soprattutto di civili in fuga davanti alla devastazione sovietica; i sommergibili sovietici colarono a picco diverse navi cariche di civili: il siluramento del transatlantico \"Wilhelm Gustloff\" il 30 gennaio caus\u00f2 morti (il pi\u00f9 grande disastro navale della storia). La poderosa fortezza di K\u00f6nigsberg fu attaccata a partire dal 1\u00ba aprile dalle forze sovietiche, guidate personalmente dal maresciallo Vasilevskij, e conquistata il 9 aprile grazie all'impiego in massa dell'artiglieria pesante e di grandi rinforzi di aviazione, causando perdite tra i tedeschi. Piccoli nuclei di resistenza tedeschi rimasero attivi nella regione del Frisches Haff fino alla capitolazione del Terzo Reich.\nAlla fine di gennaio l'Armata Rossa raggiunse dopo un'avanzata forsennata il fiume Oder, l'ultimo ostacolo naturale prima di Berlino, e costitu\u00ec subito teste di ponte sulla riva occidentale a K\u00fcstrin e Opole. La capitale tedesca era distante appena 80\u00a0km e i tedeschi avevano perso quasi uomini in un mese; il paese era devastato, i civili avevano abbandonato in massa i territori invasi mentre i soldati sovietici si abbandonavano spesso al saccheggio e alla vendetta sulle popolazioni. Le forze sovietiche giunte all'Oder, tuttavia, interruppero la loro avanzata: Stalin, impegnato in quei giorni nella conferenza di Jalta con Roosevelt e Churchill, non voleva rischiare un balzo sulla capitale prima di aver messo al sicuro i fianchi dell'avanzata; durante febbraio e marzo, quindi, l'Armata Rossa si impegn\u00f2 nel rastrellamento delle sacche di resistenza rimaste nelle retrovie e nella sconfitta delle forze nemiche in Pomerania e in Slesia. La Wehrmacht tent\u00f2 anche alcune disperate controffensive, l'operazione Solstizio in Pomerania e l'operazione Fr\u00fchlingserwachen nell'Ungheria occidentale, senza riuscire per\u00f2 ad approdare a niente.\nDopo la battaglia delle Ardenne e il trasferimento di numerose divisioni verso il fronte orientale, l'esercito tedesco a ovest era ormai in netta inferiorit\u00e0 numerica e materiale nei confronti delle forze alleate. Dopo una fase di riorganizzazione e pianificazione, e anche di scontri tra i vertici britannici e statunitensi sulle priorit\u00e0 strategico-operative da adottare, gli Alleati poterono quindi ricominciare l'offensiva; l'opzione migliore per la Wehrmacht era di ripiegare dietro al Reno e di usare il fiume come barriera, ma Hitler si oppose all'abbandono della Renania con il risultato che le migliori unit\u00e0 tedesche finirono annientate nelle offensive concentriche sferrate dagli Alleati tra febbraio e marzo, l'operazione Veritable degli anglo-canadesi e l'operazione Grenade degli statunitensi. Il 6 marzo gli statunitensi entrarono a Colonia e, sfruttando la crescente confusione tra le file del nemico, il 7 marzo si impadronirono con un colpo di mano a Remagen di un ponte sul Reno, costituendo una prima testa di ponte a est del fiume. Nella notte tra il 22 e il 23 marzo fu la volta della 3\u00aa Armata di Patton di attraversare a sorpresa il Reno a Oppenheim, mentre il 24 marzo anche Montgomery port\u00f2 le sue forze oltre il fiume a Wesel con l'appoggio dell'ultimo grande assalto aviotrasportato della guerra, l'operazione Varsity; a sud, dopo aver completato la liberazione della Francia schiacciando la sacca di Colmar in febbraio, i franco-statunitensi di Devers valicarono a loro volta il Reno il 26 marzo tra Mannheim e Worms.\nLa fine dei dittatori.\nPerduta la barriera del Reno, il fronte tedesco a ovest cedette definitivamente: il 2 aprile le colonne anglo-statunitensi chiusero la sacca della Ruhr, capitolata gi\u00e0 il 21 aprile con uomini fatti prigionieri; i mezzi corazzati alleati poterono cos\u00ec dilagare nella Germania occidentale, contrastati solo da una sporadica resistenza di alcuni reparti fanatici di Waffen-SS e Hitlerjugend mentre il grosso dei tedeschi si arrese o ripieg\u00f2 in rotta. Gli anglo-canadesi puntarono su Brema e Amburgo, raggiunta il 2 maggio, per anticipare i sovietici in Danimarca; le unit\u00e0 statunitensi al centro, con quasi carri armati, puntarono verso il fiume Elba, che secondo le disposizioni di Eisenhower doveva costituire il limite massimo dell'avanzata alleata su cui si doveva incontrare i sovietici: il 10 aprile fu raggiunta Hannover, il 13 Magdeburgo e il 14 Lipsia. Pi\u00f9 a sud, le colonne del generale Patton avanzarono nell'alta Baviera dirigendo sulla Cecoslovacchia, mentre altre forze statunitensi e francesi penetrarono in Baviera dove il 19 aprile cadde Norimberga e il 2 maggio Monaco. L'esercito tedesco ad ovest aveva ormai cessato di combattere, e milioni di soldati si consegnarono spontaneamente agli alleati per non cadere in mano ai sovietici. Il primo collegamento tra reparti sovietici e statunitensi avvenne quindi a Torgau, sul fiume Elba, il 25 aprile.\nGli anglo-statunitensi passarono all'offensiva anche in Italia a partire dal 6 aprile: i britannici sfondarono il fronte sul lato adriatico nella zona delle Valli di Comacchio mentre gli statunitensi avanzarono al centro su Bologna, liberata il 21 aprile; gli Alleati valicarono quindi il Po e dilagarono verso nord. Il 25 aprile i partigiani italiani diedero il via a un'insurrezione di massa in tutta l'Italia settentrionale, affrettando la dissoluzione della Repubblica Sociale Italiana; Mussolini, in fuga verso la Germania nascosto a bordo di un convoglio di truppe tedesche, fu catturato dai partigiani e fucilato il 28 aprile. Mentre i primi reparti statunitensi entravano a Milano, gi\u00e0 liberata dai partigiani, il 27 aprile i delegati tedeschi si recarono al quartier generale degli Alleati per trattare; la resa di Caserta entr\u00f2 quindi in vigore il 2 maggio, ponendo ufficialmente fine alle ostilit\u00e0 in Italia. Gli anglo-statunitensi proseguirono quindi verso nord alla volta dell'Austria, dove ai primi di aprile avevano fatto il loro ingresso anche le forze sovietiche: Vienna stessa fu conquistata dall'Armata Rossa il 13 aprile dopo alcuni duri scontri in citt\u00e0, e i sovietici si incontrarono il 4 maggio con gli statunitensi nella regione di Linz.\nIl 16 aprile 1945 l'Armata Rossa sferr\u00f2 la sua ultima offensiva generale, con obiettivo Berlino; l'attacco fu lanciato in gran fretta sotto la pressione di Stalin, che temeva di essere preceduto dagli Alleati occidentali. Le forze sovietiche, agli ordini dei marescialli \u017dukov e Konev, erano imponenti e nettamente superiori a quelle nemiche, ma inizialmente furono impiegate male e confusamente; le perdite, di fronte alle difese fortificate tedesche, furono altissime e lo sfondamento decisivo, ottenuto con la forza bruta di migliaia di carri armati impiegati in massa, fu ottenuto solo il 20 aprile. Dopo queste difficolt\u00e0 iniziali, la velocit\u00e0 dell'avanzata aument\u00f2 e le armate corazzate sovietiche manovrarono per accerchiare la capitale. Hitler decise di rimanere in citt\u00e0 e di organizzare la difesa, contando su reparti raccogliticci di Waffen-SS straniere, resti di Panzer-Division disciolte e truppe del Volkssturm e della Hitlerjugend. La battaglia casa per casa fu durissima e sanguinosa, i sovietici avanzarono passo passo da tutte le direzioni lentamente e a costo di pesanti perdite. Hitler si suicid\u00f2 nel suo bunker il 30 aprile, insieme alla moglie Eva Braun che aveva sposato il giorno prima, dopo aver trasferito i suoi poteri di capo dello stato all'ammiraglio D\u00f6nitz, in quel momento a Flensburg vicino al confine con la Danimarca; lo stesso giorno in tarda serata i sergenti sovietici Meliton Kantaria e Michail Egorov issarono, dopo aspri scontri ravvicinati, la bandiera della Vittoria sovietica sul tetto del Palazzo del Reichstag. La battaglia nel centro di Berlino si concluse definitivamente il 2 maggio con la resa della guarnigione, dopo aver provocato perdite nei ranghi dell'Armata Rossa e tra morti e feriti e prigionieri tra i tedeschi.\nMentre scontri sanguinosi infuriavano ancora a Praga, dove la popolazione ceca era insorta contro i tedeschi all'approssimarsi delle prime colonne sovietiche, il governo di Flensburg allestito da D\u00f6nitz si accinse ad accettare la resa imposta dagli Alleati. La capitolazione tedesca a ovest fu firmata ufficialmente dal generale Alfred Jodl il 7 maggio a Reims, alla presenza del generale Eisenhower; la notte dell'8 maggio, al quartier generale del maresciallo \u017dukov a Berlino, il feldmaresciallo Wilhelm Keitel firm\u00f2 un secondo documento di resa incondizionata della Germania, ponendo ufficialmente fine alle ostilit\u00e0 in Europa.\nLotta senza speranza.\nAll'inizio del 1945 era ormai chiaro che il Giappone avrebbe perso la guerra. Dopo aver completato l'occupazione di Leyte nel dicembre precedente, le forze di MacArthur nelle Filippine sbarcarono a Luzon il 9 gennaio e il 3 marzo seguente liberarono Manila dopo una sanguinosa lotta casa per casa che port\u00f2 alla distruzione dell'80% degli edifici della citt\u00e0; dopo Varsavia, Manila fu la capitale degli Alleati che sub\u00ec i maggiori danni durante il conflitto. Gli Alleati erano all'offensiva anche sul fronte della Birmania, dove i reparti anglo-indiani del generale Slim valicarono il corso dell'Irrawaddy, l'ultimo grande ostacolo geografico sulla loro strada, il 14 gennaio; finch\u00e9 i combattimenti si erano sviluppati nella giungla i giapponesi avevano potuto compensare con il terreno impervio la loro inferiorit\u00e0 in fatto di mobilit\u00e0 e potenza di fuoco, ma quando gli scontri si spostarono nelle pianure della Birmania centrale gli Alleati poterono usare a pieno la loro superiorit\u00e0 in carri armati e supporto aereo ravvicinato: il nucleo delle forze nipponiche in Birmania fin\u00ec annientato nel corso della battaglia di Meiktila e Mandalay entro la fine di marzo, e la campagna si concluse con la riconquista britannica di Rangoon (operazione Dracula) il 3 maggio.\nSul mare gli Alleati avevano ormai una superiorit\u00e0 schiacciante. In febbraio una grande flotta statunitense comp\u00ec un'incursione aeronavale lungo le coste del Giappone stesso, la prima dal raid su Tokyo dell'aprile 1942; a testimonianza della superiorit\u00e0 industriale statunitense, delle 119 unit\u00e0 navali impegnate nel raid solo sei erano state in servizio nel periodo prebellico. Mentre portaerei e navi da battaglia battevano le citt\u00e0 costiere giapponesi, la flotta di sommergibili della US Navy aveva imposto un sostanziale blocco alle importazioni navali nipponiche, in una sorta di vittoriosa riedizione della guerra sommergibilistica tedesca in Atlantico: complice anche l'insufficiente dispositivo di protezione al traffico mercantile allestito dalla Marina giapponese, i sommergibili statunitensi inflissero danni catastrofici affondando mercantili pari a circa 5,3 milioni di tonnellate di stazza lorda, facendo crollare le importazioni nipponiche dalle 48 milioni di tonnellate di merci del 1941 alle 7 milioni di tonnellate del 1945. A parte la gravissima mancanza di carburante e materie prime per l'industria, ci\u00f2 si tradusse in una devastante penuria di generi alimentari per la popolazione, le cui razioni medie calarono al 16% della dose considerata il minimo vitale; nel 1945, almeno 7 milioni di civili giapponesi erano a forte rischio di morte per malnutrizione.\nNon di meno, la resistenza dei reparti giapponesi raggiunse vette di fanatismo altissime. Il 19 febbraio i marines diedero l'assalto all'isola di Iwo Jima, onde farne una base avanzata per i raid di bombardieri sulle isole giapponesi: il generale Tadamichi Kuribayashi aveva trasformato l'isola in un enorme complesso di bunker e postazioni in caverna, e la lotta prosegu\u00ec per oltre un mese al prezzo di morti e feriti per gli statunitensi; della guarnigione giapponese di uomini non si contarono pi\u00f9 di un migliaio di prigionieri di guerra. Ancora pi\u00f9 devastanti furono gli scontri che seguirono lo sbarco statunitense sull'isola di Okinawa il 1\u00ba aprile seguente, primo passo per l'avanzata verso le isole stesse del Giappone: i soldati della guarnigione giapponese resistettero fino al 22 giugno prima di essere quasi completamente annientati, infliggendo agli statunitensi pi\u00f9 di tra morti e feriti.\nGi\u00e0 durante gli scontri aeronavali nelle Filippine nell'ottobre 1944, i giapponesi avevano costituito un reparto di piloti volontari da impiegare in missioni suicide: definiti come \"Kamikaze\", questi piloti erano addestrati a schiantarsi deliberatamente contro le navi nemiche con aerei imbottiti di esplosivo, un buon sistema per compensare il carente addestramento delle ultime generazioni di piloti nipponici; la disperazione spinse i giapponesi a convertire alle tattiche \"kamikaze\" negli ultimi mesi di guerra interi squadroni, dotandoli anche di velivoli appositi (gli Yokosuka MXY7) che non erano pi\u00f9 che missili a pilotaggio umano. Superato lo shock iniziale, gli statunitensi furono ben presto in grado di contrastare questa tattica: negli scontri nelle acque di Okinawa l'aviazione nipponica perse quasi aerei affondando solo 34 navi nemiche e danneggiandone irreparabilmente altre 25. La furia suicida contagi\u00f2 anche la Marina, che il 7 aprile fece salpare con le ultime scorte di carburante disponibili l'unica grande unit\u00e0 rimasta operativa, la corazzata \"Yamato\": la nave doveva incagliarsi deliberatamente al largo di Okinawa e lottare fino alla fine con i suoi cannoni, ma fu colata a picco a met\u00e0 strada da ripetute incursioni aeree.\nLa capitolazione del Giappone.\nEra convinzione generale che solo un'invasione anfibia dello stesso Giappone avrebbe potuto mettere fine alla guerra in Asia. Gli strateghi alleati erano da tempo all'opera per stilare un piano in tal senso: sotto il nome in codice di operazione Downfall, prevedeva come prima mossa l'occupazione di parte dell'isola di Ky\u016bsh\u016b per allestirvi basi aeree da cui appoggiare, in una seconda fase, lo sbarco nella regione di Kant\u014d presso Tokyo. L'esperienza dei combattimenti su Iwo Jima e Okinawa faceva agevolmente prevedere che i giapponesi avrebbero opposto una resistenza fanatica; secondo alcuni specialisti si potevano ipotizzare fino a 500.000 perdite totali (morti, feriti, dispersi) tra i reparti impegnati nell'operazione; impressionati da una simile prospettiva, i comandi degli Alleati si misero alla ricerca di una strategia alternativa.\nNell'agosto 1939 una lettera a firma di Albert Einstein, indirizzata al presidente Roosevelt, aveva sollevato presso il governo statunitense il pericolo che la Germania nazista potesse impiegare le recenti scoperte scientifiche in materia di fissione nucleare per realizzare un ordigno dalla potenza distruttiva mai vista prima. Questa lettera fu l'atto di nascita del programma statunitense per la realizzazione di una bomba atomica: sotto il nome in codice di \"Progetto Manhattan\", il programma si avvalse della collaborazione di centinaia di scienziati statunitensi e britannici coordinati dal fisico Robert Oppenheimer. Il primo prototipo di una bomba atomica (\"The Gadget\") venne testato con successo il 16 luglio 1945 nel poligono di Alamogordo nel Nuovo Messico, e il presidente Harry Truman (succeduto a Roosevelt, deceduto per cause naturali, il 12 aprile 1945) autorizz\u00f2 immediatamente l'impiego della nuova arma contro il Giappone.\nIl 6 agosto il bombardiere B-29 \"Enola Gay\" sganci\u00f2 una bomba all'uranio (\"Little Boy\") sulla citt\u00e0 giapponese di Hiroshima: tre quarti della citt\u00e0 furono distrutti e persone morirono all'istante. Tre giorni pi\u00f9 tardi, il 9 agosto, il B-29 \"BOCKSCAR\" sganci\u00f2 una bomba al plutonio (\"Fat Man\") sulla citt\u00e0 di Nagasaki: due quinti dell'abitato furono spazzati via e le vittime immediate furono , ma come a Hiroshima molte migliaia di persone perirono nei giorni seguenti a causa delle gravi ustioni e dell'avvelenamento da radiazioni. Le bombe atomiche non furono i soli colpi mortali inferti al Giappone: tenendo fede a un impegno assunto fin dal 1943, l'8 agosto l'Unione Sovietica dichiar\u00f2 guerra al Giappone e un milione e mezzo di soldati sovietici diedero il via all'invasione della Manciuria; bench\u00e9 i reparti giapponesi e mancesi schierati nella regione ammontassero a circa un milione di uomini, i sovietici possedevano una schiacciante superiorit\u00e0 quantitativa e qualitativa in fatto di carri armati, aerei e artiglieria, e travolsero rapidamente ogni resistenza. Gran parte della Manciuria cadde in mano sovietica entro il 19 agosto e, mentre alcune unit\u00e0 proseguivano l'avanzata in direzione della Corea settentrionale, operazioni anfibie portarono all'occupazione di Sachalin e delle isole Curili entro i primi di settembre.\nDavanti a questi disastri, il governo giapponese non pot\u00e9 fare altro che capitolare. L'imperatore Hirohito non era mai stato un convinto sostenitore della guerra, ma aveva sempre preferito non intromettersi nelle decisioni del governo e lasciare fare ai suoi ultramilitaristi ministri; nel corso di una riunione nella notte tra il 9 e il 10 agosto, tuttavia, l'intervento di Hirohito fu determinante nel convincere il gabinetto imperiale ad accettare la richiesta alleata di una resa incondizionata. Un tentativo di colpo di stato promosso da ufficiali di basso grado che non volevano accettare la resa fu stroncato sul nascere dalla fedelt\u00e0 all'imperatore dimostrata dai reparti, e il 15 agosto Hirohito in persona lesse alla radio l'annuncio dell'accettazione dei termini di resa formulati dagli Alleati. Il 28 agosto i primi reparti statunitensi fecero il loro ingresso incontrastati nella capitale nipponica e il 2 settembre seguente, a bordo della corazzata ancorata nella Baia di Tokyo, il generale MacArthur presiedette alla cerimonia della firma dell'atto di capitolazione del Giappone, ponendo formalmente fine alla guerra mondiale.\nI bombardamenti strategici.\nOperazioni iniziali.\nBench\u00e9 esempi di bombardamento aereo delle citt\u00e0 si fossero verificati gi\u00e0 durante la prima guerra mondiale, la seconda guerra sino-giapponese e la guerra di Spagna, fu nella seconda guerra mondiale che la pratica di condurre bombardamenti strategici contro i centri abitati e industriali raggiunse le sue vette pi\u00f9 alte. Gli inizi furono abbastanza cauti: aerei tedeschi bombardarono svariate citt\u00e0 polacche nel settembre 1939 ma con effetti abbastanza limitati, fatta eccezione per i grandi raid organizzati ai danni di Varsavia sul finire della campagna. Sul fronte occidentale, a parte poche fallimentari incursioni britanniche contro i porti del nord della Germania, i bombardamenti sulle citt\u00e0 non iniziarono fino all'avvio della campagna di Francia nel maggio 1940: il bombardamento di Rotterdam da parte dei tedeschi il 14 maggio fu dovuto pi\u00f9 che altro a un errore di comunicazione, ma fu preso a pretesto da Churchill per autorizzare attacchi aerei sui centri industriali tedeschi e, nella notte tra il 15 e il 16 maggio, i velivoli del Bomber Command britannico attaccarono depositi di carburante e snodi ferroviari a Gelsenkirchen.\nLa battaglia d'Inghilterra vide la prima grande campagna di bombardamento strategico della guerra: la Luftwaffe inizi\u00f2 la battaglia prendendo di mira principalmente obiettivi militari ma in seguito cambi\u00f2 strategia e attacc\u00f2 le citt\u00e0, per distruggere le industrie e soprattutto per scuotere il morale della popolazione civile. A partire dal 7 settembre 1940 una campagna di bombardamenti notturni quasi quotidiani (il cosiddetto \"The Blitz\") si abbatt\u00e9 su Londra, mentre raid di non minore intensit\u00e0 colpivano altri centri dell'Inghilterra; particolarmente distruttivo fu il bombardamento di Coventry del 14 novembre. La campagna di bombardamenti strategici tedeschi sull'Inghilterra cess\u00f2 in gran parte nel maggio 1941 per via del massiccio trasferimento di velivoli in vista dell'invasione dell'URSS, anche se conobbe alcune brevi riproposizioni pi\u00f9 avanti (il Baedeker Blitz dell'aprile-maggio 1942 e l'operazione Steinbock del gennaio-maggio 1944) come rappresaglie per gli attacchi britannici alla Germania.\nGermania.\nLa nomina nel febbraio 1942 del maresciallo Arthur Harris alla guida del Bomber Command diede nuovo impulso ai bombardamenti strategici britannici. La minaccia delle difese aeree tedesche obbligava i bombardieri britannici a operare quasi esclusivamente di notte, ma questo, nonostante l'adozione di nuovi strumenti di guida dei velivoli tramite radar e onde radio, diminuiva enormemente la capacit\u00e0 di prendere di mira un obiettivo in particolare; Harris ordin\u00f2 quindi di condurre missioni di bombardamento a tappeto, colpendo indiscriminatamente tanto le fabbriche quanto le abitazioni e i quartieri cittadini che vi stavano intorno. L'accento fu posto sempre pi\u00f9 sulla conduzione di veri e propri \"bombardamenti terroristici\", ovvero rivolti a terrorizzare la popolazione civile tedesca e indebolire la sua volont\u00e0 di continuare la guerra. L'entrata in linea dei grandi quadrimotori a lunga autonomia come gli Avro 683 Lancaster e gli Handley Page Halifax consent\u00ec di mettere in pratica questa nuova strategia a partire dal marzo 1942, quando gli antichi centri storici di Lubecca e Rostock furono devastati da una serie di incursioni incendiarie; segu\u00ec il lancio dell'operazione Millennium tra maggio e giugno: Harris tent\u00f2 di concentrare l'intera forza di bombardieri della RAF (poco meno di mille velivoli per volta) su un unico obiettivo, radendo al suolo Colonia ma subendo anche forti perdite da parte dei caccia notturni della Luftwaffe quando attacchi simili furono tentati su Essen e Brema.\nAlla fine del 1942 ai britannici si unirono le forze aeree statunitensi, organizzate nella Eighth Air Force del generale Carl Andrew Spaatz; gli statunitensi adottarono un approccio diverso, puntando su bombardamenti di precisione condotti di giorno e confidando nella corazzatura e nel pesante armamento difensivo dei bombardieri Boeing B-17 Flying Fortress e Consolidated B-24 Liberator per respingere i caccia tedeschi. Fu concepita la tattica del \"bomber stream\", mirante a soverchiare le difese tedesche tramite un flusso continuo di bombardieri che sganciavano il loro carico bellico in tempi rapidissimi, messa in pratica nel corso della battaglia della Ruhr in marzo e poi ancora, con effetti devastanti, durante l'operazione Gomorrah in luglio: Amburgo fu rasa al suolo da bombardamenti continui che generarono una vera e propria tempesta di fuoco nel centro cittadino, ma a dispetto della distruzione del 73% del centro abitato le fabbriche della citt\u00e0, velocemente delocalizzate in campagna, fecero registrare un'interruzione di soli due mesi nella produzione. Il decentramento dell'industria tedesca neutralizz\u00f2 in gran parte gli effetti dei bombardieri sulla produzione bellica, che conobbe il suo incremento massimo proprio nel corso del 1943; nel mentre, la Luftwaffe e l'artiglieria contraerea (FlaK) continuavano a infliggere pesanti perdite agli attaccanti: la battaglia aerea di Berlino iniziata in novembre dovette essere interrotta nel marzo 1944 a causa delle troppe perdite riportate dai bombardieri.\nLa chiave del successo per gli Alleati fu l'entrata in linea, alla fine del 1943, del caccia North American P-51 Mustang: velivolo di lunga autonomia, il Mustang poteva scortare i bombardieri durante tutto il loro tragitto sopra la Germania e attaccare le forze della Luftwaffe ogni volta che se ne presentava l'occasione. La conquista di un vero e proprio dominio dell'aria da parte dei caccia alleati port\u00f2 a un incremento delle missioni di bombardamento diurne, la cui maggiore precisione consentiva ora di prendere di mira obiettivi pi\u00f9 specifici di un'intera citt\u00e0: in aprile i bombardieri anglo-statunitensi intrapresero un'efficace campagna per paralizzare i collegamenti stradali e ferroviari in Francia, rivelatasi importante per la riuscita degli sbarchi in Normandia, cui fece seguito un'intensa serie di attacchi ai danni delle industrie petrolifere della Germania. La distruzione del sistema di produzione del carburante si rivel\u00f2 catastrofica per la Germania: per quanto le industrie tedesche continuassero a produrre grandi quantitativi di carri armati e aerei di ottima qualit\u00e0, questi erano inutilizzabili perch\u00e9 privi della benzina per muoversi. Il successo della campagna di bombardamenti mirati port\u00f2 all'abbandono della tattica dei bombardamenti a tappeto, pure proseguita fino agli ultimi giorni di guerra con il catastrofico bombardamento di Dresda del 13-15 febbraio 1945.\nLa rappresaglia tedesca si concretizz\u00f2 nell'impiego di armi di nuova generazione, come le bombe volanti V1 e i missili balistici V2: per quanto scagliati in gran numero sull'Inghilterra meridionale, la Francia e il Belgio a partire dal giugno 1944, e per quanto risultassero molto difficili da intercettare per le difese alleate, il loro intervento avvenne troppo tardi per costituire un importante fattore bellico.\nGiappone.\nIl bombardamento strategico comparve tardi nel teatro di guerra del Pacifico, ma qui fece registrare enormi successi per gli Alleati. Bench\u00e9 alcuni raid fossero stati condotti a partire dalla Cina (operazione Matterhorn), solo dopo la conquista delle Marianne i bombardieri B-29 statunitensi divennero una presenza costante nei cieli giapponesi. I primi attacchi della Twentieth Air Force nel novembre 1944, bombardamenti di precisione condotti a bassa quota, si rivelarono poco efficaci, disturbati dalle difese giapponesi e dalle pessime condizioni meteo. La nomina nel gennaio 1945 al comando della forza del generale Curtis LeMay port\u00f2 a un cambio di strategia: i B-29 furono privati dell'armamento difensivo perch\u00e9 potessero volare pi\u00f9 in alto, a quote irraggiungibili per i caccia nipponici, e iniziarono a condurre incursioni notturne con la tecnica del bombardamento a tappeto. Il fatto che gran parte delle citt\u00e0 giapponesi fossero realizzate in legno le rese spaventosamente vulnerabili alle incursioni statunitensi: nella notte del 9 marzo una concentrazione di B-29 colp\u00ec Tokyo con tonnellate di bombe incendiarie, generando una tempesta di fuoco che rase al suolo 40\u00a0km\u00b2 di citt\u00e0 e uccise persone, pi\u00f9 danni di quelli provocati dalla bomba atomica su Hiroshima. Entro la fine della guerra 66 grandi citt\u00e0 giapponesi erano state devastate, 13 milioni di persone avevano perso la loro casa e la produzione industriale era calata del 40%: una devastazione paragonabile a quella della Germania, ma inflitta nell'arco di sette mesi invece che in tre anni.\nItalia.\nL'Italia fu bersagliata dagli aerei britannici fin dai primi giorni dopo l'entrata in guerra: queste prime azioni colpirono principalmente il triangolo industriale Genova-Milano-Torino e le basi navali di La Spezia e Napoli, ma non si rivelarono particolarmente efficaci o distruttive. La situazione mut\u00f2 dalla fine del 1942, quando le forze aeree statunitensi e britanniche iniziarono raid di bombardamenti a tappeto con l'impiego di centinaia di velivoli per volta: tutti i maggiori centri del paese furono bombardati e pesantemente danneggiati, compresa Roma duramente colpita il 19 luglio 1943; bombardamenti della Luftwaffe sui centri dell'Italia liberata furono rari, ma un'incursione particolarmente distruttiva colp\u00ec Bari il 2 dicembre 1943. In totale, la stima delle vittime dei bombardamenti aerei sull'Italia si aggira su un totale di morti. Anche l'aeronautica italiana tent\u00f2 di attuare qualche campagna di bombardamenti strategici, pur mancando di mezzi adeguati: tra luglio e settembre 1940 velivoli italiani colpirono vari centri della Palestina britannica come Haifa e Tel Aviv, mentre varie citt\u00e0 greche furono attaccate durante l'invasione italiana dell'ottobre seguente.\nFronte Orientale.\nL'impiego del bombardamento strategico fu relativamente pi\u00f9 limitato sul fronte orientale, dove le opposte aviazioni erano pi\u00f9 concentrate nel supporto ai reparti a terra. La Luftwaffe bombard\u00f2 fin dai primi giorni di guerra svariate citt\u00e0 sovietiche come Minsk, Leningrado e Sebastopoli; il primo bombardamento aereo di Mosca fu effettuato il 21 luglio 1941 con varie azioni che si ripeterono fino al dicembre seguente, Stalingrado fu letteralmente rasa al suolo da ripetuti attacchi della Luftwaffe tra l'agosto e il novembre 1942 mentre gli attacchi aerei al grande centro industriale di Ni\u017enij Novgorod proseguirono fino al giugno 1943. Si ritiene che circa cittadini sovietici rimasero uccisi dai bombardamenti aerei tedeschi. L'aviazione sovietica aveva solo una ridotta forza di bombardieri strategici, ma questo non le imped\u00ec di condurre i suoi primi raid contro i campi petroliferi romeni fin dai primi giorni di Barbarossa, mentre il primo bombardamento sovietico di Berlino fu portato a termine il 7 agosto 1941; raid contro la capitale tedesca, ma anche contro altre citt\u00e0 della Germania orientale come pure su Helsinki, Bucarest e Budapest spesso come bombardamenti terroristici, furono portati avanti dai sovietici per tutta la durata della guerra.\nLa Resistenza.\nIn tutti i paesi invasi dalle forze dell'Asse nel corso della guerra si svilupparono, in maniera pi\u00f9 o meno estesa e pi\u00f9 o meno intensa, forme e movimenti di collaborazionismo con gli occupanti e, dall'altro lato, di resistenza agli invasori. In entrambi i casi ci\u00f2 poteva concretizzarsi in molti modi diversi, da un mero appoggio pratico di modesta ampiezza all'estremo opposto rappresentato dalla formazione di gruppi armati che si affrontavano sul campo in azioni di guerriglia e repressione, generando forme pi\u00f9 o meno intense di vera e propria guerra civile tra gruppi ideologici contrapposti all'interno delle varie nazioni.\nEntrambi i contendenti favorirono le forme pi\u00f9 violente di collaborazionismo e resistenza: le forze dell'Asse reclutarono unit\u00e0 di polizia e miliziani locali per la repressione dei movimenti resistenziali nei rispettivi paesi, ma anche contingenti ben pi\u00f9 numerosi e strutturati per l'impiego sulla linea del fronte (come l'Azad Hind Fauj, reclutato dai giapponesi tra i prigionieri di guerra indiani contrari al dominio coloniale britannico, o i numerosi reparti di truppe straniere nelle Waffen-SS tedesche); gli Alleati si premunirono di appoggiare i partigiani e i gruppi resistenziali nei paesi occupati paracadutando personale specialistico e rifornimenti di armi tramite varie organizzazioni a ci\u00f2 dedicate: l'Europa occidentale e i Balcani erano zone d'operazione dello Special Operations Executive britannico e dell'Office of Strategic Services statunitense (quest'ultimo attivo anche in Asia insieme alla britannica Force 136), mentre i partigiani sovietici erano sostenuti direttamente dalla polizia segreta NKVD.\nEuropa occidentale.\nSi possono definire diverse differenze tra la Resistenza nell'Europa occidentale e quella nell'Europa orientale. In occidente i movimenti resistenziali si caratterizzarono per una notevole frammentazione politica, con gruppi che appoggiavano gli ideali del comunismo e altri fermi su posizioni pi\u00f9 conservatrici e fedeli ai governi d'anteguerra, ma nella maggior parte dei casi ci\u00f2 non si concretizz\u00f2 in scontri armati tra le opposte fazioni e in generale fu possibile costituire comandi unitari che raccogliessero tutte le principali anime della Resistenza antitedesca; ci\u00f2 nonostante, i movimenti resistenziali dell'Europa occidentale non rappresentarono mai una seria minaccia bellica per i tedeschi, limitandosi a condurre operazioni di sabotaggio industriale e delle linee di comunicazione, di propaganda e di soccorso ai soggetti ricercati dagli occupanti (in particolare ebrei e piloti alleati abbattuti).\nSolo in Francia e in Italia la Resistenza si concretizz\u00f2 in una significativa forza militare. In Francia il territorio vasto e ricco di rifugi, la tradizionale ostilit\u00e0 verso i tedeschi e la particolarit\u00e0 che vedeva (almeno fino al novembre 1942) parte del territorio nazionale non direttamente occupato dalla Germania favorirono la nascita di un vasto movimento resistenziale. La Francia Libera di De Gaulle tent\u00f2 di assumere la guida del movimento partigiano tramite l'organizzazione da essa appoggiata (il Mouvements unis de la R\u00e9sistance), scontrandosi per\u00f2 con le pretese di autonomia avanzate dai gruppi comunisti dei Francs-Tireurs et Partisans; queste divisioni furono alla fine appianate nel maggio 1943, quando venne costituito l'unitario Conseil national de la R\u00e9sistance. Oltre che contro i tedeschi, i partigiani francesi (\"maquis\") dovettero fronteggiare le formazioni collaborazioniste espressione tanto del governo di Vichy quanto di vari gruppi politici fascisti interni, spesso ferocemente rivali gli uni con gli altri; l'organizzazione collaborazionista pi\u00f9 attiva fu la Milice fran\u00e7aise, nata nel gennaio 1943. Dopo lo sbarco in Normandia i \"maquis\" furono riuniti in una struttura pi\u00f9 \"regolare\", le Forces Fran\u00e7aises de l'Int\u00e9rieur, efficacemente impiegata nelle operazioni di rastrellamento dei reparti tedeschi rimasti isolati dall'avanzata alleata e poi confluita nelle forze armate della Francia Libera.\nL'Italia fu l'ultimo paese dell'Europa occidentale a sviluppare un proprio movimento resistenziale, visto che i primi gruppi si formarono solo dopo l'armistizio del settembre 1943; tuttavia, fu in Italia che si verificarono le azioni di guerriglia pi\u00f9 violente e le repressioni tedesche pi\u00f9 sanguinose di tutta l'Europa occidentale. I vari partiti politici antifascisti (dai monarchici ai comunisti) costituirono quasi immediatamente una struttura di comando unitaria (il Comitato di Liberazione Nazionale), anche se i rapporti tra le varie anime della Resistenza non furono sempre idilliaci e occasionalmente degenerarono in fatti di sangue (come nel caso dell'eccidio di Porz\u00fbs). Ad ogni modo, le forze partigiane italiane riunite nel Corpo volontari della libert\u00e0 arrivarono a organizzare un gran numero di unit\u00e0 armate, capaci anche di operazioni su vasta scala che portarono, nel corso del 1944, alla temporanea creazione di vere e proprie \"Repubbliche partigiane\" nei territori occupati; la reazione dei tedeschi e delle forze collaborazioniste della Repubblica Sociale Italiana fu di pari intensit\u00e0, concretizzandosi spesso in sanguinose azioni di rappresaglia contro la popolazione civile (come nei casi della strage di Marzabotto, dell'eccidio delle Fosse Ardeatine, e dell'eccidio di Sant'Anna di Stazzema). Nei giorni che precedettero la resa tedesca in Italia, le forze partigiane furono infine in grado di organizzare una vasta insurrezione che port\u00f2 alla liberazione dei centri pi\u00f9 importanti del Norditalia.\nEuropa orientale e Balcani.\nLa resistenza partigiana nell'Europa orientale e nei Balcani assunse i caratteri della guerriglia pi\u00f9 rapidamente e in misura nettamente maggiore rispetto all'Europa occidentale: le spietate politiche razziali tedesche, molto pi\u00f9 severe che a occidente e tradottesi spesso in feroci massacri di civili, fecero s\u00ec che migliaia di persone trovassero rifugio nelle foreste, nelle montagne e nelle paludi che abbondavano nella regione, dove si unirono ai molti sbandati degli eserciti regolari tagliati fuori dalle fulminee avanzate della Wehrmacht per formare vere e proprie armate partigiane, arrivate a contare decine di migliaia di effettivi in armi. A differenza che in occidente poi, la lotta nella regione si caratterizz\u00f2 per una complicata guerra tra tre distinti raggruppamenti, ostili gli uni con gli altri: gli occupanti tedeschi e i reparti collaborazionisti da loro reclutati, i partigiani di ideologia comunista sostenuti dall'Unione Sovietica, e i gruppi resistenziali nazionalisti anticomunisti; tentativi di costituire un fronte comune contro gli invasori naufragarono spesso dopo poco tempo, e in molte zone i partigiani comunisti e nazionalisti passarono tanto tempo a combattersi tra di loro di quanto ne passarono a combattere le truppe dell'Asse. In effetti, la guerra partigiana in Europa orientale non si concluse con la resa della Germania ma prosegu\u00ec nel corso degli anni 1950 contro le truppe sovietiche e i regimi comunisti da esse sostenuti.\nFin dai primi giorni dell'invasione tedesca la Polonia svilupp\u00f2 un vasto movimento di resistenza agli occupanti, il cosiddetto \"Stato segreto polacco\". La principale formazione armata era la Armia Krajowa (AK), arrivata a contare anche uomini; nazionalista e fedele al Governo in esilio della Polonia, l'AK fu sempre in cattivi rapporti con i partigiani comunisti dell'Armia Ludowa, numericamente pi\u00f9 piccoli ma spalleggiati dai sovietici. L'AK svilupp\u00f2 un vasto piano per attuare un'insurrezione generale prima che l'Armata Rossa potesse rioccupare la Polonia stessa (operazione Tempest), culminato nella grande ma fallimentare rivolta di Varsavia nell'agosto-ottobre 1944; l'AK sub\u00ec per\u00f2 pesanti perdite in questi ultimi scontri con i tedeschi e i sovietici si affrettarono a smantellarne i resti tramite ondate di arresti. I sopravvissuti dell'organizzazione (i cosiddetti \u017bo\u0142nierze wykl\u0119ci, \"Soldati maledetti\") continuarono una guerriglia a danno dei sovietici almeno fino alla fine degli anni 1950.\nLe spietate politiche razziali e di spoliazione adottate dai tedeschi portarono allo sviluppo di un vastissimo movimento di Resistenza sovietica nelle regioni invase dell'URSS arrivato a contare al suo picco anche uomini, coordinati da uno stato maggiore regolare insediato a Mosca e capaci di condizionare pesantemente le linee di comunicazione delle truppe dell'Asse e il loro controllo delle zone rurali. Le regioni dove i partigiani sovietici agivano maggiormente erano la Bielorussia, la Russia occidentale e l'area di Leningrado, ma altrove la guerriglia di matrice comunista non riusc\u00ec ad attecchire. Nei paesi baltici, il forte sentimento nazionalista imped\u00ec la nascita di un credibile movimento partigiano comunista: estoni, lettoni e lituani confidarono nel fatto che l'invasione tedesca potesse portare al ripristino delle loro patrie nazionali annesse all'Unione Sovietica nel 1940, ma queste speranze furono ben presto disilluse e decine di migliaia di baltici confluirono nei movimenti partigiani nazionalisti noti collettivamente come \"Fratelli della foresta\"; dopo la rioccupazione sovietica della regione, i partigiani baltici continuarono una lotta senza speranza almeno fino al 1952. Similmente, in Ucraina l'Esercito insurrezionale ucraino nazionalista si rivel\u00f2 significativamente pi\u00f9 forte dei partigiani comunisti, arrivando a disporre anche di uomini e a porre sotto controllo il 60% dell'Ucraina nord-occidentale; impegnati in una lotta senza quartiere contro tedeschi, sovietici e partigiani polacchi, i nazionalisti ucraini non furono sconfitti che all'inizio del 1950.\nLa Resistenza greca si polarizz\u00f2 fin da subito in due movimenti ideologicamente inconciliabili, il comunista ELAS (numericamente pi\u00f9 forte e capace di operare nell'intero territorio nazionale) e il monarchico EDES (pi\u00f9 piccolo e confinato al solo Epiro, ma forte dell'appoggio ricevuto dal Regno Unito). Tentativi di creare un fronte comune fallirono ben presto, e nell'ottobre 1943 ELAS ed EDES si affrontarono in una guerra aperta in cui furono coinvolti anche i reparti britannici, sbarcati ad Atene nell'ottobre 1944 dopo la ritirata dei tedeschi dalla zona; questi scontri, intervallati da fragili tregue, furono i prodromi della guerra civile greca che avrebbe infuriato fino alla fine del 1949. Simile fu la situazione in Jugoslavia, dove i comunisti dell'Esercito Popolare di Liberazione della Jugoslavia (EPLJ) dovettero ben presto confrontarsi armi alla mano con i partigiani nazionalisti dell'Esercito jugoslavo in patria (o \"cetnici\"); la contesa fu tale che i cetnici arrivarono anche a cooperare in molti casi con le forze occupanti dell'Asse contro i partigiani comunisti. Questa condotta cost\u00f2 tuttavia ai cetnici il sostegno degli Alleati, che si rivers\u00f2 tutto sui partigiani comunisti: alla fine del 1944 l'EPLJ era ormai divenuto, grazie all'aiuto britannico e sovietico, un vero esercito regolare con combattenti organizzati in quattro armate e circa 50 divisioni, con forze pesanti meccanizzate e squadriglie aeree, in grado di partecipare autonomamente alle offensive finali alleate contro le ultime posizioni tedesche.\nAsia.\nBench\u00e9 si proponessero come liberatori dei popoli asiatici dal giogo coloniale degli europei, i giapponesi attuarono politiche severe nei territori da loro occupati, asservendo le economie locali alle esigenze belliche del Giappone, confiscando materie prime e reprimendo con spietatezza ogni forma di dissenso; i territori pi\u00f9 fortunati (come Filippine e Birmania) furono consegnati a governi fantoccio in tutto e per tutto asserviti al Giappone, quelli pi\u00f9 sfortunati (come Corea, Malesia e Indonesia) furono sottoposti a vere e proprie politiche di \"nipponizzazione\" della societ\u00e0. Abbastanza prevedibilmente, tutto ci\u00f2 non fece che generare movimenti di resistenza contro gli occupanti.\nAlcuni movimenti resistenziali furono creati direttamente dagli Alleati, come nel caso del Seri Thai thailandese o dell'Esercito di liberazione coreano; in vari casi, unit\u00e0 speciali alleate armarono contro i giapponesi le minoranze etniche perseguitate (come i Daiacchi del Borneo o i Karen della Birmania). Altri movimenti resistenziali furono invece espressione di partiti politici autoctoni, in primo luogo comunisti: fu questo il caso dell'Esercito anti-giapponese dei popoli malesi o dell'Organizzazione anti-fascista birmana; vari di questi movimenti avversavano tanto i giapponesi quanto il ripristino delle vecchie autorit\u00e0 coloniali, come nel caso del Viet Minh indocinese.\nI movimenti di Resistenza anti-giapponese numericamente pi\u00f9 forti furono quello cinese e quello filippino. Lo spietato regime di occupazione imposto dal Giappone alla Cina gener\u00f2 una vastit\u00e0 di gruppi guerriglieri attivi dietro la linea del fronte: bench\u00e9 notevolmente frammentati e ideologicamente divisi tra il supporto al Partito comunista cinese o al Kuomintang nazionalista, questi gruppi contribuirono non poco a tenere bloccati soldati giapponesi (e varie decine di migliaia di truppe collaborazioniste cinesi) che altrimenti sarebbero stati impiegati altrove. La Resistenza filippina fu parimenti molto estesa, arrivando a contare anche guerriglieri sparpagliati nelle numerose isole dell'arcipelago; molti di questi gruppi si erano originati dalla dissoluzione delle forze armate filippine ed erano guidati e appoggiati da ufficiali statunitensi, ma non mancarono i gruppi di ideologia comunista (Hukbalahap) o espressione di minoranze ostili tanto ai nuovi che ai vecchi occupanti (i Moro musulmani che abitavano le isole meridionali).\nCrimini di guerra e contro l'umanit\u00e0.\nL'Olocausto e il Porajmos.\nIl periodo della seconda guerra mondiale vide l'apice delle politiche di persecuzione razziale avviate dalle istituzioni naziste fin dalla loro presa del potere. Intere categorie di persone e gruppi etnici furono etichettati dai tedeschi come \"Untermensch\" (letteralmente \"sub-umano\"), considerati come inferiori alla \"razza ariana\" e quindi privati di ogni diritto e soggetti a ogni tipo di persecuzione; oggetto dell'odio nazista furono, in particolare, gli ebrei, i popoli roman\u00ed, i popoli slavi, gli omosessuali, i malati di mente e portatori di handicap, alcuni tipi di minoranze religiose (come testimoni di Geova e pentecostali).\nLa discriminazione economica e sociale di queste categorie di persone, la loro detenzione in campi di prigionia (\"Lager\") e i primi tentativi di sterminio (come nel caso della Aktion T4, il programma di soppressione dei malati di mente e dei portatori di malattie genetiche) avevano avuto luogo gi\u00e0 negli anni 1930, ma conobbero un'impennata dopo l'inizio della guerra. Subito dopo l'occupazione della Polonia, le autorit\u00e0 naziste avviarono l'uccisione di massa dei membri dell'intelligencija polacca, mentre i territori del Governatorato Generale furono selezionati come zona di detenzione per gli ebrei deportati dalla Germania e dalle regioni occupate a ovest. In varie citt\u00e0 polacche furono allestiti dei ghetti nazisti all'interno dei quali furono ammassate a forza centinaia di migliaia di persone, ben presto cadute vittime di malattie e denutrizione; nel ghetto di Varsavia persone morirono di stenti nel solo 1941.\nL'invasione dell'Unione Sovietica nel giugno 1941 port\u00f2 a un incremento della brutalit\u00e0: unit\u00e0 speciali delle SS appositamente dedicate (Einsatzgruppen) furono incaricate di eliminare tramite fucilazioni ed esecuzioni sommarie vaste categorie di persone come ebrei, zingari, commissari politici, iscritti al partito comunista e portatori di handicap, venendo appoggiate in questo anche da reparti di truppe regolari della Wehrmacht che spesso distaccava reparti con lo scopo di individuare, rastrellare e uccidere la popolazione civile sovietica e le comunit\u00e0 ebraiche. Il diffuso sentimento antisemita nelle regioni occidentali dell'URSS port\u00f2 all'organizzazione di massacri di enormi proporzioni, portati avanti dall'esercito tedesco anche con l'ausilio di collaborazionisti reclutati localmente e di reparti di truppe alleate: il massacro di Babij Jar il 29-30 settembre port\u00f2 all'uccisione di pi\u00f9 di ebrei di Kiev con l'ausilio di collaborazionisti ucraini, il massacro d'Odessa del 22-24 ottobre perpetrato da soldati regolari tedeschi e romeni caus\u00f2 tra le e le vittime, mentre il massacro di Rumbula nelle vicinanze di Riga tra novembre e dicembre vide la morte di ebrei; i rapporti ufficiali degli Einsatzgruppen indicarono in gli ebrei giustiziati entro il dicembre 1942.\nIl trattamento riservato ai territori polacchi e sovietici occupati fu di una brutalit\u00e0 estrema: nei piani di Hitler le regioni conquistate a oriente dovevano essere asservite a un regime di stampo coloniale, con una classe dirigente di origine tedesca incaricata di governare milioni di slavi locali ridotti a una condizione di sostanziale schiavit\u00f9; ogni \"eccedenza\" di popolazione locale rispetto alle esigenze dei dominatori doveva essere deportata di l\u00e0 dagli Urali, oppure lasciata morire. L'intera produzione di materie prime e alimenti fu asservita alle esigenze dei tedeschi causando migliaia di morti per fame ( solo a Char'kov), mentre centinaia di migliaia di persone furono deportate a forza in Germania perch\u00e9 lavorassero come manodopera schiava (nel settembre 1944, stranieri provenienti da tutta Europa, quasi tutti deportati a forza, si trovavano impiegati nelle fabbriche tedesche). Ogni parvenza di classe intellettuale di origine slava fu soppressa tramite ondate di fucilazioni; i tedeschi instaurarono un regime del terrore, compiendo massacri a ogni minimo segno di opposizione: circa 250 villaggi in Ucraina furono completamente rasi al suolo e i loro abitanti sterminati in quanto sospetti rifugi dei partigiani locali. Alle politiche razziali tedesche non sfuggirono i prigionieri di guerra sovietici, privati in tutto e per tutto dei diritti concessi loro dalle convenzioni internazionali in merito: con l'approvazione delle pi\u00f9 alte cariche militari tedesche sul fronte orientale, dei 5,5 milioni di soldati sovietici caduti in mano tedesca, circa 3,3 milioni morirono in enormi campi di prigionia per esecuzioni, fame, privazioni e gelo.\nIl 20 gennaio 1942 la conferenza di Wannsee stabil\u00ec l'attuazione della cosiddetta \"soluzione finale della questione ebraica\", concretizzatasi in un vero e proprio genocidio degli ebrei europei: nei territori polacchi occupati furono allestiti dei campi di sterminio aventi come scopo primario quello di uccidere i prigionieri che vi giungevano, sia impiegandoli in lavori forzati in condizioni di vita spaventose, sia sopprimendoli a gruppi tramite camere a gas; il sistema dei campi fu organizzato secondo tecniche scientifiche e di pianificazione di tipo industriale, curando nel dettaglio il sistema di trasferimento dei prigionieri tramite la rete ferroviaria e l'eliminazione dei corpi tramite forni crematori; non raro fu l'impiego dei prigionieri per crudeli esperimenti su esseri umani. Verso i campi di sterminio fu progressivamente convogliata gran parte della popolazione ebraica e roman\u00ed dei territori occupati dai tedeschi, e lo sterminio prosegu\u00ec fino agli ultimi giorni di guerra: quando i territori occupati della Polonia furono invasi dall'Armata Rossa, i prigionieri furono trasferiti a forza in altri \"Lager\" della Germania tramite vere e proprie marce della morte.\nCalcolare il numero delle vittime causate dalle politiche razziali della Germania \u00e8 molto difficile, per quanto svariati studi susseguitisi negli anni siano giunti a una stima compresa tra i 15 e i 17 milioni di morti comprendente circa 6 milioni di ebrei, 6 milioni di civili sovietici, 1,8 milioni di civili polacchi, pi\u00f9 di disabili e tra e roman\u00ed.\nAltri crimini dell'Asse.\nTeatro europeo.\nAzioni criminali e massacri perpetrati sulla base di motivazioni razziali non furono appannaggio dei soli tedeschi. Il complicato mosaico etnico rappresentato dalla Jugoslavia degener\u00f2 negli anni della guerra in conflitti e massacri sanguinosi, i quali afflissero in particolare le comunit\u00e0 serbe: nella Voivodina le truppe d'occupazione ungheresi compirono rappresaglie e massacri contro i serbi, il pi\u00f9 grave dei quali fu il massacro di Novi Sad nel gennaio 1942 che port\u00f2 alla morte di persone. Lo Stato Indipendente di Croazia attu\u00f2 politiche di sterminio su vasta scala contro i serbi residenti nei suoi confini, arrivando a provocare tra le e le vittime (oltre a circa ebrei croati e tra i e i roman\u00ec); tristemente celebre divenne il campo di concentramento di Jasenovac, il pi\u00f9 grande organizzato in Croazia, all'interno del quale rimasero uccise tra le e le persone. Tutti gli alleati europei della Germania (con l'eccezione della Finlandia) vararono politiche discriminatorie nei confronti degli ebrei, analoghe a quelle dei tedeschi, e deportarono verso i campi di sterminio gli ebrei stranieri o residenti nei territori recentemente annessi, anche se spesso si rifiutarono di consegnare ai tedeschi gli ebrei residenti nei propri territori nazionali: in alcuni casi ci\u00f2 valse a salvare dall'Olocausto alcune comunit\u00e0 ebraiche nazionali (come in Bulgaria), ma in altri serv\u00ec solo a rimandare l'inevitabile deportazione che segu\u00ec all'occupazione tedesca di quei territori (come nei casi di Ungheria e Italia).\nLe unit\u00e0 delle Waffen-SS tedesche si macchiarono di ripetuti crimini di guerra tanto sul fronte orientale quanto su quello occidentale, come nei casi del massacro di Le Paradis il 27 maggio 1940 (97 prigionieri di guerra britannici assassinati dopo la cattura) e del massacro di Malm\u00e9dy il 17 dicembre 1944 (84 prigionieri statunitensi uccisi); le unit\u00e0 delle SS furono incaricate delle rappresaglie pi\u00f9 brutali inflitte alle popolazioni occupate, come nei casi del massacro di Lidice in Cecoslovacchia il 10 giugno 1942 (340 morti tra fucilati e deportati nei campi di sterminio), del massacro di Oradour-sur-Glane in Francia il 10 giugno 1944 (642 morti) e la strage di Marzabotto in Italia il 29 settembre-5 ottobre 1944 (770 morti). Anche i reparti dell'esercito regolare tedesco non furono esenti dal commettere crimini e atrocit\u00e0, come nei casi dell'eccidio di Cefalonia il 23-28 settembre 1943 ( soldati italiani fucilati dopo la cattura) o del massacro di Kalavrita il 13 dicembre 1943 (696 civili greci fucilati per rappresaglia). La commissione di certi crimini fu in qualche modo \"istituzionalizzata\" dal governo tedesco tramite l'emissione di appositi provvedimenti formali, come l'Ordine Commando, l'Ordine del commissario e il Decreto \"Notte e Nebbia\".\nLe truppe di occupazione italiane attuarono azioni di rappresaglia in Jugoslavia e Grecia non troppo dissimili da quelle commesse dalle altre forze dell'Asse (uccisione di partigiani feriti o dei maschi validi sorpresi in zona di combattimenti, presa e fucilazione di ostaggi tra la popolazione civile, devastazione di villaggi), anche se non con la brutalit\u00e0 estrema messa in luce da tedeschi o croati; tra gli episodi pi\u00f9 gravi vi fu la strage di Domenikon in Grecia il 16 febbraio 1943 (circa 145 civili uccisi come rappresaglia per un attacco partigiano). Decine di migliaia di civili, in particolare jugoslavi, furono deportati dagli italiani in campi di concentramento perch\u00e9 sospettati di appoggiare la resistenza locale; di particolare durezza fu il campo di concentramento di Arbe, dove per fame e malattie mor\u00ec tra il 1942 e il 1943 circa un quinto dei prigionieri. In Grecia la politica di rapina delle materie prime condotta da tedeschi e italiani caus\u00f2 lo scoppio di una devastante carestia, arrivata a provocare circa morti tra la popolazione (pi\u00f9 della met\u00e0 delle vittime totali greche della guerra).\nTeatro asiatico.\nLe politiche di occupazione del Giappone in Asia non furono dissimili da quelle adottate dalla Germania in Europa, come messo gi\u00e0 in luce dai fatti del massacro di Nanchino del dicembre 1937. I giapponesi si ritennero investiti del ruolo di \"civilizzatori\" delle masse asiatiche, il che si tradusse in pratica in ondate di soprusi e massacri: dopo la conquista della Malesia, almeno cinesi ivi residenti furono rastrellati e in gran parte massacrati dalle truppe giapponesi in una purga nota come \"Sook Ching\". Il sistema di lavori forzati imposto alle popolazioni assoggettate era analogo a quello dei tedeschi: circa indonesiani furono costretti a espatriare con la forza per lavorare nelle fabbriche in Giappone, da cui pochissimi fecero poi ritorno. Migliaia di donne coreane, cinesi, filippine e provenienti da altre zone occupate furono trasformate, a volte con la forza e molto spesso con l'inganno, in schiave sessuali (le cosiddette \"Comfort women\") per soddisfare i bisogni delle truppe nipponiche; sul numero esatto delle donne coinvolte vi \u00e8 grandissimo dibattito, andando da un totale di secondo alcuni autori giapponesi fino a secondo autori cinesi.\nLa combinazione tra le credenze razziali giapponesi e l'etica militare nipponica, che riteneva profondamente disonorevole per un soldato essere catturato vivo in battaglia, si rivel\u00f2 deleteria per i prigionieri di guerra alleati catturati nel Pacifico: privati dei diritti riconosciuti dalle convenzioni internazionali, i prigionieri, oltre che oggetto di esecuzioni e torture, morirono a migliaia per denutrizione, malattie e lavori forzati. Circa la met\u00e0 dei prigionieri statunitensi catturati nelle Filippine mor\u00ec prima della liberazione, mentre tra i prigionieri di guerra impiegati per la costruzione del ponte ferroviario sul fiume Khwae Noi in Thailandia si contarono morti; solo sei degli originari prigionieri detenuti nel campo di Sandakan nel Borneo furono ritrovati vivi alla fine della guerra. Circa tra prigionieri di guerra e civili furono impiegati come cavie umane per gli esperimenti dell'Unit\u00e0 731, il reparto di armi biologiche dell'esercito giapponese.\nCrimini degli Alleati.\nAlleati occidentali.\nBench\u00e9 su scala enormemente inferiore per quantit\u00e0 e intensit\u00e0 rispetto alle forze dell'Asse, anche gli Alleati si macchiarono di crimini di guerra e di atrocit\u00e0 nel corso del conflitto, sebbene non equiparabili al sistematico uso della violenza da parte di tedeschi e giapponesi.\nTra le truppe statunitensi non era sconosciuta la pratica di uccidere prigionieri di guerra o soldati nemici appena arresisi; le inchieste formali furono rare e pertanto non vi sono registrazioni o archivi completi in merito a questi episodi, che per la maggior parte sono riportati solo nei ricordi personali dei singoli soldati. Tra i pochi casi che diedero luogo a inchieste ufficiali vi furono il massacro di Biscari del 10-14 luglio 1943 (l'uccisione di 73 soldati italiani e tedeschi presi prigionieri) e il massacro di Dachau del 29 aprile 1945 (l'uccisione di un certo numero di guardie delle SS, mai accertato con precisione ma probabilmente intorno alle 50, subito dopo la liberazione del campo di concentramento di Dachau). Vi sono dei riferimenti a ordini di ufficiali superiori statunitensi, in almeno un caso messi per iscritto, secondo cui non si dovevano prendere prigionieri i membri delle Waffen-SS, in particolare dopo i fatti del massacro di Malm\u00e9dy. Nel teatro del Pacifico, vari resoconti riferiscono come i soldati statunitensi e australiani fossero pi\u00f9 che riluttanti a prendere prigionieri i giapponesi che si arrendevano, preferendo invece giustiziarli sul posto; tra le truppe statunitensi fu rilevata la pratica di prendere come trofei teste, denti od orecchie dai cadaveri dei giapponesi uccisi, cosa vietata dalle convenzioni internazionali.\nSoldati statunitensi compirono stupri tanto nel teatro di guerra europeo che nel Pacifico. Secondo alcuni studi, tra il 1942 e il 1945 militari statunitensi commisero circa stupri in Inghilterra, Francia e Germania. Non vi sono evidenze documentali ufficiali circa la commissione di stupri di massa da parte delle forze statunitensi impegnate nel teatro del Pacifico, ma numerose e circostanziate testimonianze riferiscono della commissione di numerosi stupri da parte di soldati e marines statunitensi nel corso della battaglia di Okinawa nel giugno 1945; alcuni studi hanno stimato in circa le donne di Okinawa stuprate dai soldati statunitensi al termine della battaglia. Nel periodo compreso tra il 7 dicembre 1941 e il 22 febbraio 1946 le corti marziali dell'esercito statunitense condannarono a morte per stupro 69 soldati.\nNel corso della campagna d'Italia, le forze coloniali del Corps exp\u00e9ditionnaire fran\u00e7ais en Italie si macchiarono di numerosi stupri nonch\u00e9 di saccheggi e uccisioni di civili in Sicilia e nella regione del Basso Lazio, in una serie di episodi collettivamente noti come \"marocchinate\". Il saccheggio delle propriet\u00e0 private, gi\u00e0 diffuso tra le truppe anglo-statunitensi in Francia e in Belgio, divenne una pratica comune una volta che i reparti entrarono in Germania.\nUnione Sovietica.\nL'occupazione sovietica della Polonia orientale nel settembre 1939 e degli Stati baltici nell'agosto 1940 ebbe poco da invidiare all'analoga occupazione tedesca: l'NKVD sovietica attu\u00f2 ondate di arresti nei confronti di intellettuali, uomini d'affari, politici e funzionari pubblici, molti dei quali in seguito furono assassinati. Tra l'aprile e il maggio 1940 pi\u00f9 di ufficiali e militari polacchi furono trucidati in segreto nella foresta di Katyn' dall'NKVD; quando poi la regione fu occupata dalla Wehrmacht e le tracce del massacro furono rese pubbliche, i sovietici incolparono i tedeschi del fatto. Tra il febbraio 1940 e il giugno 1941 circa 2 milioni di polacchi e baltici furono deportati in Siberia o in Asia centrale; migliaia di essi perirono per malnutrizione e malattie. Le comunit\u00e0 ebraiche presenti nei territori di nuova acquisizione furono trattate duramente: le autorit\u00e0 furono arrestate e deportate, le associazioni e i movimenti giovanili furono chiusi e le pratiche religiose fortemente osteggiate; gli ebrei tedeschi che avevano trovato rifugio in URSS negli anni 1930 furono in gran parte rastrellati e riconsegnati alla Germania.\nNei caotici giorni dell'operazione Barbarossa, l'NKVD si abbandon\u00f2 a un'ondata di massacri nelle regioni occidentali dell'URSS, dettata in generale da panico e disorganizzazione: per non lasciarli liberi o in mano ai tedeschi le guardie del NKVD uccisero in massa, spesso in maniera efferata, i detenuti delle carceri, non solo i prigionieri politici ma anche i criminali comuni e le persone in attesa di giudizio; altre migliaia di detenuti furono obbligati a intraprendere \"marce della morte\" a seguito dei reparti in ritirata. Con il pretesto dell'invasione, Stalin attu\u00f2 una serie di rappresaglie contro le minoranza etniche di cui dubitava della lealt\u00e0: nell'agosto 1941 circa tedeschi del Volga furono rastrellati e deportati in Asia centrale, nonostante le loro caratteristiche \"germaniche\" fossero ormai da tempo attenuate e vi fossero scarsissime prove di un loro sostegno all'invasione nazista; dopo giorni di viaggio a bordo di carri bestiame e senza cibo, furono scaricati in tratti di aperta campagna dove morirono a migliaia per freddo, fame e malattie. Tra il 1943 e il 1944, nell'ambito dell'operazione Lentil, un'ondata di deportazioni colp\u00ec ceceni, ingusci, baschiri, tatari di Crimea e altri; bench\u00e9 alcune di queste popolazioni avessero effettivamente collaborato con i tedeschi, altre furono dichiarate colpevoli per associazione. Le deportazioni colpirono le persone senza distinzioni di sesso o et\u00e0, e furono accompagnate da massacri di quanti si opponevano o non erano in grado di affrontare il viaggio. In totale oltre 1,5 milioni di persone furono deportate verso le regioni orientali dell'URSS; fonti della stessa NKVD stimarono in i morti tra i deportati, gli ultimi dei quali non poterono tornare alle loro case se non dopo il 1956.\nUna volta superati i confini dell'URSS, le forze dell'Armata Rossa si abbandonarono a ripetuti saccheggi, uccisioni di civili e stupri, in un sorta di grande vendetta per le distruzioni causate dai tedeschi in Unione Sovietica; i comandi sovietici non autorizzarono n\u00e9 incoraggiarono tali pratiche ma fondamentalmente non fecero nulla per prevenirle o mettervi fine, salvo quando la loro prosecuzione ostacolava la continuazione delle operazioni belliche. Il 6 febbraio 1945 un ordine di Stalin dispose la deportazione di tutti i tedeschi atti al lavoro compresi tra i 17 e i 50 anni, perch\u00e9 contribuissero a riparare i danni della guerra in URSS; poich\u00e9 la maggior parte degli uomini era sotto le armi, i deportati furono in maggioranza donne. Il saccheggio di propriet\u00e0 private divenne un fatto comune, e verso la fine del conflitto interi impianti industriali furono smontati perch\u00e9 venissero trasferiti in URSS. Il movimento di resistenza tedesco all'invasione alleata (il cosiddetto Werwolf) attu\u00f2 in definitiva poche azioni, ma la fulminea avanzata sovietica in Germania aveva lasciato vari gruppi di soldati tedeschi tagliati fuori e isolati nelle retrovie nemiche, dove attaccarono i convogli dell'Armata Rossa pi\u00f9 che altro per procurarsi di che vivere; queste attivit\u00e0 furono scambiate dai comandi sovietici per azioni di resistenza organizzata, e come rappresaglia svariati villaggi tedeschi furono rasi al suolo e i loro occupanti fucilati.\nLo stupro divenne attivit\u00e0 comune tra le truppe sovietiche: oltre alle donne tedesche, ne caddero vittima anche le donne polacche e le donne sovietiche liberate dai lavori forzati. Bench\u00e9 solo stimati per approssimazione e oggetto di contestazione da parte degli storici russi, i numeri risultano elevati: circa 2 milioni di donne tedesche furono violentate da soldati sovietici, la maggior parte nel corso di stupri di gruppo; tutte uscirono traumatizzate dalla vicenda e i suicidi tra le sopravvissute furono frequenti: un medico calcol\u00f2 che su donne stuprate a Berlino circa si tolsero la vita. Chi tentava di reagire o impedire uno stupro veniva generalmente ucciso. Truppe sovietiche compirono stupri, saccheggi e uccisioni di civili anche nel corso dell'invasione della Manciuria nell'agosto 1945.\nI prigionieri di guerra sovietici liberati e i civili deportati per lavorare come manodopera schiava furono trattati con enorme sospetto, e diversi di loro furono arrestati o uccisi dall'NKVD. I sovietici entrati a far parte dei reparti collaborazionisti (stimati tra un milione e un milione e mezzo) furono quasi sempre giustiziati sul posto una volta catturati dall'Armata Rossa: bench\u00e9 molti di loro fossero entrati al servizio dei tedeschi per convinzioni politiche, diversi altri avevano aderito solo per evitare una morte di stenti nei campi di prigionia.\nJugoslavia.\nUna simile \"resa dei conti\" accompagn\u00f2 la liberazione della Jugoslavia da parte delle forze partigiane di Tito: uccisioni e persecuzioni, oltre che contro i collaborazionisti o i criminali di guerra propriamente detti, furono dirette anche contro intere etnie o personalit\u00e0 varie ritenute, a torto o a ragione, ostili all'introduzione di un regime comunista in Jugoslavia. Dopo la riconquista della regione della Voivodina nell'ottobre 1944, la locale minoranza ungherese fu oggetto da parte dei partigiani jugoslavi di uccisioni e internamento in campi di prigionia, per un totale di morti stimato tra i e i ; un destino simile afflisse la minoranza tedesca degli svevi del Danubio: privati dei diritti politici, circa di loro morirono per esecuzioni oppure di fame e stenti nei campi di internamento e di lavoro jugoslavi.\nLa dissoluzione dello Stato Indipendente di Croazia nel maggio 1945 vide l'esodo di decine di migliaia di croati, militari e civili, in direzione dell'Austria dove speravano di ottenere la protezione degli Alleati occidentali; le truppe britanniche decisero per\u00f2 di restituire i croati alla Jugoslavia, e nel corso di una serie di episodi noti come \"massacro di Bleiburg\" migliaia di loro furono giustiziati sommariamente dai partigiani: la stima del numero delle vittime varia da a . A un destino simile andarono incontro i reparti collaborazionisti e i civili sloveni fuggiti in Austria: i britannici li riconsegnarono agli jugoslavi e nel corso dei cosiddetti massacri di Ko\u010devski rog circa di loro furono sommariamente passati per le armi. Le uccisioni di sloveni e croati nell'immediato dopoguerra si congiunsero a quelle degli italiani di Venezia Giulia e Dalmazia, nel corso degli eventi noti come massacri delle foibe iniziati gi\u00e0 nel settembre 1943: gli italiani vittime degli jugoslavi ammontarono tra i e i , comprendendo fascisti locali ma anche esponenti della classe dirigente, di organizzazioni partigiane o antifasciste e in generale di personalit\u00e0 contrarie all'annessione della regione alla Jugoslavia.\nConseguenze della guerra.\nModifiche territoriali.\nLe condizioni di pace tra gli Alleati e le potenze minori dell'Asse furono definite nei trattati di Parigi del 10 febbraio 1947. I confini dell'Europa orientale furono riportati sostanzialmente alla situazione esistente all'inizio del 1938, ma con alcune modifiche: la Romania dovette cedere la Dobrugia alla Bulgaria, la Finlandia, oltre a dover riconoscere le perdite territoriali gi\u00e0 inflitte dalla guerra d'inverno del 1939-1940, perse la regione di Petsamo a vantaggio dell'Unione Sovietica; l'Austria riottenne l'indipendenza, ma fu sottoposta a un regime di occupazione da parte delle potenze vincitrici fino al 1955. Furono inoltre riconosciuti i guadagni territoriali conseguiti tra il 1939 e il 1940 dall'Unione Sovietica (la Polonia orientale, gli Stati baltici e la Bessarabia), che inoltre si annesse la porzione nord della Prussia Orientale e la Transcarpazia.\nL'Italia perse il suo intero impero coloniale (l'Etiopia torn\u00f2 indipendente e si annesse l'Eritrea, il Dodecaneso torn\u00f2 alla Grecia, Libia e Somalia ottennero l'indipendenza rispettivamente nel 1951 e nel 1960 dopo un periodo di amministrazione fiduciaria) e dovette fare concessioni territoriali a favore di Francia e soprattutto Jugoslavia; la definizione del confine orientale italiano innesc\u00f2 una lunga crisi diplomatica, che fu risolta definitivamente solo con il memorandum di Londra del 1954 e il Trattato di Osimo del 1975: Zara, l'Istria e buona parte della Venezia Giulia furono cedute alla Jugoslavia, mentre Trieste torn\u00f2 all'Italia dopo un periodo di occupazione anglo-statunitense. I rivolgimenti della guerra ebbero un profondo impatto sul paese, che con un referendum nel 1946 abol\u00ec la monarchia e pass\u00f2 a un regime repubblicano.\nLe trattative riguardanti il Giappone si protrassero pi\u00f9 a lungo e portarono alla stipula del Trattato di San Francisco l'8 settembre 1951: il paese fu privato di tutte le conquiste conseguite al di fuori delle isole patrie, venendo in pratica riportato ai confini precedenti la prima guerra sino-giapponese, oltre a dover cedere le isole Curili all'Unione Sovietica. Il trattato port\u00f2 a termine il regime di occupazione del Giappone instaurato dagli Stati Uniti subito dopo la guerra; tale periodo vide l'approvazione di una nuova costituzione di stampo pacifista, e la societ\u00e0 nipponica mut\u00f2 da una struttura rigida e gerarchica a una pi\u00f9 pluralista e moderna, avviando il paese verso un'era di prosperit\u00e0 economica.\nLa Germania fu trattata pi\u00f9 duramente: come stabilito nella conferenza di Potsdam del luglio 1945, la frontiera orientale fu arretrata alla linea Oder-Nei\u00dfe, cedendo la Slesia, la Pomerania e la porzione sud della Prussia Orientale alla Polonia come compensazione per i territori perduti dai polacchi a vantaggio dell'Unione Sovietica, mentre a ovest il bacino industriale della Saarland fu costituito come protettorato della Saar sotto la Francia; il resto del territorio tedesco, come pure la stessa citt\u00e0 di Berlino, fu spartito in quattro zone di occupazione soggette alle potenze vincitrici. Una definizione generale della questione tedesca fu impedita dai contrasti sorti in seno agli Alleati, e il paese rimase diviso: con il Trattato Generale del 26 maggio 1952 le potenze occidentali acconsentirono alla costituzione di uno Stato tedesco indipendente, la Repubblica Federale di Germania, nelle zone da loro occupate, ma la zona sovietica rimase sotto l'orbita di Mosca come Repubblica Democratica Tedesca; la stessa Berlino rimase divisa in una zona ovest controllata dagli Alleati occidentali e una zona est controllata dai sovietici.\nConseguenze sociali e politiche.\nLa seconda guerra mondiale fu il conflitto pi\u00f9 distruttivo della storia moderna: le stime delle morti causate dal conflitto, mai definite con precisione, variano da 55 milioni a 60 milioni, comprendendo 25,5 milioni di sovietici, 13,5 milioni di cinesi, 6 milioni di polacchi (un quinto della popolazione prebellica, la proporzione pi\u00f9 alta tra i paesi coinvolti), 5,25 milioni di tedeschi, 2,6 milioni di giapponesi, italiani, pi\u00f9 di britannici e statunitensi; pi\u00f9 o meno met\u00e0 delle vittime erano civili. I danni economici e alle infrastrutture erano enormi: 25 milioni di persone in Unione Sovietica e 20 milioni in Germania erano senzatetto, nei Paesi Bassi il 60% del sistema viario e dei canali era stato distrutto col conseguente allagamento di ettari di territorio, in Grecia i due terzi della flotta mercantile erano stati affondati, in Jugoslavia un terzo della capacit\u00e0 industriale era andato perduto. Solo i grossi sforzi della United Nations Relief and Rehabilitation Administration impedirono lo scoppio di epidemie devastanti a modello dell'influenza spagnola del 1918.\nLa distruzione delle citt\u00e0 in gran parte dell'Europa continentale port\u00f2 alla creazione di milioni di profughi e sfollati: nel settembre 1945 l'UNRRA si trov\u00f2 a gestire profughi dei paesi alleati nonch\u00e9 svariati milioni di sfollati tedeschi; l'ultimo dei campi profughi allestiti in Germania non chiuse prima del 1957. Le cifre degli sfollati salirono ulteriormente per le modifiche territoriali imposte dai trattati di pace: se alla fine della prima guerra mondiale i confini avevano subito vasti cambiamenti ma i popoli erano generalmente rimasti l\u00ec dove erano stanziati, alla fine della seconda guerra mondiale i confini subirono poche modifiche radicali (tranne che nel caso della Polonia) ma le popolazioni furono costrette a migrare con la forza; ci\u00f2 port\u00f2 a episodi di vera e propria pulizia etnica, bench\u00e9 tale realt\u00e0 non suscit\u00f2 all'epoca disapprovazione o imbarazzo. Milioni di tedeschi furono cacciati da terre in cui abitavano da secoli (circa 7 milioni dalle regioni cedute alla Polonia, 3 milioni dalla Cecoslovacchia, dalla Romania, dall'Ungheria e dalla Jugoslavia), un destino condiviso dalle popolazioni italiane della Venezia Giulia e della Dalmazia e dai coloni giapponesi stanziati in Corea, Cina, Taiwan e Sachalin. Un milione di polacchi lasci\u00f2 o fu cacciato dalle regioni annesse all'URSS, mentre ucraini compirono il tragitto opposto; uno scambio di popolazioni tra Cecoslovacchia e Ungheria port\u00f2 allo spostamento di persone in un senso o nell'altro, mentre abitanti della Jugoslavia meridionale furono portati a nord per popolare le zone sgombrate da italiani e tedeschi. Infine, svariate migliaia di ebrei sopravvissuti ai campi di sterminio iniziarono una migrazione di massa alla volta del Mandato britannico della Palestina, innescando un lungo conflitto con le popolazioni arabe locali.\nLa Societ\u00e0 delle Nazioni, che aveva chiaramente fallito nel prevenire la guerra, fu abolita e al suo posto venne costruita, nel 1945, l'Organizzazione delle Nazioni Unite. La speranza che il periodo successivo al grande conflitto fosse caratterizzato dalla pace e dalla collaborazione internazionale svan\u00ec ben presto: se l'Europa occidentale si avvi\u00f2, sotto l'egida degli Stati Uniti, verso un'era di prosperit\u00e0 economica (in particolare dopo il varo di un piano di aiuti finanziari statunitensi alla ricostruzione noto come piano Marshall), i paesi dell'Europa orientale videro progressivamente l'installazione di regimi comunisti filo-sovietici, principalmente per il desiderio di Stalin di costituire una barriera che avrebbe impedito il ripetersi di un'altra invasione a sorpresa dell'URSS. Gi\u00e0 nel 1946, come ebbe a rilevare Churchill in un celebre discorso, una \"Cortina di ferro\" era calata sull'Europa a dividerla in due blocchi: a ovest gli alleati degli Stati Uniti, riuniti a partire dal 1949 nell'Organizzazione del Trattato dell'Atlantico del Nord, a est gli Stati satellite dell'Unione Sovietica, riuniti dal 1955 nel Patto di Varsavia; la contrapposizione militare, politica e diplomatica tra i due blocchi port\u00f2 quindi al lungo periodo della \"guerra fredda\".\nLa guerra port\u00f2 a una ridistribuzione del potere mondiale, ora passato stabilmente nelle mani di statunitensi e sovietici mentre le potenze europee si avviavano a un periodo di declino; ci\u00f2 fu testimoniato dalla grande ripresa del fenomeno della decolonizzazione, in particolare in Asia dove le sconfitte per mano dei giapponesi avevano infranto l'aura di invincibilit\u00e0 di cui avevano goduto i colonizzatori occidentali. Questo fenomeno non fu esente da nuovi conflitti: le Filippine ottennero pacificamente l'indipendenza nel 1946, mentre la dissoluzione nel 1947 dell'Impero anglo-indiano e la sua partizione nei nuovi Stati indipendenti di India e Pakistan port\u00f2 a una stagione di scontri armati, massacri ed esodi forzati di popolazioni per la definizione dei nuovi confini. Francia e Paesi Bassi tentarono di opporsi con le armi alla decolonizzazione finendo con il ritrovarsi invischiati in due sanguinosi conflitti, la guerra d'Indocina e la guerra d'indipendenza indonesiana; alla fine, l'Indonesia ottenne l'indipendenza nel 1949 mentre l'Indocina francese fu ripartita nel 1955 nei nuovi Stati di Vietnam del Nord, Vietnam del Sud, Cambogia e Laos.\nIl conflitto ideologico tra blocco occidentale e blocco orientale fin\u00ec ben presto per affermarsi anche in Asia: nel 1949 i comunisti di Mao ottennero infine la vittoria nella lunga guerra civile cinese obbligando il Kuomintang di Chiang Kai-shek a rifugiarsi a Taiwan, mentre nel 1950 lo scoppio della guerra di Corea tra la Corea del Nord satellite dei sovietici e la Corea del Sud spalleggiata dagli statunitensi rischi\u00f2 seriamente di trascinare il resto del mondo in un nuovo conflitto."}
{"id": "3863", "revid": "1762097", "url": "https://it.wikipedia.org/wiki?curid=3863", "title": "Svizzera", "text": "La Svizzera (in tedesco \"Schweiz\", in francese \"Suisse\", in romancio \"Svizra\"), ufficialmente Confederazione Svizzera (in tedesco \"Schweizerische Eidgenossenschaft\", in francese \"Conf\u00e9d\u00e9ration suisse\", in romancio \"Confederaziun svizra\") o Confederazione Elvetica (in latino \"Confoederatio Helvetica\", abbreviata con l'acronimo CH), \u00e8 uno Stato federale dell'Europa centrale, composto da 26 cantoni autonomi di cui 6 sono semicantoni. \u00c8 un paese alpino senza sbocco sul mare, il cui territorio \u00e8 geograficamente suddiviso tra il massiccio del Giura, l'Altipiano e le Alpi svizzere, e occupa una superficie di oltre . Confina a nord con la Germania, a est con l'Austria e il Liechtenstein, a sud con l'Italia e a ovest con la Francia.\nDue terzi degli 8,4 milioni di abitanti del paese si concentrano sull'Altipiano, dove si trovano le maggiori citt\u00e0: Zurigo, Ginevra, Basilea, Losanna, Berna, Winterthur, Lucerna e San Gallo. Le prime due sono \"piazze finanziarie internazionali\" e vengono anche spesso considerate come le \"citt\u00e0 aventi la qualit\u00e0 di vita pi\u00f9 elevata al mondo\", mentre Berna, come capitale (pi\u00f9 propriamente \"citt\u00e0 federale\"), \u00e8 il centro burocratico e politico della nazione e sempre qui, nel Palazzo Federale (ted.: \"Bundeshaus\"; fr.: \"Palais f\u00e9d\u00e9ral\"), vi \u00e8 la sede del Parlamento e del Governo svizzero.\nMentre Basilea \u00e8 il centro dell'industria farmaceutica svizzera e complessivamente il secondo centro economico del paese dopo Zurigo, a Losanna e a Lucerna ha sede la massima istanza giuridica della Confederazione: il Tribunale federale. Altri tribunali della Confederazione si trovano invece a San Gallo e a Bellinzona.\nVide la sua nascita ufficiale con l'alleanza di tre cantoni che nel 1291 rinnovarono il patto eterno confederale, il che spinge a pensare che la nascita della Svizzera risalga a tempi ancora pi\u00f9 remoti. Ad ogni modo, la Svizzera \u00e8 uno dei pi\u00f9 antichi Stati del mondo. Con un reddito pro capite pari a (2013), la Svizzera \"\u00e8 uno dei Paesi economicamente pi\u00f9 prosperi al mondo\". Due terzi della forza lavoro sono attivi nel settore terziario e circa un terzo nel secondario. La Svizzera \u00e8 stata nota, altres\u00ec, per il segreto bancario, abolito a partire dal 2018, ma ancora valido per i residenti e per la popolazione svizzera.\nLa Svizzera \u00e8 suddivisa in tre grandi regioni linguistiche e culturali: tedesca, francese e italiana, a cui vanno aggiunte le valli del Canton Grigioni in cui si parla il romancio. Il tedesco, il francese e l'italiano sono lingue ufficiali e nazionali, il romancio \u00e8 lingua nazionale dal 1938 ed \u00e8 parzialmente lingua ufficiale dal 1996. Nella Svizzera tedesca viene parlato un insieme di dialetti conosciuti collettivamente come \"Schwiizert\u00fc\u00fctsch\" (in svizzero tedesco significa letteralmente \u201csvizzero tedesco\u201d). Alla diversit\u00e0 linguistica si aggiunge quella religiosa, con i cantoni protestanti e i cantoni cattolici. Gli svizzeri quindi non formano una nazione nel senso di una comune appartenenza etnica, linguistica e religiosa. Il forte senso di appartenenza al paese si fonda sul percorso storico comune, sulla condivisione dei miti nazionali e dei fondamenti istituzionali (federalismo, democrazia diretta, neutralit\u00e0), sulla geografia (Alpi) e, in parte, sull'orgoglio di rappresentare un caso particolare in Europa.\nLa politica estera \u00e8 contraddistinta dalla tradizionale \"neutralit\u00e0\", mantenuta sin dal 1674, anno della prima dichiarazione ufficiale di neutralit\u00e0. La Svizzera fa parte delle Nazioni Unite (dal 2002), dell'AELS, del Consiglio d'Europa, dell'Organizzazione mondiale del commercio e ospita numerose organizzazioni internazionali, in particolare a Ginevra, dove si trovano le sedi del CERN, della Croce Rossa, la sede europea dell'ONU e il quartier generale dell'OMS. A Zurigo ha invece sede la FIFA, a Nyon la UEFA, a Losanna il Comitato Olimpico Internazionale e ad Aigle l'Unione Ciclistica Internazionale. A Basilea si trova inoltre la sede mondiale della Banca dei Regolamenti Internazionali.\nEtimologia.\nIl nome \"Svizzera\" proviene da \"Svitto\" (tedesco \"Schwyz\"), uno dei cantoni forestali (ted. \"Waldst\u00e4tte\") che formavano il nucleo della Vecchia Confederazione. Il nome \"Svitto\" \u00e8 attestato per la prima volta nel 972 come il villaggio di \"Suittes\" ed \u00e8 forse legato all\u2019alto tedesco antico \"swedan\", \u2018bruciare\u2019 (affine al islandese \"sv\u00ed\u00f0a\", danese e svedese \"svide\" \u2018bruciacchiare\u2019), con riferimento al debbio delle foreste per creare nuovi spazi agli insediamenti. Probabilmente il nome designava sia il territorio sia la popolazione del cantone, ma dopo la battaglia di Morgarten nel 1315 il nome \"Switzer\", \"Switenses\" o \"Swicenses\" pass\u00f2 a designare tutti i Confederati. In francese sono attestati i termini \"Soisses\", \"Suysses\" e \"Souyces\" a partire dal Cinquecento; contemporaneamente in italiano compaiono i termini \"Sviceri\" e \"Suyzeri\", per stabilizzarsi nella variante \"Svizzeri\" scelta da Machiavelli nel 1515.\nIl nome antico \"Elvezia\" (lat. \"Helvetia\") proviene dagli Elvezi, una popolazione celtica stabilitasi sull'Altipiano in epoca pre-romana. Gli Elvezi sono menzionati per la prima volta nel VI secolo a.C. Il nome \"Confoederatio Helvetica\" o \"Helvetia\" non figurava invece fra le tradizionali denominazioni del paese ed \u00e8 stato utilizzato solo dopo la nascita dello Stato federale nel 1848 (quindi \u00e8 da considerarsi un neologismo), con lo scopo di non privilegiare alcuna delle lingue ufficiali della Confederazione (oppure quando, per motivi pratici, era difficoltosa l'iscrizione in tre o quattro lingue). Tale denominazione compare in ambiti formali e ufficiali: sulle monete e sui francobolli a partire dal 1879, sul frontone del Palazzo federale a Berna nel 1902 e sul sigillo della Confederazione nel 1948.\nDal 1995 l\u2019acronimo \u201cch\u201d costituisce il dominio di primo livello dei siti internet svizzeri.\nStoria.\nPrima del 1291.\nFino al termine dell'et\u00e0 medievale il territorio occupato dalla Svizzera non costituiva uno spazio politicamente unitario. Le pi\u00f9 antiche tracce della presenza umana sul suolo elvetico risalgono a circa anni fa, mentre gli insediamenti agricoli pi\u00f9 remoti, allo stato attuale delle ricerche archeologiche, sembrano essere quelli di G\u00e4chlingen, fatti risalire al 5300 a.C. circa. Prima della conquista romana, il territorio a sud del Reno era abitato da diverse trib\u00f9 celtiche. L'insediamento pi\u00f9 conosciuto e documentato \u00e8 quello di La T\u00e8ne, sul lago di Neuch\u00e2tel, che ha dato il nome alla cultura della tarda et\u00e0 del ferro, iniziata intorno al 450 a.C. Nella parte orientale del paese (nell'attuale Canton Grigioni) erano stanziati i Reti, pi\u00f9 a sud (nell'attuale Cantone Ticino) i Leponzi e gli Insubri. Gran parte dell'Altipiano, tra le Alpi e la catena del Giura, era invece occupato dalla trib\u00f9 degli Elvezi, la cui sconfitta, nella battaglia di Bibracte, nel 58 a.C., segn\u00f2 l'inizio della dominazione romana sul territorio.\nLa conquista romana venne portata a termine nel 15 a.C., da Tiberio (destinato a diventare il secondo imperatore romano) e da suo fratello Druso che annetterono all'impero le Alpi (creando la provincia delle Alpi Pennine, corrispondente grossomodo al Vallese). L'area occupata dagli Elvezi fu prima parte dalla provincia della Gallia Belgica quindi della Germania superiore, mentre i territori a est della Linth e dell'Alto Ticino furono integrati nella provincia della Rezia. Le popolazioni celtiche si integrarono velocemente nel mondo culturale romano, adottandone lingua e religione. Tre erano le colonie governate secondo il diritto romano: \"Augusta Raurica\" (Augst, fondata nel 44 a.C., oggi il principale sito archeologico della Svizzera), \"Aventicum\" (Avenches, che conserva l'anfiteatro del 130 d.C., ed entro le cui mura potevano trovare rifugio oltre abitanti) e \"Colonia Iulia Equestris\" (Nyon). Gli insediamenti erano collegati da un'efficiente rete stradale che innervava l'altipiano da ovest a est. Altre strade, varcando le Alpi attraverso sei passi, mettevano in comunicazione l'Altipiano con la Gallia Transpadana e il cuore dell'impero.\nAlla pax romana nelle province misero fine le incursioni delle trib\u00f9 germaniche. Il limes germanico-retico venne abbandonato poco dopo il 260 d.C. in seguito all'attacco in forze degli Alemanni. Un nuovo confine fortificato venne creato lungo il Reno, ma il territorio fra questo e le Alpi (impoverito dalle incursioni e dalla rinnovata presenza dell'esercito romano) venne abbandonato definitivamente da Roma verso il 400.\nLa trib\u00f9 germanica dei Burgundi si insedi\u00f2 nella regione a ovest dell'Aare: adott\u00f2 la lingua latina e si convert\u00ec al cristianesimo, mentre le trib\u00f9 Alemanne, stabilitesi a est dell'Aare, mantennero usi e costumi germanici. Si form\u00f2 cos\u00ec quel confine linguistico tra francese e tedesco che caratterizza ancora oggi l'Altipiano svizzero. I Reti (o Reto-romanzi, \"Rumantsch\", poich\u00e9 latinizzati) vennero progressivamente assimilati, sicch\u00e9 oggi sono presenti solo in alcune vallate dei Grigioni. Tra il 511 e il 534 il Regno dei Burgundi venne conquistato dai Franchi; nel 539 fu la volta dell'Alemannia.\nI sovrani Merovingi e Carolingi promossero l'espansione del cristianesimo, sull'Altipiano e nelle valli alpine sorsero numerose abbazie dapprima secondo le tradizioni del monachesimo irlandese e alla regola di San Colombano e di San Gallo e successivamente benedettine (San Gallo, Einsiedeln, Disentis, San Giovanni, Saint-Maurice d'Agaune): centri religiosi, economici e culturali della civilt\u00e0 feudale. Con il Trattato di Verdun nell'843, che mise fine all'impero di Carlo Magno, il territorio venne nuovamente spartito: il territorio dei Burgundi venne assegnato a Lotario I, quello degli Alemanni a Ludovico il Germanico. Nel 1039, con la conquista del Regno burgundo da parte di Corrado II, tutto il territorio dell'attuale Confederazione si ritrov\u00f2 riunito nel Sacro Romano Impero. La crisi del sistema feudale fra il Duecento e il Trecento port\u00f2 a una situazione di endemica conflittualit\u00e0 fra casati nobiliari. Sull'Altipiano dapprima si scontr\u00f2 la famiglia sveva degli Z\u00e4hringen (che ebbe la peggio) con quella imperiale degli Hohenstaufen (che perse poi nello scontro con il papato) poi si scontrarono i Savoia e i Kyburg (che si estinsero), finch\u00e9 su tutti trionfarono gli Asburgo, originari dell'Habichtsburg, nell'Argovia.\nLa Confederazione.\nGli Asburgo, che nel 1291 dominavano gran parte della Svizzera centrale, erano intenzionati a rendere pi\u00f9 efficiente la loro amministrazione trasformando i propri feudatari in semplici funzionari (landamani). Le comunit\u00e0 di contadini che abitavano le vallate alpine desideravano al contrario conservare le loro antiche prerogative e premevano per ottenere la dipendenza diretta dall'Impero (su modello delle citt\u00e0 libere dell'Impero) scavalcando il dominio dei feudatari.\nNel 1237 Federico II cala nella penisola italiana, lacerata da guerre tra guelfi (fedeli al Papa) e ghibellini (favorevoli all\u2019Imperatore) per ristabilire il suo imperio. Dopo aver sconfitto la Lega Lombarda (fedele al Papa) a Cortenuova e soggiogato Toscana e Marche, torna per \u201cfar pentita Bologna\u201d, capofila del guelfismo. Tutti i piccoli comuni vicini capitolarono uno dopo l\u2019altro e nell'agosto 1240 l\u2019esercito imperiale cinse d'assedio Faenza. Ma gli abitanti resistettero strenuamente e tennero fuori dalle mura l'esercito assediante per diversi mesi costringendo le truppe a svernare in Romagna.\nNell'esercito imperiale militavano contingenti di mercenari svizzeri provenienti dai cantoni di Nidwald, Obwald, Schwiz e Uri (i primi due fanno parte della regione di Untervaldo). Erano parecchio contrariati dal lungo assedio cos\u00ec, quando l'imperatore propose loro un premio extra se avessero preso Faenza, invece del denaro chiesero di essere liberati dalle tasse imperiali e di dipendere direttamente dall'Imperatore. L\u2019imperatore accett\u00f2 la richiesta cos\u00ec nel dicembre 1240 la citt\u00e0 fu espugnata. Nel 1240 con la \u201cLettera di Faenza\" Federico II concesse ai quattro cantoni svizzeri di passare sotto al suo dominio diretto, affrancandosi dal vessante giogo dei conti d\u2019Asburgo.\nPer difendersi dallo strapotere degli Asburgo le comunit\u00e0 rurali strinsero numerosi trattati di alleanza e di mutua assistenza. Tra questi il Patto eterno confederale, stipulato a Gr\u00fctli intorno ai primi giorni di agosto del 1291 (per convenzione il 1\u00ba agosto), che costituisce il primo documento noto della Confederazione elvetica. In esso, le comunit\u00e0 di Uri, Svitto e Untervaldo si giurarono reciproco aiuto in caso di conflitto, formando il primo nucleo della Confederazione. Nel testo del trattato, in realt\u00e0, si fa riferimento ad altri accordi precedenti, che sono tuttavia andati perduti: l'inizio della confederazione elvetica \u00e8 quindi convenzionalmente associato con la stipula dell'accordo fra i tre cantoni iniziatari nel 1291. Nel 1313 i contadini di Svitto attaccarono l'abbazia di Einsiedeln e quando, due anni dopo, intervennero i cavalieri degli Asburgo, i Confederati li affrontarono uniti e li sconfissero a Morgarten (1315). Subito dopo la vittoria, Ludovico il Bavaro (anch'egli rivale della casa d'Asburgo) riconobbe ai Confederati l'immediatezza imperiale. Negli anni seguenti alla Confederazione aderirono Lucerna (1332), Zurigo (1351), Berna (1353) e Zugo (1365).\nPreoccupati per la crescente forza dei Confederati, gli Asburgo intervennero a due riprese, ma i fanti svizzeri sconfissero ancora la cavalleria a Sempach (1386) e a N\u00e4fels (1388). Nello stesso anno si un\u00ec ai Confederati Glarona, poi, dopo le Guerre borgognone (1474-1477), aderirono Friburgo e Soletta (1481), dopo la Guerra sveva (in cui Massimiliano I, sconfitto, riconobbe nel 1499 la sovranit\u00e0 svizzera) aderirono Sciaffusa e Basilea (1501) mentre, durante le Guerre d'Italia, ader\u00ec l'Appenzello (1513). Oltre ai territori cantonali, i Confederati conquistarono altre regioni di interesse strategico, i baliaggi (ted. \"Vogteien\", dal lat. (\"ad\")\"vocatiae\"): l'Argovia (1415), Uznach (1437), i territori a sud delle Alpi che oggi formano il Cantone Ticino (acquisiti fra il 1439 e il 1513 nell'ambito delle campagne transalpine dei Confederati), Turgovia (1460) e Sargans (1483). Infine, accanto ai Cantoni confederati, vi erano gli alleati: la Repubblica del Vallese (1416), l'abbazia di San Gallo (1451), la citt\u00e0 di San Gallo (1454), la Repubblica delle Tre Leghe (1497), le citt\u00e0 di Mulhouse (dal 1515 al 1586), Rottweil (dal 1519 al 1643) e Ginevra (1519). Nel 1515 la battaglia di Marignano (in cui i confederati, alleati del Ducato di Milano, vennero sconfitti dalle forze francesi e venete) segn\u00f2 invece la fine della politica espansionista della Svizzera; da allora non vi furono pi\u00f9 campagne militari al di fuori dai confini elvetici.\nI 13 Cantoni sovrani che allora componevano la Confederazione inviavano pi\u00f9 volte all'anno i propri rappresentanti (landamani o borgomastri) alla Dieta Federale (ted. \"Tagsatzung\", fr. \"Di\u00e8te\", dal lat. med. \"dies\", \u201cgiorno\u201d) che costituiva l'unico organo sovra-cantonale, sviluppatosi dai precedenti trattati (la \u201cCarta dei preti\u201d del 1370 e la Convenzione di Sempach del 1393). A partire dal 1415 la Dieta and\u00f2 rafforzando le sue prerogative, soprattutto riguardo al governo dei baliaggi (Convenzione di Stans, siglata con la mediazione di Nicolao della Fl\u00fce, nel 1481). Le decisioni prese dalla Dieta dovevano poi essere riferite (lat., \"ad referendum\") alla popolazione dei cantoni e ratificate. Nel 1525 il Consiglio cittadino di Zurigo approv\u00f2 le idee riformatrici di Ulrico Zwingli: le propriet\u00e0 fondiarie dei conventi e della Chiesa cattolica vennero incamerate dalla citt\u00e0 e crebbero le prerogative del municipio e delle corporazioni cittadine ai danni delle campagne. La Riforma si estese a Sciaffusa, a Basilea, a Berna e nelle campagne di San Gallo e dei Grigioni.\nI cantoni rurali individuarono nella Riforma un movimento cittadino e vi si opposero. La vittoria cattolica nella Seconda guerra di Kappel (1531) segn\u00f2 l'arresto del movimento riformato nella Svizzera centrale. Nel 1536 Giovanni Calvino cominci\u00f2 la Riforma a Ginevra e si accord\u00f2 con le citt\u00e0 zwingliane per una confessione elvetica comune (Confessiones Helveticae, 1536 e 1566). I cantoni cattolici, poco popolati (circa un terzo della popolazione), ma pi\u00f9 numerosi, tennero il controllo della Dieta e imposero ai baliaggi comuni (i territori soggetti sia ai cantoni cattolici, sia a quelli protestanti) la religione cattolica. I contrasti confessionali nei territori dell'Impero, sfociati nella guerra dei trent'anni, spinsero la Confederazione ad allontanarsi sempre di pi\u00f9 dal potente vicino e cementarono l'alleanza militare fra cantoni (codificata nel \"Defensionale di Wil\" del 1647) nonostante le differenze religiose: nel 1648 anche l'Impero riconobbe l'indipendenza svizzera. Nel 1674 la Dieta, in risposta all'occupazione francese della Franca Contea, proclam\u00f2 la \"neutralit\u00e0 armata\", che dura tuttora. Se, con la Seconda guerra del Toggenburgo del 1712, si chiusero definitivamente i conflitti religiosi, si acuirono quelli economici e sociali: le campagne svilupparono una precoce modernizzazione e tolleravano sempre meno i privilegi dei patriziati urbani.\nL'et\u00e0 delle rivoluzioni.\nSotto l'influsso dei Lumi si verificarono numerosi cambiamenti: progressi in ambito agricolo (propagati dai fisiocratici), incremento demografico (+25% dal 1700 al 1800) e diffusione del lavoro proto-industriale a domicilio fra i contadini (\"Verlagssystem\"; filatura e tessitura del cotone, assemblaggio di orologi). La diffusione di un'economia di tipo commerciale nelle campagne port\u00f2 a contrasti sempre maggiori con i patriziati urbani. Scoppiarono rivolte a Ginevra (1737 e 1782), a Berna (1749), in Valle Leventina (1755, \u2192 Rivolta della Leventina) e nella campagna zurighese (1794). Nel 1798 le truppe rivoluzionarie francesi occuparono il Giura. A Basilea la popolazione (guidata da Peter Ochs) insorse contro il patriziato e rinunci\u00f2 alla sovranit\u00e0 sui baliaggi a sud delle Alpi (che si proclamarono \"Liberi e Svizzeri\" pochi giorni dopo, respingendo un tentativo d'invasione dei Cisalpini). Nel Vaud Fr\u00e9d\u00e9ric-C\u00e9sar de La Harpe proclam\u00f2 la Repubblica del Lemano, separata da Berna. Insorsero il Vallese, l'Argovia, le campagne di Zurigo e di Sciaffusa. Berna si oppose alla Francia, ma venne sconfitta a Grauholz. La Svizzera venne trasformata in una repubblica unitaria, senza confini interni e divisa in dipartimenti (su modello francese): la Repubblica Elvetica. Venne abolita la differenza fra i cittadini delle campagne e quelli delle citt\u00e0 e quella fra cantoni sovrani e baliaggi. Si formarono allora due schieramenti (che si sarebbero successivamente organizzati in partiti): da una parte i favorevoli allo Stato egualitario e liberale, dall'altra i conservatori che chiedevano un ritorno allo Stato precedente; tra il 1800 e il 1802 si susseguirono cinque colpi di stato.\nNel 1803 Napoleone, esasperato, fece ridiventare la Svizzera uno Stato confederale tramite l'Atto di Mediazione, ma conserv\u00f2 importanti elementi della Repubblica elvetica: gli ex baliaggi (Argovia, Ticino, Turgovia e Vaud) e l'ex alleato Grigioni vennero ammessi come cantoni a pieno titolo. Crollato il sistema napoleonico a Lipsia, la Svizzera recuper\u00f2 dalla Francia i vecchi territori (con l'eccezione della Valtellina e Valchiavenna, e di Mulhouse) che vennero ammessi come cantoni: Neuch\u00e2tel, Vallese e Ginevra. Il Congresso di Vienna riconobbe inoltre le frontiere esterne della Svizzera e quelle interne tra cantoni e impose al Paese la neutralit\u00e0 armata permanente per sottrarlo all'influenza francese. Il movimento restauratore si arrest\u00f2 nel 1830 quando il tumultuoso sviluppo industriale impose sempre nuove modifiche al vecchio quadro legislativo (la \"Rigenerazione\"). Nel 1845 i cantoni conservatori-cattolici (i \"Waldst\u00e4tten\", Vallese, Lucerna e Friburgo), scontenti per il crescente centralismo federale, costituirono una propria lega, il \"Sonderbund\" (ted. \u201cLega separata\"). I legami fra i secessionisti e l'Austria provocarono l'intervento dell'esercito federale (\u2192 Guerra del Sonderbund) che trionf\u00f2 a Gislikon (generale G.H. Dufour) nel 1847. Nel 1848 entr\u00f2 in vigore la nuova costituzione federale che trasformava la Svizzera da una Confederazione di cantoni in uno Stato federale, moderno e liberale; ponendo le basi per un'accelerazione dello sviluppo economico.\nLo Stato federale.\nLe basi per lo Stato federale moderno vennero poste all'indomani della guerra del Sonderbund. La costituzione del 1848 (in seguito rivista solo nel 1874 e nel 1999) diede alla Svizzera un governo maggiormente centralizzato: competenze fino ad allora appannaggio dei cantoni vennero delegate alla Confederazione (la difesa nazionale, la moneta, le dogane e il servizio postale). Con la creazione di uno spazio economico comune (vennero unificati pesi e misure e abolite le dogane fra cantoni), lo Stato federale si fece promotore dello sviluppo economico e la Svizzera venne radicalmente trasformata dall'industrializzazione e dalle ferrovie. Il Paese seppe sfruttare alcune buone condizioni di partenza (il basso tasso di analfabetismo tra gli adulti, le conoscenze artigianali, la coesione interna e il quadro legislativo liberale) e punt\u00f2 sin dall'inizio sull'esportazione di prodotti ad alto valore aggiunto (orologi, alimentari lavorati, tessuti particolari, prodotti chimici, telai meccanici e macchinari complessi). Non pi\u00f9 soddisfatti del solo diritto di voto (divenuto universale, per gli uomini, nel 1848), i cittadini si attivarono per ottenere maggiori strumenti democratici e ottennero che nella Costituzione fossero iscritti il diritto di lanciare un \"referendum\" (1874) e il diritto di lanciare un\"'iniziativa popolare\" (1891).\nNella seconda met\u00e0 del secolo le diverse correnti politiche si organizzarono in partiti: nacquero il Partito cattolico-conservatore (oggi Partito Popolare Democratico, nel 1848), il Partito Socialista Svizzero nel 1888 e il Partito Liberale Radicale nel 1894. Come durante la Guerra franco-prussiana (1870-1871), la Svizzera si mantenne neutrale anche durante la prima guerra mondiale (1914-1918), ma il degrado delle condizioni di vita di gran parte della popolazione a causa della guerra condusse le organizzazioni operaie (riunite nel \"Comitato di Olten\") a lanciare il primo sciopero generale nel 1918: le principali rivendicazioni (la settimana lavorativa di 48 ore e l'istituzione di un'assicurazione sulla vecchiaia) vennero rifiutate, ma l'anno seguente il Consiglio nazionale venne eletto con il sistema proporzionale e fecero il loro ingresso nel parlamento elvetico esponenti delle organizzazioni operaie, segnando la fine dell'egemonia del Partito Liberale Radicale.\nNel 1920 il Paese ader\u00ec alla Societ\u00e0 delle Nazioni che aveva posto la sua sede proprio in Svizzera, a Ginevra. La Societ\u00e0 riconobbe la neutralit\u00e0 permanente della Svizzera e la esoner\u00f2 dalla partecipazione alle azioni militari. La crisi economica del 1929 determin\u00f2 un aumento massiccio della disoccupazione in Svizzera e nel 1936 il franco venne svalutato per aiutare le esportazioni; l'anno successivo fu quindi possibile siglare la \"pace del lavoro\" nell'industria metallurgica (allora la pi\u00f9 importante del paese). Il riconoscimento del Romancio come lingua nazionale (1938), la costruzione di un sistema di fortificazioni nelle Alpi (Ridotto nazionale, 1940) e l'entrata del primo esponente socialista nel Consiglio federale (1943) rafforzarono la coesione nazionale durante gli anni della seconda guerra mondiale. Tuttavia la neutralit\u00e0 elvetica venne messa a dura prova dagli eventi bellici: se durante i precedenti conflitti la Svizzera confinava con entrambi gli schieramenti, dopo il crollo della Francia nel giugno del 1940, la Svizzera si trovava circondata dalle forze dell'Asse. Il commercio aereo era all'epoca poco sviluppato e il Paese fin\u00ec per intrattenere relazioni economiche principalmente con i paesi confinanti e segnatamente con la Germania.\nTerminato il conflitto gli Alleati obbligarono la Svizzera a versare 250 milioni di franchi (circa l'1,7% del PIL elvetico di allora) per la ricostruzione dell'Europa. Nei confronti dei rifugiati la politica svizzera oscill\u00f2 da una moderata apertura alla politica della \"barca piena\" (ted. \"vollen Boot\"), che port\u00f2 al respingimento di parecchi profughi, anche su pressione delle autorit\u00e0 tedesche e italiane. Il ruolo della Confederazione durante la seconda guerra mondiale \u00e8 stato indagato criticamente dalla \"Commissione Bergier\" (dal nome dello storico che ha presieduto il gruppo di lavoro) istituita dal governo federale negli anni novanta. Nel 1947 venne introdotta l'assicurazione sulla vecchiaia (Assicurazione vecchiaia e superstiti, \"AVS\") ponendo le basi per lo stato sociale odierno. Al crescente internazionalismo dell'economia elvetica fece da contrappeso l'attaccamento popolare alla neutralit\u00e0 e all'isolazionismo del paese: nel 1948 gli elettori rifiutarono di aderire all'Organizzazione delle Nazioni Unite (la cui sede principale venne posta a Ginevra, nei locali della Societ\u00e0 delle Nazioni). Nel 1959 venne eletto un secondo socialista nel Consiglio federale e per la prima volta l'assegnazione dei seggi nell'esecutivo divenne proporzionata alla forza elettorale dei quattro grandi partiti: la ripartizione (chiamata \"formula magica\") costitu\u00ec un elemento di grande stabilit\u00e0 e dur\u00f2 sino al 2004 (quando entr\u00f2 in governo un secondo esponente UDC a scapito del rappresentante PPD). La stabilit\u00e0 politica interna (accanto a un'amministrazione prudente della cosa pubblica) accompagn\u00f2 la crescita economica nella seconda met\u00e0 del Novecento: il reddito pro capite crebbe pi\u00f9 rapidamente che nel resto del continente, beneficiando anche dello sviluppo del settore finanziario. Le buone condizioni di partenza e una spesa costante permisero di mantenere all'avanguardia la ricerca elvetica, assicurando il prestigio dei prodotti esportati sui mercati esteri e attraendo nel paese ricercatori stranieri.\nNel 1971, dopo un tentativo infruttuoso nel 1959, popolo e cantoni concessero il diritto di voto anche all'elettorato femminile, i diritti politici divennero per la prima volta nel paese veramente universali. Nel 1978, dopo una serie di consultazioni popolari (a livello cantonale e federale), tre distretti francofoni del Canton Berna si separano da esso e andarono a costituire il Canton Giura, che divenne il ventiseiesimo cantone della Svizzera. Le tendenze isolazioniste riemersero nel 1986 quando in un referendum gli elettori rifiutarono di entrare nelle Nazioni Unite e nel 1992 quando il popolo bocci\u00f2 l'entrata della Svizzera nello Spazio economico europeo: in quest'ultima occasione il paese si divise tra la Romandia, favorevole a un'integrazione continentale, e la Svizzera tedesca e quella italiana, che votarono invece per mantenere la totale indipendenza del Paese; la Svizzera acceder\u00e0 comunque al Mercato europeo comune e allo Spazio europeo di libera circolazione, a partire rispettivamente dal 2002 e dal 2008, attraverso i due accordi bilaterali con l'Unione Europea (sottoscritti nel 1999 e nel 2004, e approvati con referendum popolari nel 2000 e nel 2005). Sempre nel 1992, la Svizzera entr\u00f2 invece a far parte delle maggiori organizzazioni capitalistiche mondiali: la Banca Mondiale e il Fondo monetario internazionale.\nPochi anni dopo l'ottenimento del diritto di voto a livello federale, nel 1984 Elisabeth Kopp divenne la prima donna a entrare nel governo, mentre nel 1999 - dopo che nel 1990 anche l'Appenzello Interno (ultimo cantone ad adeguarsi) introdusse il suffragio femminile per decisione del Tribunale federale - Ruth Dreifuss venne eletta alla presidenza della Confederazione. Durante gli anni novanta la Svizzera ha vissuto una lunga crisi caratterizzata da bassi tassi di crescita economica e dal venir meno della fiducia dei cittadini in alcuni ambiti e settori pubblici (lo scandalo delle schedature, la vicenda degli averi ebraici, le grandi fusioni nel settore bancario, il fallimento della compagnia aerea Swissair). Con una nuova votazione popolare, questa volta con esito positivo, la Svizzera entr\u00f2 ufficialmente nelle Nazioni Unite il 10 settembre 2002, lo stesso anno si tenne l'esposizione nazionale \"Expo.02\". Con il nuovo millennio l'economia elvetica ha ricominciato a crescere con tassi superiori alla media europea. Pur continuando a osservare una stretta neutralit\u00e0, si \u00e8 accentuata l'internazionalizzazione dell'economia svizzera (4\u00ba paese pi\u00f9 globalizzato secondo il Politecnico di Zurigo e l'OCSE), considerata fra le pi\u00f9 competitive al mondo (nel 2009, nel 2010, nel 2011 e nel 2012 al primo posto) mentre il reddito pro capite, la qualit\u00e0 di vita nelle sue citt\u00e0 e le opportunit\u00e0 offerte ai suoi cittadini sono stabilmente ai vertici delle classifiche internazionali.\nGeografia.\nLa Svizzera \u00e8 situata tra il 46\u00ba e il 47\u00ba parallelo nord e tra il 5\u00ba e 10\u00ba meridiano est. La sua morfologia ne fa il \"tetto d'Europa\" e i fiumi che nascono in territorio elvetico sfociano in quattro diversi mari. La massima estensione nord-sud (da Bargen a Chiasso) misura , mentre quella est-ovest (da Chancy alla Val Monastero) misura . La cima pi\u00f9 alta \u00e8 la Punta Dufour a metri s.l.m.; il punto pi\u00f9 basso \u00e8 il pelo del Lago Maggiore a . La localit\u00e0 pi\u00f9 elevata \u00e8 Juf a , quella pi\u00f9 bassa \u00e8 Ascona a . La Svizzera ha una frontiera di : due terzi dei confini sono costituiti da elementi naturali (spartiacque, laghi, fiumi), il resto \u00e8 segnato convenzionalmente da termini di confine.\nIl confine di Stato pi\u00f9 esteso \u00e8 quello in comune con l'Italia, a sud, che misura (compresi i dell'enclave di Campione d'Italia). A ovest la frontiera con la Francia misura . A nord e a est la frontiera, costituita in gran parte dal corso del Reno e dal lago di Costanza, si estende per con la Germania (compresi i dell'enclave di B\u00fcsingen), per con l'Austria e per con il Principato del Liechtenstein. Il 23,9% della superficie svizzera \u00e8 utilizzato per attivit\u00e0 agricole e il 13% per gli alpeggi. Gli insediamenti coprono il 6,8% della superficie totale. Oltre un quarto del territorio (la parte pi\u00f9 elevata dell'arco alpino) \u00e8 inutilizzato (25,5%), mentre il restante 30,8% \u00e8 coperto da foreste.\nMorfologia.\nIl territorio elvetico pu\u00f2 essere diviso in tre grandi regioni tra loro differenti: le Alpi (e le loro appendici prealpine), l'Altipiano (ted. \"Schweizer Mittelland\", fr. \"Plateau suisse\") e la catena del Giura (latinizzato in \"Juria\"; il termine deriva forse dalla radice celtica \"jura\" \u2018foresta di montagna, monte boscoso\u2019, da cui il francoprovenzale \"dzor\", \"jour\"). La regione alpina e le Prealpi coprono insieme il 60% del territorio svizzero (rispettivamente il 48% e il 12% del totale) e costituiscono, nel cuore d'Europa, un importante spartiacque e il punto d'incontro di due diversi climi. Il versante sud delle Alpi comprende il Cantone Ticino, le valli Mesolcina, Calanca, Bregaglia, Poschiavo, Monastero e Divedro. Le tre grandi valli anteriori del Rodano (Vallese) del Reno (Surselva) e dell'Inn (Engadina) separano chiaramente il versante sud delle Alpi da quello nord. Solo in prossimit\u00e0 del massiccio del San Gottardo, le tre vallate si avvicinano, permettendo di valicare le Alpi con un solo passo: dalla Leventina (versante sud) alla valle della Reuss (versante nord).\nA nord delle Alpi e delle Prealpi (quando si raggiunge un'altitudine inferiore ai ) si estende l'Altipiano, delimitato a nord-ovest dai rilievi del Giura, a nord-est dal Lago di Costanza e a sud-ovest dal Lago Lemano. La regione ha un'altitudine compresa fra i 400 e i 600 metri ed \u00e8 interrotta da numerosi laghi. Poco a sud di Ginevra, dall'arco alpino si stacca la catena del Giura, che continua la sua estensione in territorio francese (Franca Contea). \u00c8 un massiccio poco elevato, mediamente attorno ai che delimita per l'Altipiano verso ovest e verso nord, il punto pi\u00f9 alto - la Cr\u00eate de la Neige - si trova in territorio francese a . Due fiumi delimitano a loro volta il Giura: il Rodano a ovest e l'Aare a nord. Poco sopra, all'estremit\u00e0 nord-occidentale della Svizzera, si trova la citt\u00e0 di Basilea che giace sul Bassopiano renano.\nOrografia.\nIn Svizzera svettano complessivamente 74 cime oltre i metri, di cui 55 completamente nel territorio svizzero e 19 al confine con l'Italia. Le dodici cime pi\u00f9 elevate sono tutte nelle Alpi vallesane. Il punto pi\u00f9 elevato \u00e8 rappresentato dai sul livello del mare della Punta Dufour del massiccio del Monte Rosa, poco distante dall'Italia, mentre la montagna pi\u00f9 alta interamente nel territorio della Confederazione \u00e8 il Dom, di , tra Zermatt e Saas Fee. Il monte svizzero (condiviso con l'Italia) pi\u00f9 noto al mondo \u00e8 probabilmente il Cervino, anche conosciuto come Matterhorn (), a sud di Zermatt. Anche il gruppo composto da Eiger (), M\u00f6nch () e Jungfrau () nelle Alpi bernesi \u00e8 uno dei panorami pi\u00f9 fotografati.\nGeologia.\nDifferenti fenomeni geologici hanno concorso alla formazione dell'attuale paesaggio e della natura del suolo elvetico. La geologia della Svizzera \u00e8 fortemente marcata dalla formazione delle Alpi (Orogenesi alpina). Geologicamente le Alpi sono montagne giovani: pur essendo costituite in massima parte da rocce del Mesozoico, sono sorte solo nel Cenozoico. Nel tardo Cretaceo avvenne una prima collisione fra la placca africana e quella euroasiatica (fase \"Eo-Alpina\"). In un secondo tempo (Oligocene e Miocene) la spinta fra le due placche port\u00f2 in superficie gli strati che si erano depositati sul fondo della Tetide durante il Triassico e il Giurassico (arenarie, marne, calcari e argille). Dai rilievi sgorgarono i primi fiumi che depositarono nel mare materiale di erosione, formando la molassa. In un'ultima fase (coincidente con il Pliocene) la collisione gener\u00f2 l'innalzamento della catena del Giura, portando in superficie anche gli strati di molassa.\nAi nostri giorni continua la convergenza delle due placche facendo proseguire l'innalzamento delle Alpi (dal millimetro al centimetro annui), bilanciato per\u00f2 dall'attivit\u00e0 erosiva. La Svizzera si ritrova oggi su una zolla tettonica relativamente calma, anche se la citt\u00e0 di Basilea \u00e8 stata distrutta da un sisma il 18 ottobre 1356 (forse il principale evento sismico dell'Europa centrale). Le regioni geologicamente pi\u00f9 attive sono la Fossa Renana e il Vallese. Riguardo alla natura del suolo, partendo da nord, il Giura \u00e8 costituito da pieghe calcaree, cui si sovrappongono nell'Altipiano (sino al Rigi) gli strati sovrapposti (non piegati) di molassa. Scomparsa la Molassa, riaffiora il calcare nelle Alpi settentrionali (Alpi calcaree del Nord). Le Alpi centrali (Bristen, San Gottardo) sono costituite da un massiccio granitico e nella falda pennidica (Sopraceneri) da gneiss, micascisti e dolomie. Ricompare il calcare nelle Prealpi meridionali (Sottoceneri) con gneis, dolomie, porfiriti e marmi.\nIdrografia.\nFiumi.\nI maggiori fiumi svizzeri, tra cui i grandi fiumi europei Reno e Rodano, nascono dal massiccio del San Gottardo, che d\u00e0 alla luce anche il Ticino, che scorre verso sud, e la Reuss, che forma a nord il lago dei Quattro Cantoni. Il corso d'acqua pi\u00f9 lungo nel territorio svizzero \u00e8 il Reno, lungo , seguito dal suo affluente Aar con e dal Rodano con . Il bacino idrografico del Reno e dell'Aar, suo affluente, raccoglie il 68% delle acque svizzere e le conduce nel Mare del Nord. Il 18% delle acque, raccolte dal Rodano e dal Doubs, confluisce nel Mediterraneo occidentale. Il 9,6% confluisce invece nell'Adriatico (il 9,3% attraverso il Ticino e il Po e lo 0,3% attraverso il Rio Ram e l'Adige). Il 4,4% delle acque, raccolte interamente dall'Inn, confluisce nel Mar Nero attraverso il Danubio.\nLa prossimit\u00e0 di alte vette rende i fiumi elvetici pericolosi durante vari mesi dell'anno (a causa della fusione delle nevi in primavera o delle forti precipitazioni in autunno), nel 1877 \u00e8 stata perci\u00f2 approvata la \"Legge federale sulla polizia delle acque\". Le grandi correzioni fluviali erano per\u00f2 cominciate decenni prima. Tra il 1711 e il 1714 venne incanalato il Kander (deviandolo verso il lago di Thun); tra il 1807 e il 1822 \u00e8 stato corretto il corso della Linth; tra il 1865 e il 1885 il Rodano (tra Briga e il lago Lemano); tra il 1868 e 1878 l'Aar (deviato nel lago di Bienne); tra il 1888 e il 1914 il Ticino (\u2192 Piano di Magadino) e la Maggia; infine tra il 1892 e il 1923 \u00e8 stato corretto il corso del Reno tra Coira e il lago di Costanza.\nLaghi.\nA causa della sua struttura topografica e dell'eredit\u00e0 lasciata dalle glaciazioni, il territorio svizzero ospita circa laghi; per la maggior parte si tratta di piccoli laghi di montagna (\u2192 Lago glaciale). Nel suo insieme, circa il 3,7% del territorio \u00e8 coperto da acque, ma a formare questa superficie concorrono in massima parte pochi grandi laghi. Lo specchio d'acqua con la maggior estensione in Svizzera \u00e8 il lago Lemano, al confine con la Francia (, di cui il 60% in territorio svizzero), formato dal Rodano, sulle cui rive si trovano Ginevra e Losanna. Con i suoi (di cui il 23,73% in territorio elvetico) il lago di Costanza (ted. \"Bodensee\"), al confine con Austria e Germania e formato dal Reno, \u00e8 solo leggermente meno esteso. A sud delle Alpi, il Lago di Lugano (\"o Ceresio\") e il lago Maggiore (o \"Verbano\") sono posti al confine con l'Italia. I laghi pi\u00f9 grandi completamente in territorio elvetico sono: il lago di Neuch\u00e2tel (), il lago dei Quattro Cantoni (ted. \"Vierwaldst\u00e4ttersee\", ) e il lago di Zurigo ().\nClima.\nNonostante la sua posizione all'interno del continente europeo, il clima del paese \u00e8 influenzato dall'Atlantico. Le correnti d'aria provenienti da occidente portano sui cieli svizzeri aria umida e mite, in modo da raffreddare il clima in estate e di mantenerlo temperato in inverno. Le precipitazioni sono abbondanti durante tutti i mesi dell'anno. Le regioni che si trovano a sud delle Alpi sono influenzate dal clima mediterraneo e registrano inverni pi\u00f9 caldi che al nord. Le valli alpine risultano riparate dalle forti precipitazioni e alcune hanno un clima pi\u00f9 secco delle regioni circostanti ( di acqua all'anno nelle Prealpi contro i circa 650 dell'Engadina e i 550 del Vallese). La variazione di temperatura nelle diverse localit\u00e0 svizzere \u00e8 influenzata soprattutto dall'altitudine. Sull'Altipiano (\"Mittelland\") le temperature vanno da in gennaio ai in luglio. Nel Sud del Ticino sono mediamente superiori di 1 o . Sopra i di altitudine le temperature oscillano dai -5\u00b0 in gennaio agli in luglio. Una singolarit\u00e0 del clima alpino \u00e8 costituita dal favonio (\"F\u00f6hn\"): vento che spira in direzione nord-sud al sud delle Alpi (e in senso inverso al nord delle stesse) creando delle zone miti e asciutte nei mesi invernali.\nPopolazione.\nDemografia.\nCon 198 abitanti per chilometro quadrato, la Svizzera \u00e8 senz'altro un paese densamente abitato. La popolazione tuttavia non si distribuisce in maniera uniforme sul territorio: \u00e8 riscontrabile, al contrario, una notevole differenza fra un cantone e l'altro (dai dei Grigioni, ai di Basilea citt\u00e0). La maggior parte della popolazione risiede sull'Altipiano (ted. \"Schweizer Mittelland\", fr. \"Plateau suisse\") dove, sul 30% della superficie elvetica, si concentrano i due terzi degli abitanti; qui si raggiunge una densit\u00e0 media di 450 abitanti per chilometro quadrato. Una densit\u00e0 poco pi\u00f9 elevata si registra anche all'estremit\u00e0 meridionale del Paese, nei distretti di Lugano () e di Mendrisio (454 ab/km\u00b2).\nIl primo censimento federale venne eseguito nel 1850: si contarono 2'392'740 abitanti. Per gli anni precedenti sono presenti solo delle stime. Si calcola che la popolazione del Paese raddoppi\u00f2 una prima volta tra il 1400 e il 1700 (passando da 0,6 a 1,2 milioni), raddoppi\u00f2 una seconda volta tra il 1700 e il 1850 (da 1,2 a 2,4 milioni) e raddoppi\u00f2 una terza volta tra il 1850 e il 1950 (da 2,4 a 4,8 milioni). A partire dal 1950 l'incremento si \u00e8 fatto ancora pi\u00f9 rapido: annualmente la popolazione \u00e8 cresciuta di unit\u00e0 nel decennio 1950-1960 e di unit\u00e0 nel decennio 1960-1970. A partire dal 1970, l'aumento \u00e8 continuato, ma con un ritmo meno elevato: unit\u00e0 all'anno nel decennio 1970-1980, all'anno nel decennio 1980-1990, all'anno nel decennio 1990-2000 e all'anno nell'ultimo decennio (2000-2010). Nella prima met\u00e0 del Novecento le ragioni dell'aumento vanno ricercate nell'incremento naturale, nell'allungamento della speranza di vita (43 anni nel 1880; 80,5 nel 2007) e nell'abbattimento della mortalit\u00e0 infantile (134\u2030 nel 1904; 19\u2030 nel 1964; 9\u2030 nel 1980; 4,4\u2030 nel 2009). Nella seconda met\u00e0 del Novecento (dato il tasso di fecondit\u00e0 \u2013 di 1,2 figli per inferiore alla soglia di sostituzione) l'incremento \u00e8 invece da attribuire unicamente all'immigrazione.\nImmigrazione.\nLa Svizzera \u00e8 un paese di immigrazione da lunga data: nel 1830 gli immigrati rappresentavano il 2,1% della popolazione, cresciuti al 18,3% nel 1913. Da allora il numero \u00e8 rimasto, in termini percentuali, praticamente costante. Nel 2012 gli stranieri rappresentavano circa il 22,7% della popolazione, facendo della Svizzera il paese europeo con la pi\u00f9 alta presenza di immigrati dopo il Lussemburgo. Annualmente viene naturalizzato circa un decimo della popolazione straniera (ma la tendenza \u00e8 in aumento: le naturalizzazioni sono triplicate dal 1992 al 2005). Nel 2005 circa un terzo della popolazione residente era immigrato o discendente di immigrati. Secondo i dati del 2012, la maggior parte degli stranieri proviene dall'Italia (16,2% \u2192 Italo-svizzeri), dalla Germania (15,7%), dal Portogallo (13,0%), dalla Francia (5,6%), dalla Serbia (5,4%) e dalla Spagna (3,8%). Nel 2009, residenti avevano acquisito la cittadinanza elvetica.\nA coloro che emigrano in Svizzera per ragioni economiche, vanno aggiunti circa richiedenti l'asilo, pari allo 0,21% della popolazione: una percentuale - tradizionalmente - pi\u00f9 alta di quella dei paesi vicini.. In passato la Svizzera ha offerto asilo politico a interi gruppi di persone in fuga da situazioni particolari. Durante la seconda guerra mondiale la Svizzera accolse oltre profughi civili (pari all'1,2% della popolazione svizzera di allora: dall'Italia, dalla Francia, dalla Polonia, dall'Unione sovietica, dalla Germania e apolidi; complessivamente erano ebrei). Nel 1956 vennero accolti rifugiati provenienti dall'Ungheria, nel 1968 circa rifugiati provenienti dalla Cecoslovacchia, nel 1973 oltre rifugiati provenienti dal Cile e altri provenienti dal Sud-est asiatico. Nel 1981 provenienti dalla Polonia. A partire dagli anni novanta il flusso si \u00e8 intensificato: la Svizzera ha accolto circa bosniaci (dal 1992) e kosovari (dal 1999). A partire dal 2000 la principale comunit\u00e0 di rifugiati \u00e8 quella eritrea.\nOltre agli stranieri che trasferiscono il loro domicilio in Svizzera, nel paese entrano giornalmente (o settimanalmente) circa (il numero varia annualmente) frontalieri (lavoratori domiciliati nei paesi vicini che passano regolarmente il confine per lavorare, attratti da migliori condizioni di lavoro). Nel 2012 i frontalieri registrati erano . Oltre la met\u00e0 proviene dalla Francia (), quindi dall'Italia (), dalla Germania (), dall'Austria () e da altri paesi europei (967). La maggior parte dei frontalieri si concentra nella regione lemanica (), nella Svizzera nord-occidentale () e nel Cantone Ticino ().\nEmigrazione.\nFino al 1900 il saldo migratorio svizzero era passivo: coloro che lasciavano la Svizzera erano pi\u00f9 numerosi di quelli che vi arrivavano. Tradizionalmente, prima che la Costituzione del 1848 lo proibisse, il mestiere pi\u00f9 praticato dagli svizzeri all'estero era quello del mercenario: si calcola che dal 1400 al 1848 oltre due milioni di svizzeri combatterono nelle guerre europee. Tra la met\u00e0 dell'Ottocento e la prima guerra mondiale emigrarono dalla Svizzera circa persone. La maggior parte si diresse verso gli Stati Uniti (New Bern, 1710; Purrysburg, 1731; \u2192 Emigrazione svizzera negli Stati Uniti), il Brasile (Nova Friburgo, 1819), l'Argentina (Villa Lugano, 1908), l'Uruguay (Nueva Helvecia, 1862; Nouvelle Berne, 1869), l'Australia e il Sud Africa.\nAccanto all'emigrazione economica, vi \u00e8 stata, a partire dal XVI secolo, la fuga da persecuzioni religiose. In particolare furono gli Anabattisti nel Cinquecento a dover abbandonare la Svizzera. Alla fine del Seicento, una nuova ondata di persecuzioni invest\u00ec la comunit\u00e0 mennonita: nel 1693 Jakob Ammann (il fondatore della comunit\u00e0 Amish) e i suoi seguaci dovettero rifugiarsi prima sulle Alpi quindi, nel 1720, in Pennsylvania e successivamente nell'Indiana (Berne, 1852) dove hanno potuto conservare le loro peculiarit\u00e0 sino a oggi. Per designare gli svizzeri emigrati all'estero, si parla di \"Quinta Svizzera\" (dopo le quattro realt\u00e0 linguistiche nazionali). I cittadini svizzeri che risiedono all'estero sono circa (quasi il 10% degli svizzeri che vivono in patria): la maggior parte di essi risiede in Francia (), negli Stati Uniti (), in Germania (), in Italia (), in Canada (), nel Regno Unito (), in Spagna (), in Australia (), in Argentina (), in Brasile (), in Israele () e in Sudafrica ().\nReligione.\nA livello federale la Svizzera non ha una religione di Stato. La libert\u00e0 di culto \u00e8 garantita dall'Articolo 49 della Costituzione federale del 1874, mentre la Costituzione del 1999 prevede, all'Articolo 15, \"la libert\u00e0 di credo e di coscienza\".\nNel 2018, in Svizzera il 37,2% ( persone) della popolazione totale sono membri della Chiesa cattolica, e il 24,7% ( persone) sono membri della Chiesa evangelica riformata (100%: persone).\nDal 2000 (l'ultimo censimento realizzato nel modo classico) non esistono pi\u00f9 dati relativi alla religione della popolazione totale. Ma dal 2010 una rilevazione strutturale \u00e8 realizzata ogni anno dall'Ufficio federale di statistica.\nSecondo la rilevazione strutturale del 2018 il panorama religioso svizzero \u00e8 piuttosto variegato: la religione maggiormente praticata \u00e8 quella cattolica che raccoglie, tuttavia, meno della met\u00e0 dei credenti dai 15 anni in su, il 35,2%. Alla Chiesa evangelica riformata aderisce il 23,1%, e altri cristiani costituiscono il 5,6% della popolazione dai 15 anni in su. L'Islam \u00e8 la terza religione per numero di credenti: il 5,3% della popolazione dai 15 anni in su. La comunit\u00e0 ebraica (presente sul territorio elvetico prima della costituzione della Svizzera) \u00e8 concentrata oggi soprattutto nelle citt\u00e0, dove \u00e8 organizzata in comunit\u00e0: rappresenta lo 0,2% della popolazione dai 15 anni in su. Secondo l'Ufficio federale di statistica, il 28,0% della popolazione dai 15 anni in su non aderisce ad alcuna religione e il 1,4% non fornisce alcuna indicazione.\nSi discostano dai dati ufficiali quelli raccolti nel 2005 dall'Eurobarometro. Secondo l'istituto europeo: il 48% dei cittadini afferma di \u201ccredere nell'esistenza di Dio\u201d, il 39% sostiene di credere \u201cin una sorta di spirito o di una forza vivente\u201d, mentre il 9% ha dichiarato di \u201cnon credere n\u00e9 nell'esistenza di un Dio n\u00e9 in quella di uno spirito vivente.\u201d\nLingue.\nLingue nazionali e ufficiali.\nLe lingue parlate in Svizzera sono \"quattro\", ossia, in ordine per numero di locutori materni: il tedesco, il francese, l'italiano e il romancio.\nLe prime tre lingue sono definite \"nazionali e ufficiali\" a livello federale. Dal 1938 anche il romancio \u00e8 \"lingua nazionale\" e dal 1999 \u00e8 inoltre lingua ufficiale \"nei rapporti [della Confederazione] con le persone di lingua romancia\". Vale a dire che ogni documento ufficiale pubblicato in Svizzera deve essere disponibile in tedesco, francese e italiano, mentre se ne fornisce una versione in romancio solo su richiesta.\nL'organizzazione del sistema scolastico \u00e8 lasciata ai singoli cantoni, quindi in ogni cantone l'insegnamento viene impartito nella lingua o nelle lingue ufficiali del cantone mentre \u00e8 obbligatorio lo studio di almeno un'altra delle tre lingue nazionali. Ogni cittadino svizzero ha il diritto di potersi rivolgere alle istituzioni nazionali in una delle tre lingue ufficiali e di ricevere risposta in tale lingua. Ci\u00f2 vale anche per i romanci. Questo plurilinguismo, per\u00f2, non vale a livello dei cantoni e dei comuni, in cui ogni territorio decide indipendentemente sulle questioni linguistiche a livello locale.\nI confini fra i cantoni svizzeri non ricalcano quasi mai i confini linguistici: vi sono, al contrario, cantoni plurilingui. In 17 cantoni si parla solo tedesco, in 4 cantoni solo francese (nel Canton Giura esiste un unico comune di lingua tedesca, Ederswiler). Il Canton Vallese, il Canton Berna e il Canton Friburgo sono bilingui, tedesco e francese. Il Cantone Ticino \u00e8 l'unico di lingua italiana (solo il comune di Bosco Gurin \u00e8 bilingue italiano-tedesco). Il Canton Grigioni \u00e8 l'unico trilingue: tedesco, italiano e romancio. Nel 2013, il tedesco era parlato dal 64,5% degli svizzeri, il francese dal 22,6% (in 7 cantoni), l'italiano dall'8,3% e il romancio dallo 0,5%. Il 21,0% della popolazione parla una lingua non nazionale. Queste percentuali includono, infatti, i residenti nel Paese senza cittadinanza elvetica (23,8% della popolazione alla fine del 2013). Se si tiene invece conto solo dei cittadini svizzeri, la ripartizione linguistica, secondo i dati censuali dell'anno 2000, era la seguente: germanofoni 72,5%, francofoni 21,0%, italofoni 4,3%, romanciofoni 0,6%, altri 1,6%.\nLa percentuale delle lingue non nazionali parlate come prima lingua nelle case svizzere \u00e8 aumentata da meno dell'un per cento del 1950 al 21% per cento nel 2012, per lungo tempo a spese del tedesco. Le lingue principali dei residenti svizzeri dal 1950 al 2012, in percentuali, sono le seguenti:\nLingue senza riconoscimento ufficiale.\nGli svizzeri germanofoni comunicano tra di loro usando in stragrande maggioranza un gruppo di dialetti tedeschi, spesso definiti unitariamente svizzero tedesco (\"Schwitzerd\u00fctsch\" \u2192 tedesco alemanno). L'uso del dialetto si intensific\u00f2 a causa della volont\u00e0 della comunit\u00e0 germanofona di differenziarsi dai tedeschi in seguito alla spinta pangermanista che coinvolse i tedescofoni fra la fine del XIX secolo e il periodo nazionalsocialista, quando in Svizzera il tedesco standard era pi\u00f9 diffuso. In conseguenza di tale processo, il dialetto si \u00e8 rapidamente diffuso anche nei mass-media elettronici e nella societ\u00e0 dello spettacolo a partire dalla seconda met\u00e0 del Novecento. Grazie a quest'evoluzione, lo \"svizzero tedesco\" viene ora utilizzato automaticamente in quasi tutti i registri linguistici del parlato.\nIn alcune zone rurali del Vallese, del Giura e del canton Friburgo \u00e8 parlato invece il patois romando, un dialetto della lingua arpitana o francoprovenzale; si \u00e8 anche discusso della possibilit\u00e0 di dargli uno status simile a quello del romancio.\nCiononostante, il patois romando non \u00e8 quasi pi\u00f9 parlato: in effetti, solo pochi anziani lo conoscono; l'unico caso eccezionale risulta quello del comune di Evol\u00e8ne, nel Vallese, dove risulta ancora trasmesso di generazione in generazione. Tale debolezza \u00e8 il risultato di una politica messa in atto dagli stessi cantoni romandi che cominci\u00f2 all'inizio dell'Ottocento, quando dalla popolazione il romando veniva considerato una lingua per barbari e incolti (a differenza delle zone germanofone e italofone, dove il proprio idioma viene considerato un simbolo della propria identit\u00e0): tutto questo ha portato il patois sull'orlo dell'estinzione (lo \u00e8 ancora oggi). A partire dagli anni '70 vi \u00e8 stato un cambiamento e sono nati i primi progetti per la sua tutela, primo tra tutti nel Giura, che, dopo la sua nascita come cantone, ha scritto nella propria costituzione l'obbligo della sua tutela; infatti, fu il primo cantone ad introdurre corsi scolastici facoltativi per il patois. Oggigiorno esistono varie associazioni a difesa del patois che si impegnano a raccogliere i detti e le parole nelle sue varie forme.\nNel Cantone Ticino e nel Grigioni italiano sono molto diffuse nella comunicazione quotidiana variet\u00e0 lombarde, come il \"comasco\" (parlato nella parte meridionale del Cantone Ticino), il \"ticinese\" (parlato nella parte settentrionale del cantone omonimo e nel Moesano del Canton Grigioni), \"poschiavino\" e \"bregagliotto\" (varianti del dialetto valtellinese parlate nelle valli omonime del Canton Grigioni). L'idioma lombardo, riconosciuto dall'UNESCO come lingua regionale, non \u00e8 riconosciuto dal Cantone Ticino come lingua ufficiale, ma \u00e8 sostenuto da varie iniziative cantonali tra cui il Centro di dialettologia e etnografia che ha pubblicato un dizionario, un lessico e una raccolta dei documenti orali.\nAccanto ai dialetti presenti nelle tre regioni linguistiche, nel corso dei secoli, gli Jenisch svizzeri (e altri itineranti associati alla loro comunit\u00e0) elaborarono una lingua propria, lo Jenisch, imparentata con un dialetto tedesco tardomedievale (il \"Rotwelsch\"). Lo \"Jenisch\" \u00e8 conosciuto da circa persone ( nell'Europa centrale).\nIl serbocroato, infine, viene parlato o compreso dall'1,5% della popolazione residente in Svizzera. Si tratta di immigrati o discendenti di immigrati provenienti dai Paesi della ex Jugoslavia (soprattutto Serbia, Croazia e Bosnia).\nOrdinamento dello Stato.\nSuddivisione amministrativa.\nLa Svizzera politicamente \u00e8 una federazione di 26 stati chiamati cantoni, \u00e8 stata una Confederazione solo fino al 1848. Da quell'anno, pur mantenendo il nome di \"Confederazione\", si \u00e8 trasformata in una repubblica federale. Tradizionalmente \u00e8 sempre stata divisa in cantoni, termine tuttora ufficialmente e correntemente usato per indicare i vari stati, poich\u00e9 la maggioranza di essi sono coestensivi con gli omonimi cantoni tradizionali (per esempio \"Repubblica e Cantone del Ticino, R\u00e9publique et Canton de Neuch\u00e2tel\"). Appenzello Esterno e Interno, Basilea citt\u00e0 e Campagna, Nidvaldo e Obvaldo erano, fino alla revisione della Costituzione del 1\u00ba gennaio 2000, ufficialmente chiamati semicantoni. Oggi la Costituzione li definisce \"cantoni\". Essi continuano tuttavia a disporre di mezzo voto ciascuno nelle votazioni in cui \u00e8 richiesta la maggioranza dei cantoni e dispongono di un solo rappresentante ciascuno al Consiglio degli Stati, contro i due degli altri Cantoni.\nEnclavi.\nB\u00fcsingen am Hochrhein e Campione d'Italia sono enclavi estere in Svizzera. Il comune tedesco di B\u00fcsingen confina a nord con il Canton Sciaffusa e a sud con i Cantoni Zurigo e Turgovia, e appartiene allo spazio doganale svizzero. Campione d'Italia si trova all'interno del Cantone Ticino, sul Lago di Lugano, poich\u00e9 il Lago \u00e8 extraterritoriale e alcune sue coste appartengono alle province italiane di Como e Varese. Il territorio di Campione d'Italia non rientra nello spazio doganale svizzero e, dal 1\u00ba gennaio 2020, forze di polizia italiane e svizzere sorvegliano il confine del comune, essendo questo entrato nell\u2019area doganale europea a seguito della risoluzione 2018/0124 del 14 maggio 2018.\nCitt\u00e0 principali.\nLe due principali aree metropolitane svizzere, centri demografici ed economici, sono la regione di Zurigo e quella del lago di Ginevra (detta \"Arco Lemanico\") che comprende le citt\u00e0 di Ginevra e Losanna. Le due aree contengono entrambe circa 2 milioni di abitanti. Altre grandi citt\u00e0 sono Basilea e Berna che svolgono un ruolo maggiore nell'industria e nell'amministrazione.\nLugano \u00e8 il centro urbano pi\u00f9 importante sul versante sud delle Alpi svizzere. Si distinguono anche, se non per il numero di abitanti ma per le loro posizioni particolari, le citt\u00e0 di La Chaux-de-Fonds a oltre metri di altitudine nell'arco del Giura e quella di Davos che, a metri di quota, pu\u00f2 essere considerata la citt\u00e0 pi\u00f9 elevata d'Europa.\nI comuni pi\u00f9 estesi sono Scuol (438 chilometri quadrati), Glarona Sud (430 chilometri quadrati), Davos (284 chilometri quadrati) e Bagnes (282,6 chilometri quadrati).\nIstituzioni.\nUniversit\u00e0.\n\u00c8 al 1460 che risale la fondazione della pi\u00f9 antica universit\u00e0 svizzera: l'Universit\u00e0 di Basilea: L'Universit\u00e0 \u00e8 stata fondata in collegamento con il Concilio di Basilea, Ferrara e Firenze. L'atto di fondazione, sotto forma di bolla papale da parte di Papa Pio II il 12 novembre 1459, vide la cerimonia ufficiale di apertura il 4 aprile 1460\nOrdinamento scolastico.\nL'istruzione in Svizzera \u00e8 organizzata in diverse maniere perch\u00e9 la costituzione delega l'autorit\u00e0 per il sistema scolastico ai cantoni. Ci sono scuole pubbliche e private, tra cui molte scuole internazionali rinomate, ma la maggioranza degli studenti frequenta le istituzioni pubbliche. La scuola dell'obbligo ha una durata di 11 anni in tutti i cantoni e comincia a circa 4 anni, \u00e8 divisa tra scuola dell'infanzia, scuola elementare e secondaria I. Tradizionalmente, la prima lingua straniera nelle scuole \u00e8 sempre stata una delle altre lingue nazionali, anche se di recente (2002) l'inglese \u00e8 stato introdotto come prima lingua in alcuni cantoni. Alla fine della scuola dell'obbligo la maggioranza degli studenti sceglie di proseguire gli studi con la scuola secondaria II, che ha una durata di tre o quattro anni. Altri scelgono la via della formazione professionale.\nForze armate.\nL'esercito svizzero (ted. \"Schweizer Armee\", fr. \"Arm\u00e9e suisse\", rom. \"Armada svizra\") \u00e8 composto dalle forze terrestri e dalle forze aeree (ted. \"Schweizer Luftwaffe\", fr. \"Forces a\u00e9riennes suisses\", rom. \"Aviatica militara svizra\"). Senza sbocco al mare, la Svizzera non possiede una marina militare, bench\u00e9 vengano impiegate imbarcazioni militari per il pattugliamento dei laghi frontalieri.\nLa particolarit\u00e0 dell'esercito svizzero \u00e8 il sistema di milizia. I soldati professionisti (istruttori militari e soldati di guardia alle ambasciate svizzere in alcuni Paesi) costituiscono solo il 5% del personale militare. Il resto \u00e8 formato da cittadini tra i 20 e i 34 anni di et\u00e0 (in certi casi fino ai 50 anni). Agli Svizzeri viene proibito di servire in eserciti stranieri, fatta eccezione per la Guardia Svizzera Pontificia.\nLa struttura del sistema di milizia implica per il soldato il mantenimento al suo domicilio dell'equipaggiamento personale, incluso il noto coltellino militare e l'arma personale (solitamente il fucile d'assalto SIG-550). L'obbligo di servizio riguarda tutti i cittadini svizzeri maschi; le donne possono servire su base volontaria. I coscritti ricevono l'ordine di marcia generalmente verso i 19 anni. Il reclutamento avviene su base distrettuale. Ogni anno nuove reclute vengono addestrate per un periodo di tempo compreso tra le 18 e le 21 settimane. Il modello \"Esercito XXI\" \u00e8 stato adottato per votazione nel 2003, e ha sostituito il precedente \"Esercito 95\": la riforma ha comportato una riduzione degli effettivi da a unit\u00e0, delle quali in servizio attivo e riservisti.\nL'esercito svizzero \u00e8 nel complesso poco costoso: nel 2010 la Confederazione ha speso circa 4,141 miliardi di franchi per la difesa, che rappresentano lo 0,8% del PIL svizzero. Nell'Esercito svizzero il grado di generale viene attribuito solo in caso di guerra, quando il Consiglio federale dichiara la mobilitazione. Dopo la guerra del Sonderbund, quando venne eletto generale Guillaume-Henri Dufour, sono state dichiarate tre altre mobilitazioni: in occasione della guerra franco-prussiana nel 1870 (venne eletto generale Hans Herzog), all'inizio della prima guerra mondiale (generale Ulrich Wille) e nel settembre 1939, in seguito all'attacco alla Polonia da parte della Germania (generale Henri Guisan). In ossequio alla sua neutralit\u00e0 la Svizzera non partecipa ai conflitti militari esteri, militi disarmati possono tuttavia essere impiegati in missioni di pace: soldati svizzeri svolgono, per esempio, missioni di sorveglianza al confine fra le due Coree. Nel 1992 e 2007 si sono verificate \u2014 in entrambi i casi per sbaglio \u2014 due invasioni accidentali del Liechtenstein.\nNel 2010 il Servizio di Informazione Strategico (\"SND\" in tedesco, \"SRS\" in francese) e il Servizio di Analisi e Prevenzione (\"DAP\" in tedesco, \"SAP\" in francese) sono stati raggruppati nel Servizio delle attivit\u00e0 informative della Confederazione (ted. \"Schweizer Nachrichtendienste\", fr. \"Services de renseignements suisse\"). I compiti del servizio di informazione sono: le indagini sul terrorismo e sulla proliferazione di armi non convenzionali, la prevenzione di attacchi contro le infrastrutture e la raccolta di informazioni sensibili. Dal 2000 il Dipartimento militare gestisce anche il sistema di intercettazioni Onyx. Ricevitori per l'ascolto e il vaglio del traffico di informazioni sono posizionati nella localit\u00e0 di Zimmerwald (BE), Heimmenschwand-Buchholterberg (BE) e Leuk (VS).\nPolitica.\nPolitica interna.\nLa base della Confederazione \u00e8 la Costituzione del 1848, che \u00e8 stata modificata nel 1874 ed \u00e8 rimasta inalterata fino alla votazione del 1999 quando il popolo adott\u00f2 una \"magna charta\" totalmente rinnovata.\nTra gli stati moderni, la Svizzera \u00e8 il solo a essere governato per mezzo della Democrazia diretta.\nIl parlamento svizzero, inoltre, non \u00e8 composto da politici professionisti. Le camere federali si riuniscono quattro volte all'anno per tre settimane. Questo permette ai parlamentari di lavorare tra una sessione e l'altra. Nonostante i problemi che comporta il sistema dei politici part-time (\"di milizia\"), vi \u00e8 una forte opposizione popolare a una sua eventuale modifica, poich\u00e9 \u00e8 convinzione comune che nella situazione attuale i parlamentari siano pi\u00f9 vicini ai problemi dei cittadini elettori e che, facendo anch'essi parte del mondo del lavoro, possano portare la loro esperienza professionale all'interno delle discussioni parlamentari.\nAmministrazione pubblica.\nA livello federale l'amministrazione pubblica svizzera risulta divisa in sette dipartimenti (ministeri), alla guida dei quali si trovano i sette consiglieri federali:\nSempre a livello federale il potere legislativo \u00e8 esercitato da due camere, il Consiglio Nazionale e il Consiglio degli Stati. I cantoni svizzeri mantengono gran parte della loro sovranit\u00e0. In alcuni piccoli cantoni (Appenzello, Glarona e Untervaldo) \u00e8 ancora in vigore la pratica della \"Landsgemeinde\": l'assemblea dei cittadini si riunisce all'aperto e vota per alzata di mano.\nIl budget dell'amministrazione pubblica viene deciso dal Parlamento che, in caso di aumento delle imposte, deve obbligatoriamente sottoporre la richiesta al popolo svizzero attraverso un referendum. Nel 2009 nelle casse federali sono entrati circa milioni di franchi e sono stati spesi circa milioni di franchi (la differenza \u00e8 stata accantonata per ridurre ulteriormente il debito pubblico).\nPolitica estera.\nLa politica estera della Svizzera \u00e8 improntata da cinque secoli (dal 1515) alla neutralit\u00e0. Questo non ha impedito di sviluppare, soprattutto negli ultimi anni, una politica estera attiva, tesa ad appianare le divergenze fra stati terzi (\"i buoni uffici\"), a promuovere attivamente i diritti umani e a garantire le basi naturali della vita (l'impegno per lo sviluppo e l'affermazione di un sistema ambientale internazionale). Oltre a ospitare la sede delle Nazioni Unite, la Svizzera \u00e8 la patria e la sede di due grandi organizzazioni internazionali: la Croce Rossa, fondata a Ginevra, e il World Wildlife Fund (WWF), fondato a Zurigo, ma con sede a Gland, nel Canton Vaud. Nel 1960 la Svizzera ha dato vita all'Associazione europea di libero scambio (AELS), ne \u00e8 tuttora membro insieme con la Norvegia, il Liechtenstein e l'Islanda. Nel 1963 la Svizzera ha aderito al Consiglio d'Europa e nel 1975 all'Organizzazione per la Sicurezza e la Cooperazione in Europa (OSCE). Membro anche dell'Organizzazione per la Cooperazione e lo Sviluppo Economico (OECD), nel 1992 la Confederazione \u00e8 entrata a far parte del Fondo Monetario Internazionale (FMI) e nella Banca Mondiale (WB). Il 10 settembre 2002, con l'approvazione popolare, la Svizzera \u00e8 entrata a far parte dell'Organizzazione delle Nazioni Unite (ONU), come centonovantesimo Stato.\nLa Svizzera e l'Unione europea.\nIn generale la Svizzera affronta la politica europea, cos\u00ec come quella estera, con prudenza e pragmatismo. Dopo il fallimento di alcuni referendum su un'eventuale adesione (ma con margini molto ristretti: il primo di questi, sullo Spazio economico europeo nel 1992, venne respinto dal 50,3% dei votanti), la Svizzera ha scelto una via basata su accordi bilaterali con l'Unione europea. Nel 2000 un importante pacchetto di 7 accordi, rispettivamente su libera circolazione delle persone, trasporto aereo, trasporti terrestri, agricoltura, ostacoli tecnici al commercio, appalti pubblici e ricerca, ha avuto l'avallo popolare. Questo pacchetto di 7 accordi \u00e8 tenuto insieme dalla cosiddetta \"clausola ghigliottina\", ossia che se uno solo dei 7 accordi viene messo in discussione, cade l'intero pacchetto. Nel giugno del 2005 la Svizzera ha aderito agli accordi di Schengen, negoziandone l'attuazione pratica in modo da mantenere controlli saltuari alle frontiere, e reclamando un eventuale diritto di rescissione.\nIl 25 settembre 2005, un altro referendum ha esteso l'accordo della libera circolazione delle persone ai 10 Paesi entrati nell'UE nel 2004 (il referendum riguardava solo questo accordo, in quanto gli altri 6 si erano gi\u00e0 automaticamente estesi ai nuovi Paesi).\nIl 26 novembre 2006, sulla scia delle trattative bilaterali in corso, un ulteriore referendum ha permesso l'approvazione della \"Legge federale sulla cooperazione con i Paesi dell'Est\": tale legge funge da base legale per il versamento di un miliardo di Franchi svizzeri (650 milioni di Euro), che avviene a tappe nell'arco di 10 anni, dal 2006 al 2016, a sostegno dello sviluppo sociale ed economico dei 10 Paesi che hanno aderito all'UE nel 2004. Il 12 dicembre 2008 la Confederazione \u00e8 entrata nell'area Schengen come 25\u00ba Paese. Da allora non vi \u00e8 pi\u00f9 nessun controllo alla frontiera per le persone, mentre sono stati mantenuti i controlli per le merci. L'8 febbraio 2009 il popolo svizzero \u00e8 stato chiamato a rispondere attraverso un referendum alla domanda se allargare l'accordo sulla libera circolazione delle persone anche alla Romania e alla Bulgaria e al rinnovo dello stesso accordo con gli altri stati Europei; il risultato \u00e8 stato positivo con il 59,6% di preferenze.\nEconomia.\nCondizioni economiche.\nLa Svizzera \u00e8 una stabile e moderna economia di mercato. Detiene il \"primato\" della libert\u00e0 economica in Europa (2010) e il primato della competitivit\u00e0 a livello mondiale (2009, 2010 e 2011). Fino alla prima rivoluzione industriale, l'economia elvetica si basava quasi unicamente sull'agricoltura, come nella larghissima maggioranza degli altri stati europei. Tuttavia le novit\u00e0 in campo tessile provenienti dal Regno Unito trovarono terreno molto fertile, questo permise al paese di diventare uno degli Stati pi\u00f9 industrializzati d'Europa. Dall'industria tessile nacquero quella meccanica (iniziatasi con la produzione di telai meccanici) e quella chimica (nata dalla produzione di coloranti per i tessili). La Svizzera, nonostante le ridotte dimensioni del mercato interno, riusc\u00ec a cavalcare la seconda rivoluzione industriale: dall'industria meccanica nacque successivamente la meccanica di precisione, mentre dall'industria chimica nacque quella farmaceutica. Parallelamente, anche su pressione dei paesi vicini, la Svizzera si impegn\u00f2 nella costruzione di linee ferroviarie che attraversavano il paese. A seguito di questi grandi cantieri nacquero le grandi banche industriali (Credit Suisse e, successivamente, dopo varie fusioni, UBS). La fusione tra Unione di Banche Svizzere (UBS) e Societ\u00e0 di Banche Svizzere (SBS) per creare l'odierna UBS avvenuta nel 1998 segn\u00f2 una grande svolta nella storia dell'economia svizzera e della banca, che finalmente poteva competere con i leader mondiali di private banking, investment banking, private equity e wealth management.\nA Zurigo vi \u00e8 la sede della borsa Svizzera, il SIX Swiss Exchange, che ricopre un ruolo molto importante in campo internazionale, soprattutto nel settore finanziario e nel commercio dell'oro. Con una capitalizzazione di circa miliardi di dollari americani, il SIX Swiss Exchange \u00e8 la quindicesima borsa del pianeta e la quinta in Europa (dopo l'Euronext, Londra, Madrid e Francoforte). Alla neutralit\u00e0 e all'isolazionismo politico della Svizzera fa da contrappeso la forte integrazione della sua economia con quella mondiale (in particolare con l'Unione europea). Le imprese svizzere, in parte grazie alla stabilit\u00e0 politica del paese, si sono internazionalizzate, soprattutto nella seconda met\u00e0 del Novecento. Oggi la Svizzera annovera parecchie e dinamiche imprese transnazionali: Nestl\u00e9 (alimentari), ABB (tecnologia per l'energia), Holcim (cemento), UBS e Credit Suisse (banche), Swatch e Rolex (orologi), Swiss Life e Swiss Re (assicurazioni), Novartis, Hoffmann-La Roche e Actelion (farmaci), Lonza (biotecnologie), Synthes (ingegneria biomedica), Syngenta (fertilizzanti). Inoltre, nonostante le ridotte dimensioni, la Svizzera si trova al \"centro dei grandi flussi monetari mondiali\": nel 2010 \u00e8 stata, in termini assoluti, il \"sesto Paese per investimenti effettuati all'estero\" (911,5 miliardi di dollari) e il decimo per investimenti esteri ricevuti (576,2 miliardi di dollari);; in termini pro-capite \u00e8 al primo posto.\nEnergia.\nLo sviluppo dell'economia energetica \u00e8 stato analogo al resto dell'Europa. Ci sono tre periodi nella storia dello sfruttamento energetico. Prima della met\u00e0 del XIX secolo, l'economia energetica era circoscritta all'ambito locale e impiegava soprattutto legname (industria del legno, carbonaia) e biomassa (lavoro umano e animale), risorse quindi in gran parte rinnovabili. In maniera limitata venivano anche sfruttate l'energia eolica per la navigazione e quella idrica, la torba e, dal XVIII secolo, anche il carbone indigeno. Dal 1860 per un secolo, la societ\u00e0 industriale usava il carbone come principale fonte energetica, che doveva importare in grandi quantit\u00e0.\nDal 1940 prese piede l'uso dell'energia idroelettrica, venne sfruttata grazie a centrali fluviali e alle prime grandi dighe, tra le quali alcune superiori ai 200 metri di altezza: Mauvoisin (1957), Grande Dixence (1961), Luzzone (1963) e Vogorno (1965); occup\u00f2 comunque una percentuale limitata rispetto al carbone per quanto riguarda i consumi. Dopo gli anni 1960, la societ\u00e0 dei consumi copr\u00ec il proprio fabbisogno energetico principalmente con il petrolio e il gas naturale e in misura minore con l'energia idroelettrica e il carbone e pi\u00f9 tardi anche con l'energia nucleare (G\u00f6sgen, Leibstadt). La decisione di munirsi di centrali nucleari era stata determinata, durante il periodo della guerra fredda, dalla necessit\u00e0 di produrre uranio arricchito per la produzione di ordigni nucleari, atti alla difesa del paese da parte di paesi aggressori.\nCon l'occasione, furono pure approntati rifugi antiatomici, al fine di dare rifugio e accoglienza, limitati per\u00f2 a solo il 30% della popolazione medesima.\nIn seguito alla crisi petrolifera e al crescente inquinamento dell'ambiente si \u00e8 ricorso anche a fonti energetiche alternative, sebbene in un modo limitato. I due assi portanti della politica energetica svizzera sono diventati la promozione delle energie rinnovabili e l'incoraggiamento dell'efficienza energetica.\nNel 2011, il governo svizzero si \u00e8 prefissato di arrivare nel 2050 a una riduzione del 100% della produzione di energia nucleare, sostituendola con fonti pulite, senza per\u00f2 fissare obiettivi intermedi graduali.\nTrasporti.\nLa rete di trasporti in Svizzera \u00e8 molto ben sviluppata: le ferrovie coprono in modo capillare tutto il territorio. Gli autopostali collegano innumerevoli stazioni alle localit\u00e0 pi\u00f9 discoste. Il tariffario \u00e8 unificato tra treni, autobus, battelli, funivie, ecc. Da una biglietteria automatica delle Ferrovie Federali Svizzere \u00e8 possibile selezionare la maggior parte delle destinazioni, anche se fanno capo ad altre imprese di trasporti. Un sistema d'orario cadenzato fu istituito gi\u00e0 negli anni settanta-ottanta.\nDal 2004, oltre all'apertura della Ferrovia Mattstetten-Rothrist, tra Berna e Zurigo, un sistema di nodi in corrispondenza dei principali centri ha migliorato la connettivit\u00e0 tra le regioni, nell'ambito del programma di ammodernamento chiamato Ferrovia 2000. La maggior parte dei treni di lunga percorrenza entrano in stazione nei 10 minuti precedenti o successivi l'ora in punto. \u00c8 quindi possibile ripartire nei 10/15 minuti seguenti verso destinazioni regionali e locali. Sulle linee principali i treni transitano ogni mezz'ora. \u00e8 allo studio la cadenza di 15 minuti sulle linee principali (Ginevra-Losanna-Berna-Zurigo-San Gallo).\nNel 1998 \u00e8 cominciata la realizzazione del progetto AlpTransit con la costruzione della Galleria di base del San Gottardo (la pi\u00f9 lunga al mondo, con i suoi ), la quale, inaugurata ufficialmente il 1\u00ba giugno 2016 (in anticipo rispetto ai tempi previsti) alla presenza delle Autorit\u00e0 politiche nazionali e internazionali, ha dato il via al passaggio di treni merci. Dall'11 dicembre 2016 circolano ufficialmente anche i treni viaggiatori che da Bellinzona a Lucerna, in direzione Zurigo e Basilea risparmiano oltre mezz'ora, avvicinando ulteriormente il sud al nord dell'Europa. Il progetto comprende anche la galleria di base del L\u00f6tschberg di (linea Basilea-Milano via Berna-Sempione-Domodossola), terza pi\u00f9 lunga del mondo, inaugurata nel 2007 e la galleria di base del Monte Ceneri di , aperta al traffico alla fine del 2020, la quale ha ridotto ulteriormente i tempi di percorrenza da Milano a Zurigo, accorciando la tratta da Lugano a Bellinzona. Su richiesta del Cantone Ticino \u00e8 attiva anche la bretella Locarno \u2013 Lugano che, attraverso la galleria del Ceneri, serve anche a smaltire il traffico regionale ticinese, riducendo i tempi di percorrenza del tratto tra le due localit\u00e0 da 55 a 22 minuti. Le NTFA (nuove trasversali ferroviarie alpine) sono un progetto molto dispendioso che \u00e8 nato con l'intento di trasferire la maggior parte degli autocarri che attraversano il paese su rotaia e ridurre di conseguenza il traffico e l'inquinamento stradale.\nSecondo le cifre pubblicate a fine 2006 dall'Ustra (\"Ufficio federale delle strade\") sono in servizio di strade e semiautostrade, ci\u00f2 che corrisponde circa al 93% della rete pianificata. I tratti ancora in costruzione per ordine di importanza sono: A9 tra Sierre e Briga, in Vallese; A16 \"Transgiurassiana\" Tavannes (BE) - Del\u00e9mont (JU) - confine francese presso Boncourt (JU); A5 circonvallazione di Biel/Bienne (BE).\nPer assicurare l'approvvigionamento di materie prime estere durante i due conflitti mondiali, la Svizzera si dot\u00f2 di una piccola flotta mercantile. Le basi giuridiche per l'esistenza della bandiera svizzera sul mare sono state create durante la seconda guerra mondiale da una decisione del Consiglio federale del 9 aprile 1941. Bench\u00e9 gli impegni per costituire una marina mercantile risalgano gi\u00e0 agli inizi dell'esistenza della Confederazione nel 1848, il 9 aprile 1941 \u00e8 considerato come la data di nascita della flotta nazionale. Nel 1957 il diritto di emergenza del settore marittimo \u00e8 stato sostituito dalla legge federale sulla navigazione marittima sotto bandiera svizzera. Pur non disponendo di un accesso diretto al mare, la Svizzera possiede una flotta mercantile composta di 23 navi per una capacit\u00e0 totale di trasporto di un milione di tonnellate circa, costituendo cos\u00ec la pi\u00f9 grande flotta navale degli Stati senza sbocco sul mare.\nPoste e telecomunicazioni.\nIl servizio postale \u00e8 garantito essenzialmente da La Posta Svizzera (ted. \"Die Schweizerische Post\", fr. \"La Poste Suisse\", rom. \"La Posta Svizra\"), principale erede della Posta federale, creata il 1\u00ba gennaio 1849. Oggi La Posta, con sede a Berna, \u00e8 un'azienda di diritto pubblico gestita con criteri d'efficienza (nel 2007 ha conseguito un utile di 909 milioni di franchi, 825 milioni nel 2008), detiene il monopolio degli invii postali fino a 100 grammi. La sua rete di 2500 uffici postali copre capillarmente il territorio elvetico e gli enclavi di Campione e di B\u00fcsingen. La divisione \"PostMail\" assicura il servizio postale interno, con un servizio separato per le imprese; \"PostLogistics\" si occupa dell'invio di merci, operando principalmente con le aziende; \"PostFinance\" offre servizi di pagamento; mentre \"Swiss Post International\" si occupa degli invii all'estero. I principali fornitori di servizi di telecomunicazione sono Swisscom, una societ\u00e0 anonima (presente nello SMI) controllata dalla Confederazione (che detiene il 52% del capitale azionario) e UPC Svizzera; entrambi offrono connessione internet basata su fibra ottica su gran parte del territorio nazionale. Oltre ai servizi di telefonia (Natel) assicura le connessioni internet a banda larga (DSL, dal 2007, VDSL e, dal 2012, VDSL2) su gran parte del territorio nazionale.\nSettori economici.\nIndustria orologiera.\nL'industria orologiera svizzera \u00e8 radicata tradizionalmente nella svizzera romanda, portata in terra elvetica dai profughi ugonotti in fuga dalle persecuzioni cattoliche in Francia. Inizialmente la lavorazione avveniva a domicilio, nelle case, soprattutto nel Canton Neuch\u00e2tel: qui dai ai artigiani fabbricavano orologi e strumenti di precisione (e la loro produzione si avvantaggi\u00f2 notevolmente dal blocco napoleonico che escluse dal continente i concorrenti prodotti inglesi). Anche a Ginevra il settore orologiero conobbe una forte espansione, rivolgendosi alla produzione di piccoli orologi da donna e di \"carillon\" e arrivando a occupare circa orologiai, orefici e gioiellieri. Negli anni trenta dell'Ottocento, gli operai ginevrini presero la via delle officine specializzate come la Vacheron &amp; Constantin, meccanizzata a partire dal 1839 e attrezzata per produrre pezzi intercambiabili di orologi, quasi una seconda rivoluzione industriale che riguardava l'intero settore orologiero.\nDurante gli anni sessanta e settanta l'esportazione di orologi svizzeri ha subito un forte rallentamento a causa della concorrenza giapponese (che aveva messo sul mercato precisissimi orologi digitali al quarzo). Le principali ditte erano: Casio, Seiko, Citizen, Orient, Kentex, Zumona e BISM.\nAll'inizio degli anni ottanta un imprenditore svizzero-libanese, Nicolas Hayek, rilanci\u00f2 l'industria orologiera svizzera creando la Swatch. L'assemblaggio era completamente automatizzato e il prodotto finito risultava meno caro del 20%. Lo Swatch ebbe un immediato successo e rilanci\u00f2 (diffondendo nuovamente l'immagine di un'industria elvetica di precisione) anche le imprese orologiere svizzere che continuavano a produrre orologi in maniera artigianale, come Mondaine (gli orologi delle FFS). Swatch Group rimane la principale impresa produttrice di orologi, mentre il gruppo Richemont (proprietaria, fra gli altri, del brand Cartier) \u00e8 la principale azienda attiva nel commercio di beni di lusso e di orologi. Entrambi sono presenti nello Swiss Market Index e rappresentano il 4,2% dell'indice.\nIndustria alimentare.\nLa Svizzera cominci\u00f2 precocemente a esportare prodotti alimentari lavorati: formaggi (Gruy\u00e8re e Emmentaler), concentrati di carne (\"dadi da cucina\"), carne in scatola, minestre liofilizzate, latte in polvere, alimenti a base di latte per neonati. Nel 1938 la Nestl\u00e9 (fondata nel 1866 dal chimico Henri Nestl\u00e9 e dedita alla produzione di latticini) mise a punto un procedimento per liofilizzare il caff\u00e8, creando, appunto, il Nescaf\u00e9. Il prodotto ebbe un'immediata diffusione nei paesi vicini e nel 1942 l'esercito americano lo adott\u00f2 (inserendolo nella \"Razione K\") e ne decret\u00f2 il successo. Nestl\u00e9 \u00e8 la pi\u00f9 grande azienda alimentare a livello mondiale e rappresenta da sola il 23,4% dello SMI.\nNel 1886 a Lenzburg venne fondata la \"Conservenfabrik Henckell &amp; Zeiler\" specializzata nel commercio delle marmellate, dei succhi di frutta e della frutta sciroppata. Nel 1910 il nome dell'impresa venne cambiato in Hero e da quella data l'azienda intraprese una rapida espansione all'estero (\u00e8 presente in oltre 50 paesi).\nIndustria chimica e farmaceutica.\nL'epicentro dell'industria chimica e farmaceutica svizzera \u00e8 la citt\u00e0 di Basilea. Inizialmente le principali produzioni di Basilea erano i tessuti e i nastri di seta. Proprio per soddisfare le esigenze di questo settore, nacquero le industrie chimiche: dopo la scoperta dei coloranti artificiali alla fine degli anni cinquanta dell'Ottocento, due modeste imprese della citt\u00e0 cominciarono a produrne per rifornire la locale industria, ma la concorrenza dei gi\u00e0 affermati \"Konzerns\" tedeschi spinse le piccole imprese elvetiche a specializzarsi in prodotti esotici e di prezzo elevato, un settore nel quale conquistarono praticamente il monopolio mondiale. Questo costitu\u00ec la base della moderna industria farmaceutica basilese, che nel 1895 era, per dimensioni, solo un quinto di quella della Germania, ma equivaleva a quella di tutti gli altri paesi europei messi insieme.\nNel 1882 le imprese attive in ambito chimico e farmaceutico si riunirono nella SGCI (\"Schweizerische Gesellschaft f\u00fcr Chemische Industrie\"), la Societ\u00e0 Svizzera per l'Industria Chimica, oggi parte di \"Economiesusse\" (associazione mantello delle industrie elvetiche). Il settore chimico e farmaceutico conta collaboratori. La maggior parte \u00e8 impiegata nella ricerca e nello sviluppo. Circa un terzo di quanto viene prodotto dal settore, viene esportato. Le principali aziende sono: Novartis, Roche e Actelion (che assieme rappresentano circa un terzo dello Swiss Market Index).\nBiotecnologie.\nUna potente industria di chimica di base e una consolidata industria meccanica orientata alla fabbricazione di oggetti di precisione forniscono le basi dell'attuale industria biotecnologica svizzera. Le industrie attive nel settore delle bioteconologie sono raggruppate nell'associazione Swiss Biotech Association (SBA). Le imprese hanno sede in aree apposite create in collaborazione con la Confederazione e i Cantoni: Biovalley Basel (regione di Basilea e di Soletta, dove sono presenti circa 900 aziende biotecnologiche), Greater Z\u00fcrich Area (regione di Zurigo), BioAlps (arco lemanico fra Ginevra e Losanna), Biopolo Ticino (Lugano-Manno, dove sono attive: Cerebios Pharma, 3A Medica, Telormedix, Swiss Stem Cell Bank, Mondo Biotech, Micromacinazione, Isolation Solutions, Helsin). Le imprese attive nel settore biotecnologico sono 229: 91 fornitori (\"biotech suppliers\") e 138 aziende il cui core business \u00e8 la biotecnologia (\"core biotech companies\"). Nel 2005 il settore impiegava addetti e registrava un fatturato di milioni di franchi. Nel 2010, con addetti, il fatturato \u00e8 salito a milioni di franchi; facendo della Svizzera il paese con il pi\u00f9 alto numero di aziende biotecnologiche in rapporto agli abitanti. Le principali imprese elvetiche del settore sono: Lonza (Basilea) e Synthes (Soletta).\nIndustria meccanica.\nCon l'acronimo \"mem\" o \"SwissMem\", si designano le imprese elvetiche attive nei settori delle macchine, dell'elettronica e dei metalli. Nella seconda met\u00e0 dell'Ottocento la Svizzera ha cominciato a produrre telai meccanici per il fabbisogno dell'industria tessile (localizzata essenzialmente nella parte orientale del Paese). Da qui \u00e8 nata la meccanica svizzera di precisione rivolta prevalentemente verso due settori: la produzione di macchine utensili e, successivamente, verso l'elettromeccanica. Le due principali imprese del settore sono la ABB (tecnologie per l'energia) e la Schindler (ascensori).\nNei settori aerospaziale e della difesa \u00e8 attiva la RUAG (acronimo di \"R\u00fcstungsUnternehmen-AktienGesellschaft\") fondata nel 1989, raggruppando aziende gi\u00e0 attive negli stessi settori. I due principali comparti sono: Ruag Aerospace (concentrata sulla produzione di vettori spaziali e di aerei) e Ruag Defence (componenti elettroniche per simulazioni, munizioni militari e automezzi militari). L'impresa ha sede a Berna: gli stabilimenti si trovano nell'Altipiano svizzero, ma vi sono sedi distaccate in Germania, Austria e Svezia.\nNel 1952 \u00e8 stata fondata a Zugo la Crypto Ag, impresa dedita alla produzione di sistemi per cifrare e decifrare messaggi. L'impresa (di piccole dimensioni) si avvale di tecnologie elettroniche per la produzione dei medesimi sistemi di sicurezza, utilizzati in 130 paesi. Nel 1981 ad Apples, nel canton Vaud, da una startup del Scuola politecnica federale di Losanna, \u00e8 nata la Logitech, dedita alla produzione di periferiche per computer, l'impresa fabbrica circa un terzo dei mouse del pianeta. L'impresa si \u00e8 presto internazionalizzata, con stabilimenti a Fremont (California) e Suzhou (Cina), ma mantiene a Losanna la sua sede principale.\nPiazza finanziaria.\nLa finanza svizzera ha due protagonisti: il settore bancario e quello assicurativo. Storicamente la prima piazza finanziaria svizzera \u00e8 stata Ginevra: oggi \u00e8 seconda dopo Zurigo, mentre Lugano \u00e8 la terza piazza del paese. A Basilea si trova invece la Banca dei Regolamenti Internazionali, la pi\u00f9 antica istituzione finanziaria internazionale.\nAgli inizi del Settecento il ruolo internazionale della piazza bancaria ginevrina era ben superiore alle piccole dimensioni della repubblica. La citt\u00e0 divenne un centro di emissione di prestiti stranieri (sardi tra il 1742 e il 1752, danesi nel 1760, austriaci nel 1765) e dal 1770 si concentr\u00f2 sul debito francese mantenendo uno stretto legame con Parigi, dove erano presenti i suoi banchieri (per esempio Jacques Necker, nominato Controllore generale delle finanze francesi nel 1776). L'appartenenza all'orbita francese persistette anche dopo l'adesione di Ginevra alla Svizzera nel 1814 (fino a questa data Ginevra era un alleato della Confederazione, non un cantone vero e proprio). Le grandi banche ginevrine erano nate tutte a cavallo dei due secoli: Ferrier e Darier &amp; Cie venne fondata nel 1795, Henry Entsch &amp; Cie nel 1796, J.G. Lombard &amp; J.-J. Lullin nel 1798, De Candolle Mallet &amp; Cie nel 1805.\nIl settore bancario elvetico soffr\u00ec agli inizi di un vistoso dualismo: da un lato le banche private, concentrate essenzialmente sulla gestione dei grandi patrimoni, dall'altro le casse di risparmio cantonali e locali. Le grandi banche d'affari arrivarono tardi, al seguito del tumultuoso sviluppo ferroviario. In quel frangente si ebbe l'ascesa della piazza finanziaria zurighese.\nLe banche svizzere hanno in gestione miliardi di franchi. Dopo gli Stati Uniti (con miliardi in gestione) e la Gran Bretagna ( miliardi), la Svizzera \u00e8 la terza piazza finanziaria al mondo.. Nel settore bancario sono impiegate circa persone Le principali banche elvetiche sono UBS e Credit Suisse (rivolte e presenti soprattutto all'estero nelle maggiori piazze finanziarie mondiali); Raiffeisen (che conta 350 filiali giuridicamente autonome), la Banca Coop e la Banca Migros (tutte cooperative bancarie rivolte al mercato interno); Julius B\u00e4r e Wegelin &amp; Co (attive nella pura gestione patrimoniale). Per rispondere alle esigenze delle amministrazioni cantonali sono inoltre attive 24 banche cantonali (generalmente controllate dai Cantoni); mentre l'emissione della moneta, il supporto alle finanze della Confederazione e il collocamento delle obbligazioni federali spettano alla Banca Nazionale Svizzera, che ha sede sulla Piazza federale a Berna.\nAccanto alle banche, la Svizzera ha sviluppato un robusto settore assicurativo. Innanzitutto per soddisfare la domanda interna: nel 2004 il cittadino medio svizzero spendeva circa il 22% del proprio budget in assicurazioni (collocando la Svizzera i primi posti nel mondo). Molte di queste assicurazioni sono obbligatorie: quella sulla vecchiaia (AVS), sulla disoccupazione (AD), sull'invalidit\u00e0 (AI) e l'assicurazione malattia (la Cassa malati) per le prestazioni sanitarie. Gli inquilini sono poi obbligati ad avere un'assicurazione di responsabilit\u00e0 civile prima di poter firmare un contratto di locazione.\nTuttavia, nonostante la forte domanda interna, anche il settore assicurativo elvetico si \u00e8 molto internazionalizzato, oggi circa il 70% del volume dei premi viene realizzato all'estero. Le grandi assicurazioni svizzere si sono quindi specializzate nel settore riassicurativo (assicurazioni per case di assicurazione). Le principali case riassicurative sono: Zurich Financial Services, Swiss Life (fondata a Zurigo nel 1857 da Conrad Widmer e da Alfred Escher) e Swiss Re (fondata a Zurigo dalla casa assicurativa Helvetia nel 1863), tutte molto attive sui mercati internazionali.\nCommercio estero.\nL'economia svizzera si \u00e8 molto internazionalizzata soprattutto nella seconda met\u00e0 del Novecento, diventando la quarta economia \"pi\u00f9 cosmopolita\" a livello mondiale (dopo Singapore, Hong Kong e i Paesi Bassi). Lo stock di capitali svizzeri investiti all'estero ammontava, nel 2007, a 740 miliardi di franchi, pari al 145% del prodotto interno lordo svizzero (per fare un confronto: nei Paesi Bassi il rapporto era del 111%). Questi investimenti davano lavoro a 2,4 milioni di persone. Le esportazioni svizzere si rivolgono per il 20,6% alla Germania, per il 10,1% agli Stati Uniti d'America, per l'8,6% alla Francia, per l'8,5% all'Italia, per il 4,8% alla Gran Bretagna, per il 4,1% alla Spagna e per il 3,9% al Giappone. Oltre un terzo delle importazioni proviene dalla Germania (33,9%), quindi dall'Italia (11,7%), dalla Francia (10,1%), dai Paesi Bassi (5,2%) e dall'Austria (4,4%).\nPer supplire alle ridotte dimensioni del mercato interno assicurando sbocchi commerciali alle imprese elvetiche, la Svizzera ha concluso numerosi accordi di libero scambio; dispone di una rete di 24 accordi di libero scambio con 33 paesi. Il principale accordo \u00e8 quello fra la Svizzera e i 28 paesi che compongono l'Unione europea, quindi accordi con la Norvegia, l'Islanda, l'Ucraina e l'Albania. In corso di negoziazione quello con la Russia. Nel Medio oriente la Svizzera ha stipulato accordi di libero scambio con Marocco, Egitto, Israele, Giordania, Arabia Saudita, Emirati Arabi Uniti, Qatar, Bahrain, Kuwait e Oman; sono ancora in corso invece i negoziati per un accordo di libero scambio con l'Algeria. In Africa la Svizzera dispone di un accordo di libero scambio con l'Unione doganale dell'Africa meridionale (SACU) che comprende il Sudafrica, la Namibia, il Botswana, il Lesotho e l'eSwatini. In America la Svizzera ha stipulato accordi con il Canada, il Messico, la Colombia, il Per\u00f9 e il Cile; mentre non sono ancora in vigore gli accordi di libero scambio appena conclusi con Brasile, Argentina, Uruguay e Paraguay. In Estremo oriente, la Svizzera ha stipulato accordi di libero scambio con il Giappone, la Corea del sud e Singapore. E proprio l'Asia \u00e8 il continente pi\u00f9 promettente, sono infatti in corso negoziati con l'India, la Thailandia, l'Indonesia e la Cina (quest'ultimo sarebbe il primo accordo di libero scambio fra la Cina e uno Stato europeo). Alle imprese elvetiche, quindi, pur operando da un piccolo paese, si presenta un mercato con oltre un miliardo di potenziali consumatori.\nTurismo.\nIl turismo in Svizzera \u00e8 molto sviluppato ed \u00e8 legato principalmente alla montagna sia per quanto riguarda l'alpinismo, lo sci alpinismo e l'escursionismo sia per quanto riguarda gli sport invernali nelle sue maggiori localit\u00e0 sciistiche, rinomate in tutta Europa e sede di competizioni anche a livello mondiale: Zermatt, Wengen, Adelboden, Veysonnaz, Crans-Montana, Sankt Moritz, Gstaad, Davos, Saas-Fee, Lenzerheide.\nAltre importanti localit\u00e0 turistiche sono Lugano e Locarno in Canton Ticino.\nAmbiente.\nFlora e fauna.\nIl 30% circa della superficie del paese \u00e8 ricoperta da boschi. Sulle Alpi dominano le conifere (abeti, pecci, larici e pini cembri). I boschi alpini hanno l'importante funzione di trattenere gli smottamenti, impedire le frane e permettere una filtrazione pi\u00f9 equilibrata dell'acqua piovana nel terreno. Sull'Altipiano, nel Giura e sul versante sud delle Alpi (al di sotto dei ) dominano invece le latifoglie. Nel 2007 le foreste svizzere coprivano una superficie di 1,25 milioni di ettari, con una ripartizione ineguale fra una regione e l'altra: se il versante meridionale delle Alpi \u00e8 particolarmente ricco, l'Altipiano, con il suo intenso popolamento, \u00e8 molto meno boscoso. Nel Ticino, in particolare, vi sono ancora importanti selve castanili, che rivestivano negli anni passati un fondamentale ruolo economico per la popolazione. Tra il 1994 e il 2005 la superficie boschiva \u00e8 aumentata complessivamente del 4,9%: stabile sull'Altipiano (0%), 0,9% nel Giura, 2,2% nelle Prealpi, 9,1% nelle Alpi e del 9,8% a sud delle Alpi. Il volume totale dei boschi si \u00e8 elevato a 420 milioni di metri cubi. La parte del territorio non boschiva n\u00e9 coperta dagli insediamenti \u00e8 tenuta a pascolo oppure \u00e8 coltivata: principalmente orzo, avena, frumento, mais, patate, barbabietole e alberi da frutto: meli nella parte orientale (destinati in gran parte alla produzione del mosto) e ciliegi nella Svizzera centrale. Nella Svizzera romanda, lungo il Reno e nel Cantone Ticino riveste un'importanza sempre maggiore la coltivazione della vite ( aziende, ettari di vigneti, 120 milioni di litri di vino, per la met\u00e0 bianco).\nLa fauna svizzera varia notevolmente soprattutto in rapporto all'altitudine. Anche se si incontrano alcune specie endemiche, la fauna di montagna \u00e8 comune a tutto l'arco alpino. In Svizzera vivono circa 83 specie di mammiferi. I grandi predatori sono scomparsi nell'ultimo secolo; tuttavia l'importanza dei predatori per il mantenimento di un ecosistema sano \u00e8 stata presto compresa e oggi linci, lupi e orsi bruni sono protetti. La lince \u00e8 stata reintrodotta artificialmente, i lupi sono migrati dalla Francia, mentre nella parte sudorientale del Cantone dei Grigioni \u00e8 riapparso, nel 2005, l'orso bruno, migrato probabilmente dal Trentino o dalla Slovenia. Le volpi rosse, i gatti selvatici e le martore non sono mai scomparsi e - anche se in numero ridotto - sono ancora visibili. La lontra europea \u00e8 invece scomparsa nel 1990, ma \u00e8 riapparso il castoro (insediatosi soprattutto lungo la Thur). Il cervo nobile (\"Cervus elaphus\") \u00e8 presente soprattutto nei Grigioni. Al di sopra del limite di vegetazione arborea si incontra il capriolo (\"Capreolus capreolus\"). La lepre bianca (\"Lepus timidus\") \u00e8 visibile sino ai metri ben al di sopra del limite boschivo: in inverno ha un manto bianco che si ricopre di chiazze brune nei mesi caldi. Il roditore alpino pi\u00f9 diffuso \u00e8 la marmotta (\"Marmota marmota\"), difficile da sorprendere, ma facile da ascoltare grazie al suo inconfondibile fischio acuto.\nIl camoscio (\"Rupicapra rupicapra\") \u00e8 diffuso sia sulle Alpi sia nella catena del Giura, la densit\u00e0 pi\u00f9 alta (forse la pi\u00f9 elevata d'Europa) \u00e8 probabilmente in Engadina. Ad altitudini ancora superiori (fino ai metri) vivono gli stambecchi (\"Capra ibex\"): i due branchi pi\u00f9 numerosi sono stati avvistati sul Piz Albris (Pontresina) e nella Val des Bagnes (Canton Vallese), raramente scendono sino al limite di vegetazione arborea. Tra i pennuti, i pi\u00f9 grandi sono l'aquila reale (\"Aquila chrysaetos\") e il gipeto barbuto (\"Gypaetus barbatus\"). Nel Giura l'uccello pi\u00f9 tipico \u00e8 il gallo cedrone (\"Tetrao urogallus\") di cui si sente il richiamo, simile a uno schiocco, nelle mattine di primavera. Ingente il patrimonio zootecnico, che garantisce due terzi del reddito dell'agricoltura svizzera (e i bovini da soli costituiscono met\u00e0 del reddito). Nel paese vengono allevati soprattutto bovini: ve ne sono oltre 1,7 milioni, principalmente razze da latte: la Pezzata rossa, la Simmental e la Bruna alpina. Ogni anno circa capi di bestiame raggiungono i circa alpeggi in alta quota. Si contano anche pecore (importanti per la gestione e la cura dei pascoli ripidi), capre (principalmente Saanen, Camosciata, Toggenburgo e Nera verzaschese), circa un migliaio di suini e 6,3 milioni di volatili (per un terzo galline ovaiole).\nBiodiversit\u00e0.\nSul territorio svizzero sono presenti circa specie vegetali e poco meno di specie animali. La biodiversit\u00e0 \u00e8 generalmente elevata nelle zone montagnose, nelle foreste e sulle superfici verdi delle zone abitate. Tuttavia, sulla maggior parte del territorio utilizzato intensamente, come gran parte dell'Altipiano, la biodiversit\u00e0 diminuisce. Solo raramente il numero di specie \u00e8 in aumento e questo \u00e8 dovuto alla colonizzazione da parte di specie gi\u00e0 diffuse, un fenomeno che comporta, secondo l'Ufficio federale dell'ambiente, \"la semplificazione e la banalizzazione degli habitat\". \u00c8 stato monitorato lo stato di salute di circa il 20% delle specie (piante, animali e funghi). Circa un terzo delle specie monitorate risulta essere a rischio e potenzialmente minacciato di estinzione. In particolare \u00e8 a rischio il 79% delle specie di rettili e il 70% di quelle degli anfibi. Nel 1982 \u00e8 stata istituita ad Aarau la fondazione \"ProSpecieRara\" con lo scopo di salvaguardare la diversit\u00e0 biologica presente sul territorio elvetico (con particolare attenzione alle razze animali da reddito, agli ortaggi e alle bacche). Nel 1992 la Confederazione ha sottoscritto la Convenzione di Rio sulla salvaguardia della biodiversit\u00e0. Da allora \"ProSpecieRara\" lavora a stretto contatto con l'Ufficio federale dell'agricoltura (da cui \u00e8 in parte finanziata) e con le associazioni di coltivatori e allevatori, proponendo ai contadini svizzeri di coltivare e allevare specie che andrebbero altrimenti perse.\nProtezione dell'ambiente.\nLe prime zone protette sul territorio svizzero sono state le bandite federali di caccia (foreste in cui vige il divieto di caccia) istituite nel 1875 per proteggere le specie di ungulati all'epoca fortemente minacciate (camosci, stambecchi, cervi, caprioli): vi sono 41 bandite di caccia che coprono complessivamente una superficie di ettari (quasi il 4% della superficie svizzera). Il 1\u00ba agosto 1914 venne creato il Parco nazionale Svizzero, nel Canton Grigioni (dal 1979, Riserva UNESCO della biosfera). Nel 1961 a Zurigo venne fondato il WWF, da allora la sensibilit\u00e0 per la protezione dell'ambiente \u00e8 andata crescendo. A partire dal 1991 \u00e8 stata decisa la protezione di ambienti adatti agli uccelli acquatici e di zone di sosta per gli uccelli migratori. Nello stesso anno si \u00e8 decisa la protezione di biotopi di importanza nazionale: paludi alte e intermedie (1991), zone golenali (1992, 283 siti per una superficie complessiva di ettari), paludi (1994), siti adatti alla riproduzione degli anfibi (2001, 897 siti, per una superficie di ettari), prati secchi e pascoli secchi (2010, siti).\nNegli ultimi anni il numero delle aree protette e dei parchi \u00e8 notevolmente aumentato. Sul territorio nazionale si contano cinque parchi, oltre al PNS, il \"Parco naturale regionale dell'Entlebuch\" ( ettari) nel Canton Lucerna, il \"Parco naturale di Thal\" nel Canton Soletta, la riserva naturale integrale di Zurigo (alle porte di Zurigo) e il \"Parco naturale della Val Monastero\" nel Canton Grigioni. Nel 2011 sono state inoltrate domande per l'istituzione di altri otto parchi: il Parco del paesaggio di Binntal (nel Canton Vallese), il Parco di Chasseral, quello di Diemtigtal, quello del Gantrisch e quello del Lago di Thun e Hohgant (nel Canton Berna), il Parco della Gruy\u00e8re (nel Canton Friburgo) e lo Jurapark (nel Canton Argovia). Sono in allestimento altri sette parchi: il Parc Adula (nei cantoni Ticino e Grigioni), il Parco del Locarnese (nel Cantone Ticino), il Parco Beverin (nel Canton Grigioni), il Parco della Doubs (nei cantoni di Neuch\u00e2tel e Giura), il Parco del Giura Vodese (nel Canton Vaud) e i parchi di Pfyn-Finges e della Val d'H\u00e9rens (nel Canton Vallese).\nCultura.\nStoricamente la Svizzera ha sempre offerto asilo a scienziati e studiosi in fuga da altri paesi. Ci sono 12 universit\u00e0 in Svizzera: dieci sono finanziate dai rispettivi cantoni e due dalla Confederazione.\nLa prima universit\u00e0 svizzera \u00e8 stata fondata nel 1460 a Basilea (con una facolt\u00e0 di medicina), l'istituzione viene considerata come uno dei luoghi di nascita dell'Umanesimo europeo, anche grazie al patrimonio intellettuale di Erasmo da Rotterdam, che qui era attivo. Nel XIX secolo, il personaggio pi\u00f9 famoso che insegnava all'universit\u00e0, oltre allo storico dell'arte Jacob Burckhardt, era il filosofo e poeta tedesco Friedrich Nietzsche (professore di lingua e letteratura greca). Ad oggi, in totale, nove premi Nobel e due presidenti svizzeri hanno studiato o insegnato all'universit\u00e0.\nL'Universit\u00e0 di Losanna \u00e8 stata fondata nel 1537. La pi\u00f9 grande universit\u00e0 della Svizzera \u00e8 l'Universit\u00e0 di Zurigo, con circa studenti. L'Universit\u00e0 di Zurigo venne aperta nel 1833 e sin dall'inizio la maggior parte dei suoi professori era costituita da tedeschi in fuga dalla controrivoluzione del 1830. Nel 2010 solo la met\u00e0 dei professori del Politecnico federale di Zurigo \u00e8 di nazionalit\u00e0 svizzera. Oltre agli insegnanti la Svizzera ha il secondo pi\u00f9 alto tasso di studenti stranieri nell'istruzione terziaria, dopo l'Australia. I due istituti gestiti dal governo federale sono: il Politecnico federale di Zurigo (fondato nel 1855, dalla quale sono usciti 21 premi nobel per la fisica e la chimica) e il Politecnico federale di Losanna (fondato nel 1853), entrambi con un'eccellente reputazione internazionale. Oltre ai due politecnici, riveste grande importanza l'Istituto Paul Scherrer (PSI) nel Canton Argovia, fra i maggiori centri di ricerca d'Europa: ospita apparecchiature d'avanguardia come la Swiss Light Source e la Spallation Neutron Source (SINQ). Nel 1991 a Lugano \u00e8 stato localizzato il Centro Svizzero di Calcolo Scientifico (CSCS, che ospita il sesto supercomputer pi\u00f9 potente d'Europa). A Basilea nel 2006 il Fondo Nazionale Svizzero per la Ricerca Scientifica ha aperto presso l'universit\u00e0 lo Swiss Nanoscience Institute (SNI, Istituto svizzero di nanoscienza). A D\u00fcbendorf si trovano il Laboratorio federale per la prova dei materiali e per la ricerca (\"Eidgen\u00f6ssische Materialpr\u00fcfungs- und Versuchsanstalt\", abbreviato con l'acronimo EMPA) e il Laboratorio federale per la gestione, la depurazione e la protezione delle acque (abbreviato con l'acronimo EWAG).\nMolti premi Nobel sono stati assegnati a scienziati svizzeri, ad esempio al fisico Albert Einstein che ha sviluppato la teoria della relativit\u00e0, mentre lavorava all'ufficio brevetti di Berna. Anche Heinrich Rohrer, Edmond Fischer, Rolf Zinkernagel e Kurt W\u00fcthrich hanno ricevuto il premio Nobel.\nGinevra ospita uno dei pi\u00f9 grandi laboratori al mondo, il CERN, dedicato alla ricerca sulla fisica delle particelle. Tra le notevoli invenzioni e scoperte ci fu l'LCD, il microscopio a scansione a effetto tunnel (STM), che ha permesso di vedere per la prima volta un atomo o semplicemente il popolare Velcro. Si sono anche distinti gli ingegneri della famiglia Piccard con le prime esplorazioni della stratosfera con Auguste Piccard, quella dei fondi degli oceani con Jacques Piccard, tramite il Mesoscafo che gli ha permesso di raggiungere il punto pi\u00f9 profondo della terra, e le imprese di Bertrand Piccard, l'uomo che insieme ad Andr\u00e9 Borschberg ha compiuto il primo giro del mondo su un aeroplano alimentato esclusivamente a energia solare.\nLa Svizzera \u00e8 stato uno dei 10 fondatori dell'Agenzia spaziale europea nel 1975 ed \u00e8 il settimo maggior contribuente al suo budget. Nel settore privato, diverse societ\u00e0 sono implicate nel settore spaziale come RUAG Space o Maxon Motors che forniscono strutture spaziali.\nEd \u00e8 stata fondata a Berna, dove ancora ha sede, il 9 ottobre 1874, l'Unione postale universale; il 9 ottobre viene celebrata a livello internazionale con la Giornata mondiale della posta.\nRicerca e sviluppo.\nLa Confederazione \u00e8 un centro di ricerca riconosciuto internazionalmente. Di dimensioni modeste e privo di risorse naturali, la Svizzera deve la sua prosperit\u00e0 alla capacit\u00e0 di innovazione e alla capacit\u00e0 intellettuale della popolazione, divenuta la principale risorsa del Paese. Per la Svizzera \u00e8 quindi vitale mantenersi ai vertici della ricerca scientifica e dell'innovazione. Nel 2008 la Svizzera ha speso il 2,9% del suo PIL per la Ricerca e lo Sviluppo. Questa percentuale la pone al quinto posto a livello internazionale, preceduta da Svezia (3,73% del PIL), Finlandia (3,45%), Giappone (3,39%) e Corea del Sud (3,23%). Tuttavia, in termini di brevetti (\"Triadic patent\") pro capite (numero di brevetti per milione di abitanti) la Svizzera \u00e8 al secondo posto (81,01) preceduta solo dal Giappone (117,21). Riguardo agli articoli scientifici, secondo i dati dell'OCSE, la Svizzera \u00e8 al primo posto con articoli per milione di abitanti. Il 70% dei fondi destinati alla ricerca proviene dal settore privato, il 23% dalla Confederazione e dai cantoni, mentre il 7% proviene dalle universit\u00e0.\nI settori che richiedono una maggiore spesa per la ricerca sono: quello chimico-farmaceutico (settore che da solo totalizza un terzo della spesa in R&amp;S), quello microtecnologico e quello biotecnologico. Complessivamente la ricerca fondamentale assorbe il 10% della spesa svizzera nella R&amp;S, la ricerca applicata il 36% e lo sviluppo sperimentale il 54%. Una somma ancora maggiore di quella spesa in Svizzera, viene investita dalla imprese elvetiche nella R&amp;S all'estero: nel 2008 la spesa in R&amp;S effettuata all'estero (15,8 miliardi di franchi) rappresentava il 132% di quella effettuata in patria (12 miliardi di franchi). \u00c8 il comparto chimico-farmaceutico a investire di pi\u00f9 fuori dai confini nazionali, dove ha investito 10 miliardi, di fronte ai 4,6 miliardi spesi in Svizzera.\nLa fondazione della Croce Rossa.\nUna delle organizzazioni pi\u00f9 importanti a livello mondiale \u00e8 rappresentata dalla Croce Rossa, la Croce Rossa e Mezzaluna Rossa Internazionale, fondata, nel 1863, da Henry Dunant, primo Premio Nobel per la pace, nel 1901: oggi la data di nascita di Henry Dunant, l'8 maggio, viene celebrata nel mondo con la Giornata mondiale della Croce Rossa e Mezzaluna Rossa.\nFilosofia e teologia.\nLe prime riflessioni che ebbero una certa rilevanza anche fuori dai confini nazionali si ebbero ai primi del Cinquecento con il teologo e riformatore zurighese Ulrico Zwingli, (uno dei maggiori esponenti della Riforma protestante e dalla cui dottrina venne formulato lo zwinglianesimo), e l'umanista basilese Giovanni Ecolampadio. Il pensiero di Zwingli si era sviluppato dal contatto con Martin Lutero e venne successivamente approfondito dal riformatore francese, poi naturalizzato ginevrino, Giovanni Calvino e dallo zurighese Enrico Bullinger (Confessio Helvetica 1566). Paradossalmente il calvinismo, elaborato principalmente a Ginevra, ebbe maggior fortuna fuori dai confini nazionali (nei Paesi Bassi, in Scozia \u2192 Presbiterianesimo, negli Stati Uniti d'America \u2192 Puritanesimo) che nella stessa Svizzera. Ai primi del Novecento (mentre il protestantesimo svizzero approdava alla teologia dialettica di Karl Barth) l'economista e sociologo tedesco Max Weber ha cercato di stabilire un nesso fra lo sviluppo del protestantesimo calvinista e quello del capitalismo: in Svizzera la cultura calvinista ha permeato soprattutto i cantoni protestanti, che tuttora rimangono il baricentro economico del Paese (Zurigo, Basilea, Ginevra, Losanna, Berna), ma \u00e8 senza intaccarne i anche in quelli cattolici. Il mondo cattolico elvetico (defilato per gran parte dell'Ottocento) ha mostrato la sua vitalit\u00e0 soprattutto alla fine del Novecento: si sono infatti sviluppate sia istanze conservatrici, come i Lefebvriani (\u2192 Fraternit\u00e0 sacerdotale Pio X), sia istanze innovatrici e progressiste, legate al pensiero del teologo lucernese Hans K\u00fcng (\u2192 Ecumenismo).\nRiflessioni in campo filosofico sono state espresse nel Settecento dal ginevrino Jean-Jacques Rousseau e dal vodese Benjamin Constant: nel \"Contratto sociale\" Rousseau esalta la democrazia diretta degli alpigiani svizzeri e la piccola propriet\u00e0, mentre Constant ha approfondito il godimento delle libert\u00e0 civili nelle democrazie moderne. Nel Novecento la ginevrina Jeanne Hersch ha proseguito le riflessioni di Henri Bergson, da cui ha tratto principalmente la nozione di libert\u00e0, allacciandosi successivamente alla filosofia del pensatore tedesco Karl Jaspers, di cui \u00e8 stata allieva (\u2192 Esistenzialismo). In ambito antropologico il basilese Johann Jakob Bachofen ha approfondito le tematiche del matriarcato. Jacob Burckhardt ha invece sottolineato l'importanza dell'elemento culturale nella storia (\"Kulturgeschichte\") e Carl Gustav Jung, allievo di Burckhardt a Basilea, ha sviluppato l'idea dell'inconscio collettivo. Il neocastellano Jean Piaget \u00e8 invece considerato il fondatore dell'epistemologia genetica mentre un altro neocastellano, Denis de Rougemont, \u00e8 considerato come uno dei grandi pionieri dell'idea di istituire un federalismo europeo ed \u00e8 uno dei principali rappresentanti del federalismo integrale.\nMedia.\nLa libert\u00e0 di stampa e il diritto alla libert\u00e0 di espressione \u00e8 garantita nella Costituzione federale della Svizzera. Secondo il rapporto del 2010 dell'organizzazione non governativa Freedom House la Svizzera \u00e8 considerata un paese libero, occupa l'ottavo posto nella graduatoria internazionale (libero, 8\u00ba), distanziando i suoi vicini..\nL'Agenzia telegrafica svizzera (ATS) trasmette regolarmente informazioni nelle tre lingue nazionali - sulla politica, economia, societ\u00e0 e cultura. L'ATS fornisce quasi tutti i media svizzeri e una ventina di media stranieri con le sue notizie. La Svizzera, storicamente, vanta il maggior numero di titoli di giornali rispetto alla popolazione. I giornali svizzeri pi\u00f9 influenti sono quelli in lingua tedesca, il Tages-Anzeiger e la Neue Z\u00fcrcher Zeitung (NZZ), e in lingua francese, Le Temps, ma quasi tutte le citt\u00e0 hanno almeno un quotidiano locale. La diversit\u00e0 culturale contribuisce per un gran numero di giornali.\nIn contrasto con la stampa, la radiodiffusione pubblica \u00e8 sempre stata soggetta a un maggior controllo da parte dell'ente pubblico. La Societ\u00e0 svizzera di radiotelevisione, la SRG SSR, \u00e8 incaricata di produrre e trasmettere i programmi radiofonici e televisivi. Questa azienda \u00e8 divisa in quattro divisioni: SRF di lingua tedesca, RTS di lingua francese, RSI - Radiotelevisione svizzera di lingua italiana di lingua italiana, e Radio e Televisiun Rumantscha di lingua romancia. Gli studi della SRG SSR sono distribuiti nelle varie regioni linguistiche. I programmi della radio sono prodotti in sei centrali e quattro studi regionali, mentre i programmi televisivi sono prodotti a Ginevra, Zurigo e Lugano. Una vasta rete di distribuzione via cavo consente inoltre alla maggior parte della popolazione di accedere ai programmi dei paesi vicini.\nBandiera.\nLa croce bianca era un simbolo diffuso nei territori del Sacro Romano Impero Germanico. L'emblema (con i bracci bianchi estesi sino ai bordi del quadrato) fece la sua comparsa fra le armate svizzere, per la prima volta, nella battaglia di Laupen nel 1339. Tuttavia gli svizzeri continuarono a utilizzare le insegne dei singoli cantoni. La prima bandiera unitaria fu il tricolore verde, rosso e giallo della Repubblica elvetica, utilizzato dal 1799 al 1803. In modo informale, la croce bianca riprese a sventolare dopo il 1803 e soprattutto dopo il 1814. Nel 1847, durante la Guerra del Sonderbund, il generale Guillaume-Henri Dufour chiese l'adozione di un unico simbolo nazionale per l'esercito federale, terminata la campagna, nel 1848, la croce bianca in campo rosso divenne ufficialmente il simbolo del nuovo Stato federale. Nel 1889 l'Assemblea federale regolament\u00f2 definitivamente anche le proporzioni della bandiera, quadrata, 1:1. Tuttavia, a partire dalla seconda guerra mondiale, la marina mercantile svizzera (sia marittima sia fluviale) utilizza la bandiera rettangolare, con la proporzione 2:3.\nArte.\nArchitettura.\nRisparmiata dalle distruzioni grazie alla sua neutralit\u00e0, la Svizzera ha conservato tracce di tutti gli stili architettonici che si sono susseguiti nella sua storia. Esempi di architettura romanica del Trecento sono: la cattedrale di Basilea, quella di Sion, di Coira e di Ginevra, come pure la chiesa di San Nicolao a Giornico. Sono invece ottimi esempi di edilizia gotica le cattedrali di Sciaffusa, Zugo e Zurigo. Uno dei massimi esponenti dell'architettura barocca fu il ticinese Francesco Borromini, che oper\u00f2 essenzialmente a Roma (con il compatriota Carlo Maderno) dove diresse i lavori per la costruzione della chiesa di San Carlo alle Quattro Fontane. Antonio da Ponte lavor\u00f2 principalmente a Venezia, dove progett\u00f2 e diresse la costruzione del celebre Ponte di Rialto. Domenico Trezzini e Domenico Pelli si distinsero come architetti e urbanisti alle corti di Danimarca e di Russia (di Trezzini \u00e8 il piano e il progetto di San Pietroburgo, di Pelli numerosi edifici e fortezze di Copenaghen).\nIl pi\u00f9 conosciuto architetto svizzero \u00e8 per\u00f2 Le Corbusier, tra i pi\u00f9 noti esponenti del Movimento Moderno. Mentre Atelier 5, Mario Botta e Diener &amp; Diener sono i principali architetti del presente che operano soprattutto all'estero.\nPittura e scultura.\nFino al XVIII secolo le arti figurative svizzere sono rimaste confinate - con qualche pregevole eccezione - all'ambito domestico. Pittori e scultori svizzeri portarono la loro arte all'estero, fra costoro si distinse Johann Heinrich F\u00fcssli (che oper\u00f2 soprattutto in Inghilterra con il nome di Henry Fuseli). Nell'Ottocento si fecero largo Arnold B\u00f6cklin, Albert Ankel, Vincenzo Vela e Ferdinand Hodler. Il Novecento vide una maggiore interazione dell'arte svizzera con quella europea. Accanto a Paul Klee, esponente dell'astrattismo, Alberto Giacometti \u00e8 forse la figura di maggior rilievo: a Parigi, fra le due guerre, si accost\u00f2 al movimento cubista per arrivare al surrealismo, dopo la seconda guerra mondiale, ritorn\u00f2 a Parigi e influenzato dall'esistenzialismo svilupp\u00f2 un personalissimo stile di figure molto allungate in bronzo composte da piccoli ammassi di materia, stile che svilupp\u00f2 anche in pittura e soprattutto in stampe litografiche. E ancora da ricordare l'artista Sophie Taeuber-Arp.\nAltra figura di spicco, attivo soprattutto negli anni '60/'80 del '900, Jean Tinguely, scultore appartenente al \"Nouveau R\u00e9alisme\", marito di Niki de Saint Phalle. Sempre nel secondo dopoguerra, il pittore, designer e scultore HR Giger svilupp\u00f2 il proprio universo distopico, xenomorfo e biomeccanico, in cui la creatura pi\u00f9 celebre \u00e8 il mostro alieno del film Alien e seguiti, animato da Carlo Rambaldi con il quale l'artista elvetico vinse l'Oscar ai migliori effetti speciali nel 1980.\nLetteratura e filosofia.\nCome la Confederazione, dalla sua fondazione nel 1291, era costituita quasi esclusivamente da regioni di lingua tedesca, le prime forme di letteratura sono in tedesco. Nel XVIII secolo il francese \u00e8 diventato di moda a Berna e nelle altre regioni, mentre l'influenza degli alleati di lingua francese si faceva sempre pi\u00f9 marcata. Tra i classici della letterature svizzera tedesca sono Jeremias Gotthelf (1797-1854), che ha descritto la vita contadina dell'Emmental e Gottfried Keller (1819-1890). Gli indiscussi giganti della letteratura svizzera del XX secolo sono Max Frisch (1911-91) e Friedrich D\u00fcrrenmatt (1921-90), il cui repertorio include \"Die Physiker\" (\"I fisici\") e \"Das Versprechen\" (\"La Promessa\"), portato allo schermo nel 2001. Eminenti autori di lingua francese erano Jean-Jacques Rousseau (1712-1778) e Madame de Sta\u00ebl (1766-1817). La letteratura pi\u00f9 recente comprende autori come Charles-Ferdinand Ramuz (1878-1947), i cui romanzi sono per la maggior parte incentrati sulla dura vita di paesani e montanari nel mezzo di una natura spettacolare, e Blaise Cendrars (1887-1961). Hanno contribuito anche autori di lingua italiana e romancia ma in un modo pi\u00f9 modesto dato il numero ristretto di abitanti. Probabilmente la creazione letteraria pi\u00f9 famosa, \"Heidi\", la storia di una ragazza orfana che viveva con il suo nonno nelle Alpi, fu uno dei libri per bambini pi\u00f9 popolari in assoluto ed \u00e8 diventato per molti un simbolo della Svizzera. La sua creatrice, Johanna Spyri (1827-1901), ha scritto parecchi libri sullo stesso tema. Svizzeri sono anche il fondatore della psicologia analitica Carl Gustav Jung, i membri della famiglia Bernoulli e Eulero.\nMusica.\nDue peculiarit\u00e0 contraddistinguono lo sviluppo storico della musica in Svizzera: da una parte l'assenza di grandi centri culturali e poli musicali (sviluppatisi all'estero nelle corti principesche), dall'altra la diffusione sul territorio elvetico di generi musicali stranieri, indipendentemente dalle variazioni linguistiche interne: novit\u00e0 provenienti dalla Scuola di Notre-Dame parigina si diffusero infatti nelle abbazie e nelle citt\u00e0 svizzere di lingua tedesca. Al di fuori dell'ambito ecclesiastico, la musica popolare svilupp\u00f2 principalmente le \"Minnesang\" (raccolte nel Codice Manesse del 1304). Se nelle citt\u00e0 riformate si svilupp\u00f2 il canto religioso, nelle regioni cattoliche crebbe la musica organistica.\nNel 1768 a Lucerna nacque l'Helvetische \"Konkordiagesellschaft\" che promosse in ambito borghese la musica profana. La musica popolare\u00a0\u2013 che a partire dal Cinquecento si avvaleva del Corno alpino \u2013 si arricch\u00ec inoltre delle marce militari che i mercenari apprendevano all'estero. A partire dal Settecento sono invece attestati gli Jodel. Nel 1808 gli ambienti liberali promossero la Societ\u00e0 svizzera di musica che si occup\u00f2 di organizzare festival musicali. Oggi i principali appuntamenti musicali sono: le annuali rassegne di musica classica di Lucerna (dal 1938), di Zurigo e di Ascona, il Montreux Jazz Festival, l'Estival Jazz di Lugano, l'Open Air di San Gallo, il Pal\u00e9o Festival Nyon e la Street Parade zurighese..\nTra i cantautori svizzeri pi\u00f9 noti possiamo ricordare Paolo Meneguzzi. Da ricordare anche Lys Assia che con il singolo Refrain \u00e8 stata la prima vincitrice dell'Eurovision Song Contest: l'Eurovision Song Contest 1956.\nTeatro.\nIl principale teatro del paese \u00e8 lo Schauspielhaus di Zurigo che figura fra i maggiori teatri di lingua tedesca. Fondato nel 1892, ha visto andare in scena per la prima volta numerosi drammi di Bertold Brecht e i lavori di Friedrich D\u00fcrrenmatt e Max Frisch. Accanto allo Schauspielhaus, il Cabaret Voltaire \u00e8 l'altro grande ritrovo zurighese che ha visto nascere al suo interno il movimento dadaista. Il teatro italofono \u00e8 limitato alla Svizzera italiana. Qui vi sono tracce teatrali almeno a partire dal Seicento (convento dei Gesuiti di Bellinzona, Convento dei Somaschi a Lugano), con realizzazioni anche di un certo rilievo (traduzioni inedite dal francese, in special modo di Moli\u00e8re e Corneille, per opera dell'abate Gian Pietro Riva). Nell'Ottocento l'attivit\u00e0 teatrale \u00e8 specialmente incentrata sull'importazione di spettacoli dall'Italia (e pi\u00f9 raramente dal resto della Confederazione elvetica): sono sorti i teatri di Lugano, Bellinzona (un raffinato edificio architettonicamente affine alla Scala di Milano), Locarno e Chiasso. La produzione autoctona ha tardato per\u00f2 a manifestarsi, se non nelle forme del teatro amatoriale e dialettale (senza testi scritti fino alla fine dell'Ottocento) e nelle manifestazioni folkloristiche (come le \"Sacre Rappresentazioni\" - o \"Processioni storiche\" - di Mendrisio, nel Sottoceneri, tradizione tuttora esistente). Nel 1932 \u00e8 nata la prima compagnia teatrale professionistica, per opera di un'attrice ticinese nata a Londra, Maria Bazzi (l'iniziativa \u00e8 per\u00f2 rapidamente fallita).\nNel 1932, inoltre, \u00e8 nata la \"Radio della Svizzera Italiana\" (detta anche \"Radio Monteceneri\") che ha formato una prima generazione di attori e registi: Guido Calgari, Romano Cal\u00f2, Giuseppe Galeati. Sono subentrati in seguito, come registi, Vittorio Ottino e Carlo Castelli. Grazie alla radio, gli attori hanno cominciato anche a calcare i palcoscenici in modo professionistico e sono nate alcune compagnie indipendenti: \"Teatro Prisma\" (diretto dall'italiano Franco Passatore, 1956-59), \"Teatro La Cittadella\" (1961-66) e \"Teatro La Maschera\" (1984-93), compagnie dirette da Alberto Canetta (1924-87), forse uno dei pi\u00f9 importanti uomini di teatro nella Svizzera italiana del Novecento. Nel 1981 nasce il \"Teatro della Svizzera Italiana\", che promuove vaste tourn\u00e9e sul territorio cantonale e la cui esperienza si esaurisce nel 1987. Nello stesso anno nasce inoltre il TASI (\"Teatri Associati della Svizzera Italiana\") che raggruppa le nuove compagnie indipendenti, nate nel corso degli anni settanta-ottanta. Un ruolo notevole, in questo contesto, \u00e8 svolto dalla Scuola e dal Teatro Dimitri di Verscio, da cui sono usciti molti degli artisti attivi a partire dagli anni novanta. Nell'attuale scena, estremamente composita dal profilo sia organizzativo sia stilistico (teatro di parola, teatro di marionette, teatro-danza, teatro-multimediale) si possono ricordare: il \"Teatro Pan\", il \"Teatro Sunil\" (il cui regista Daniele Finzi Pasca lavora con il Cirque du Soleil in grandi realizzazioni internazionali), \"Luganoteatro\", la Markus Zohner Theater Compagnie, il \"Teatro Paravento\", il \"Teatro delle Radici\" e il \"Teatrodanza Margit Huber\".\nCinema.\nPer quanto concerne l'aspetto cinematografico, nel XX secolo si distinsero, tra gli altri, Bruno Ganz, attore, e il regista Alain Tanner.\nScienza e tecnologia.\nMatematica.\nUno dei pi\u00f9 illustri matematici dell'illuminismo che contribu\u00ec a nuove denominazioni matematiche fu lo svizzero Eulero (1707-1783).\nPatrimonio culturale.\nIn Svizzera il patrimonio culturale \u00e8 suddiviso in una serie di categorie a seconda della sua rilevanza nazionale (classe A), regionale (classe B) e locale (classe C) ed \u00e8 organizzato attraverso degli inventari, come l'inventario dei beni culturali svizzeri d'importanza nazionale e regionale e l'inventario degli insediamenti svizzeri da proteggere. La protezione dei beni culturali \u00e8 affidata alla sezione Protezione dei beni culturali dell'Ufficio federale della protezione della popolazione UFPP (Protezione civile svizzera).\nPatrimoni dell'umanit\u00e0.\nIn Svizzera vi sono 13 siti iscritti nella Lista dei patrimoni dell'umanit\u00e0 dell'UNESCO, 8 dei quali rientrano nel patrimonio culturale e 3 sono patrimonio naturale.\nGastronomia.\nNell'ambito della gastronomia svizzera prevalgono tradizioni diverse per quanto concerne quella francofona, quella germanica e quella italiana, prevalentemente del Nord Italia.\nSport.\nDal 1855 sono considerati sport nazionali la lotta svizzera (ted. \"Schwingen\" o \"Hosenlupf\", fr. \"lutte suisse\"), il lancio della pietra (ted. \"Spounsteinwerfen\"), il tiro di campagna federale (ted. l'Eidgen\u00f6ssisches Feldischiessen) diffuso dal 1850, e l'Hornussen che si svolge su di un grande campo dove un giocatore tira l\"'Hornusse\" (una pallina ovale di caucci\u00f9) su una rampa scaraventandola in alto con una frusta di ferro rigida nel mentre gli avversari, anche a 3-500 metri, cercano di prenderla prima che tocchi terra con una specie di pala di legno anche lanciandola in alto. Queste discipline venivano gi\u00e0 disputate nel basso Medioevo, e si svolgevano durante sagre, feste di tiro o feste di mezza estate. Solamente a partire dal 1850 questi sport si diffusero tra la popolazione, all'inizio erano giochi da \"pastore\". Un altro sport nazionale sarebbe la \"Walliser Kuhkampf\" ad Aproz in cui due vacche si affrontano in un duello.\nCalcio.\nOltre ai giochi nazionali, gli sport di squadra pi\u00f9 diffusi e seguiti in assoluto in tutto il territorio svizzero sono l'hockey su ghiaccio e il calcio. Nel 1954 la Svizzera ha ospitato il campionato mondiale di calcio, e nel 2008, insieme all'Austria, il campionato europeo di calcio. Sempre in ambito calcistico la nazionale di calcio della Svizzera ha conquistato un argento nel Torneo Olimpico del 1924 e ha come suo attuale capocannoniere Alexander Frei con ben 42 reti. A livello giovanile la Svizzera pu\u00f2 vantare due successi internazionali: il campionato mondiale Under-17 svoltosi nel 2009 in Nigeria e il campionato europeo della stessa categoria, disputatosi nel 2002 in Francia. Sempre in campo giovanile \u00e8 vicecampione europeo nella categoria U21, grazie al secondo posto raggiunto in Danimarca nel 2011, sconfitta in finale dalla Spagna.\nHockey su ghiaccio.\nMolti svizzeri seguono l'hockey su ghiaccio e sostengono una delle 24 squadre della Lega Nazionale e della Lega Svizzera. La Lega Nazionale di primo livello \u00e8 il campionato pi\u00f9 frequentato d'Europa. La partecipazione complessiva alle partite di hockey su ghiaccio \u00e8 pari a quella delle partite di calcio in Svizzera. Nel 2009 la Svizzera ha ospitato per la decima volta il campionato mondiale IIHF. Nel 2013 e nel 2018 \u00e8 diventata anche vice-campione del mondo.\nTennis.\nFra gli sport individuali particolare successo ha avuto il tennis grazie a campioni come Martina Hingis, la pi\u00f9 giovane tennista a raggiungere il n. 1 del ranking WTA, e Roger Federer, acclamato da molti come il migliore tennista della storia, vincitore di sei Australian Open, un Open di Francia, otto tornei di Wimbledon e cinque US Open. A Basilea si svolge lo Swiss Indoors, torneo che ha visto trionfante, fra gli altri, Federer per ben dieci volte.\nCiclismo.\nSvizzero \u00e8 anche il ciclista Fabian Cancellara, quattro volte campione del mondo a cronometro, campione olimpico a cronometro e vicecampione olimpico della gara in linea, vincitore di parecchie cronometro nelle maggiori corse a tappe, nonch\u00e9 vincitore di importanti gare in linea tra cui spiccano Milano-Sanremo, Giro delle Fiandre e Parigi-Roubaix. Grandi campioni svizzeri del passato sono Hugo Koblet, Ferdi K\u00fcbler, Beat Breu, Urs Freuler, Pascal Richard, Mauro Gianetti, Tony Rominger, Alex Z\u00fclle, Oscar Camenzind e, nel ciclocross, Albert Zweifel. Fra le donne la campionessa che si \u00e8 maggiormente distinta in questa disciplina \u00e8 Nicole Br\u00e4ndli, vincitrice in tre edizioni del Giro d'Italia femminile.\nCorsa d'orientamento.\nSempre negli sport individuali, la Svizzera si \u00e8 proclamata la nazione pi\u00f9 forte al mondo nella corsa d'orientamento, grazie a Simone Niggli, Matthias Merz, Daniel Hubbman e tanti altri.\nSci.\nLa Svizzera vanta risultati ai massimi livelli in molti sport invernali, in primo luogo nello sci alpino. I suoi sciatori si sono aggiudicati per 7 volte la Coppa del Mondo di sci alpino maschile (di cui 4 vinte da Pirmin Zurbriggen) e per 12 volte quella femminile (3 successi di Vreni Schneider), oltre a numerose medaglie olimpiche e mondiali. Nello sci nordico i risultati pi\u00f9 rilevanti sono invece legati alle imprese di Dario Cologna nel fondo e Simon Ammann nel salto con gli sci.\nGiochi olimpici.\nIl primo campione olimpico svizzero della storia fu Louis Zutter, nella ginnastica, che vinse l'oro alle Olimpiadi di Atene del 1896.\nGli atleti svizzeri pi\u00f9 medagliati dei Giochi olimpici moderni sono Georges Miez e Eugen Mack, nella ginnastica artistica, con 8 medaglie ciascuno.\nAltri sport.\nNel pattinaggio artistico annovera tra i suoi atleti St\u00e9phane Lambiel, due volte vincitore del campionato mondiale. La Svizzera ha inoltre una delle migliori squadre al mondo di curling sia in ambito maschile sia femminile e si trova al primo posto nel medagliere olimpico del bob.\nLa prima ascensione dell'Aconcagua.\nIl 14 gennaio 1897 \u00e8 opera di un alpinista svizzero, Matthias Zurbriggen, la prima ascesa dell'Aconcagua, il monte pi\u00f9 alto del continente Americano.\nFestivit\u00e0.\nLa Festa nazionale svizzera (detta \"Natale della Patria\") ricorre ogni 1\u00ba agosto. Essa ricorda la nascita della Confederazione avvenuta nei primi giorni d'agosto dell'anno 1291 sul praticello del Gr\u00fctli. Con la stipulazione del Patto confederale i primi tre cantoni (Uri, Svitto e Untervaldo, detti \"Cantoni primitivi\") davano vita a un'alleanza per contrastare le pressioni degli Asburgo d'Austria attraverso l'amministrazione dei balivi. La mattina del 1\u00ba agosto si tiene la tradizionale festa sul praticello del Gr\u00fctli (o R\u00fctli).\nVi partecipano il Presidente della Confederazione, oltre ad altre personalit\u00e0 di spicco, e l'avvenimento \u00e8 trasmesso dalle televisioni nazionali. A mezzogiorno le radio trasmettono il discorso del Presidente della Confederazione, nelle tre lingue. La popolazione \u00e8 solita festeggiare in maniera piuttosto sobria davanti a un fal\u00f2, esponendo le bandiere sui balconi o sparando fuochi artificiali. In questo giorno, alle 8 di sera, tutte le campane della Svizzera suonano a festa. Inoltre, la sera, un Comune svizzero scelto con rotazione delle regioni linguistiche ospita i festeggiamenti ufficiali, trasmessi a reti unificate.\nUna seconda festivit\u00e0 comune a tutti gli Svizzeri la Festa federale di ringraziamento o, pi\u00f9 semplicemente \"Digiuno federale\". Inizialmente celebrato solo nei cantoni protestanti, a partire dal 1643 anche i cantoni cattolici introdussero prescrizioni riguardanti la preghiera e il digiuno. Nel 1796 la Dieta Federale dichiar\u00f2 l'8 settembre 1796 festa federale di preghiera. Infine, nel 1832 la Dieta Federale dispose che cattolici e protestanti in tutti i cantoni celebrassero una giornata di preghiera, digiuno e ringraziamento la terza domenica di settembre."}
{"id": "3864", "revid": "287204", "url": "https://it.wikipedia.org/wiki?curid=3864", "title": "Svitto", "text": "Svitto (in tedesco \"Schwyz\", in francese \"Schwytz\", in romancio \"Sviz\") \u00e8 un comune svizzero di abitanti del Canton Svitto, nel distretto di Svitto. Ha lo status di citt\u00e0 ed \u00e8 capitale del cantone e capoluogo del distretto.\nGeografia fisica.\nSvitto sorge a 516 metri di altitudine (capoluogo) ai piedi dei due Mythen (il Grande Mythen, 1 899 m, e il Piccolo Mythen, 1 811 m), tra il lago di Lauerz e il lago dei Quattro Cantoni.\nOrigini del nome.\nLa prima attestazione del toponimo risale al 972, quando in un documento si fa riferimento, in latino medioevale, a una certa \"villa Suittes\". Questa attestazione viene preceduta da una serie di attestazioni incerte comprese tra il 924 e il 960 nelle quali il toponimo sarebbe riportato nelle forme di \"Swites\" (\"Suuites\") e \"Switz\". Il nome venne in seguito riportato come \"Schwitz\" nel XIII secolo e come \"Schweitz\" tra il XVII e il XVIII secolo.\nL'etimo rimane incerto: sebbene si sia a lungo presentato il toponimo come derivato dal nome dell'omonimo fondatore della Svizzera, un certo \"Suito\" o \"Switer\" (spiegazione presente nei libri di testo sino alla prima met\u00e0 del XX secolo), non c'\u00e8 al momento comun consenso sull'origine del nome.\nUn'etimologia germanica venne suggerita dal Gatschet (1867), il quale fece risalire il toponimo da un verbo dell'alto-tedesco antico significante \"bruciare\" (\"suedan\"), in riferimento alla pratica del debbio.\nCultura.\n \u00e8 la sede del Museo dei Patti federali, che custodisce i documenti originali pi\u00f9 preziosi della storia della Confederazione: il Patto eterno confederale (1291), il patto di Morgarten del 1315, i patti di alleanza tra i cantoni sovrani, le convenzioni di Stans, le bandiere e i gonfaloni.\nEconomia.\nNella frazione di Ibach ha sede la Victorinox, azienda produttrice del coltellino svizzero."}
{"id": "3865", "revid": "125665164", "url": "https://it.wikipedia.org/wiki?curid=3865", "title": "Svizzera italiana", "text": "La Svizzera italiana (tedesco \"italienische Schweiz\", francese \"Suisse italienne\", romancio \"Svizra italiana\"), o Lombardia svizzera, \u00e8 l'insieme delle regioni della Svizzera in cui \u00e8 prevalente l'uso della lingua italiana, in diglossia con le varianti locali della lingua lombarda. Essa comprende:\nBench\u00e9 la Svizzera italiana sia l\u2019unica regione della Svizzera in cui la lingua italiana \u00e8 maggioritaria, sono numerosi i cittadini che se ne servono anche al di fuori dei suddetti cantoni. In effetti, ci sono pi\u00f9 italofoni nella Svizzera tedesca e in quella romanda di quanti non ce ne siano in quella italiana. Nell\u2019intera Repubblica elvetica sono circa 1.300.000 i cittadini che la parlano quotidianamente, ovvero il 15,4% della popolazione, a cui si aggiungono circa due milioni di persone che ne possiedono una conoscenza pi\u00f9 o meno elevata.\nVicende storiche.\nTemporaneamente i Confederati, nell'ambito delle Campagne transalpine, occuparono anche le Tre Pievi (1512-1524), la Valtravaglia (1512-1515), la Valcuvia (1512-1515) e la Val d'Ossola (1410-1422 e 1512-1515). Inoltre, anche la Valtellina divenne dal 1512 al 1797 un possedimento del Cantone dei Grigioni.\nLa locuzione \u00abSvizzera italiana\u00bb non ha alcun titolo di ufficialit\u00e0, poich\u00e9 la Confederazione svizzera riconosce come entit\u00e0 costitutive della stessa i cantoni, i cui confini politici non coincidono con le frontiere linguistiche.\nPrincipali centri della Svizzera italiana.\nI principali centri della Svizzera italiana che si trovano nel Cantone Ticino sono:\nI principali centri della Svizzera italiana che si trovano nel Canton Grigioni sono:\nInfrastrutture e trasporti.\nDal 1996 la popolazione di lingua italiana della Svizzera pu\u00f2 fare riferimento a una propria universit\u00e0, l'Universit\u00e0 della Svizzera italiana, con sede a Lugano e Mendrisio. L'altro istituto di educazione superiore presente nella regione \u00e8 la Scuola Universitaria Professionale della Svizzera Italiana con sede a Manno. L'aeroporto principale \u00e8 quello di Lugano-Agno. Oltre alle infrastrutture cantonali (del Cantone Ticino e del Cantone dei Grigioni), la Svizzera italiana ospita alcuni centri di rilevanza nazionale: il Centro Svizzero di Calcolo Scientifico (a Lugano), la Fonoteca nazionale svizzera (a Lugano), il Tribunale Penale Federale Svizzero e l'Istituto di Ricerca in Biomedicina (IRB) (a Bellinzona).\nRadio e televisione.\nNella Svizzera italiana sono presenti da decenni radio e televisioni svizzere in italiano. La pi\u00f9 importante \u00e8 Radiotelevisione svizzera di lingua italiana, che possiede due canali televisivi (LA1, nata nel 1961, e LA2, nata nel 1997) e tre stazioni radio (Rete Uno, Rete Due e Rete Tre). Inoltre sono attive un'emittente televisiva (TeleTicino) e alcune radio private (Radio 3i, Radio Fiume Ticino). La RSI tra gli anni 1960 e gli anni 1970 era molto seguita in buona parte del Nord Italia, soprattutto perch\u00e9 era passata alle trasmissioni a colori molto anticipatamente rispetto alla RAI."}
{"id": "3866", "revid": "697352", "url": "https://it.wikipedia.org/wiki?curid=3866", "title": "Salice", "text": ""}
{"id": "3867", "revid": "373458", "url": "https://it.wikipedia.org/wiki?curid=3867", "title": "Storia Medievale", "text": ""}
