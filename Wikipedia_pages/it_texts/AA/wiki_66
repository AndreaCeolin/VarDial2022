{"id": "27171", "revid": "1748167", "url": "https://it.wikipedia.org/wiki?curid=27171", "title": "Tollo", "text": "Tollo \u00e8 un comune italiano di abitanti della provincia di Chieti in Abruzzo.\nGeografia fisica.\nIl Comune di Tollo \u00e8 situato a circa 20 \u00a0km a Est di Chieti e 20 \u00a0km a sud di Pescara.\nIl centro abitato di Tollo sorge su una collina dalla forma arrotondata a 150 metri di altitudine, si estende per circa 15 chilometri quadrati ed \u00e8 attraversata dai fiumi Venna e Arielli che segnano rispettivamente i confini occidentale ed orientale del territorio tollese. Insediamenti di simile tipologia sono Crecchio, Miglianico o Canosa Sannita.\nNella classificazione sismica della protezione civile \u00e8 identificato come \"Zona 3\", cio\u00e8 zona a sismicit\u00e0 bassa (il territorio \u00e8 stato oggetto di studio di microzonazione sismica), mentre nella classificazione climatica \u00e8 contrassegnato come \"Zona D\".\nLa presenza delle due vallate dei fiumi Venna ed Arielli e di zone di territorio con forti pendenze, unitamente alla natura dei terreni prevalentemente argillosi e sabbiosi di natura arenaria, fa s\u00ec che all'interno del territorio comunale siano presenti alcune zone in cui il rischio da frana \u00e8 di classe R1 (moderato) ed in minima parte R3 (elevato) ed R4 (molto elevato).\nStoria.\nOrigini del nome e fondazione.\nSulle origine del paese si hanno varie ipotesi, anche a causa della mancanza di rilevanti fonti documentarie e della scarsit\u00e0 di strutture architettoniche o di ritrovamenti archeologici (sebbene siano stati ritrovati alcuni frammenti di dolia di epoca romana, ora conservati a Chieti presso il MANDA, Museo Archeologico Nazionale d'Abruzzo).\nIl nome \"Tollo\", pi\u00f9 che derivare da una presunta fondazione in epoca romana (dal nome \"Tullio\" o \"Tutellum\", ipotesi suffragata dal ritrovamento nel 1805 a Lanciano di una lapide in marmo, su cui erano incisi vari nomi di paesi fra cui quello di Tutelio), avrebbe origine dalla fondazione della citt\u00e0 ad opera di un gruppo di crociati, originari forse di Tulle (Francia), tra la fine dell'XI e l'inizio del XII secolo. Questi soldati costruirono, sul modello della loro cittadina natale, una serie di luoghi fortificati - da cui i nomi delle attuali frazioni e localit\u00e0 - su cui dominava la torre difensiva, situata in quella che \u00e8 oggi la piazza centrale.\nNel 1067 in un documento di donazione da parte del Conte teatino Attone all'omonimo Vescovo pure teatino di una parte dei suoi beni nel Castello di Pizzo Corbaro e della Chiesa di Santa Vittoria, si nomina il Castello di Tollo come confine settentrionale; \u00e8 dunque evidente che il toponimo riferito ad un castello vero e proprio, oltre che ad un borgo di coltivatori come tramandato dalla pergamena seguente, \u00e8 da anticipare rispetto a quanto sostenuto nella genesi \"francese\" di cui sopra.\nDal Cinquecento all\u2019Ottocento.\nNel XV secolo si ha notizia della presenza dell'Ordine Teutonico; ad essi si deve la costruzione della chiesa di Santa Marina. Al 1566 circa risale invece la presunta occupazione da parte dei Turchi, da cui \u00e8 nata la tradizione della festa alla Madonna del Rosario.\nIntorno al XVIII secolo il paese pass\u00f2 sotto il dominio dei Borboni, ed entra a far parte del Regno delle Due Sicilie. Tra il 1707 e il 1775 pass\u00f2 alla famiglia di Ruggero I d'Altavilla.\nIn seguito divenne feudo di propriet\u00e0 dei baroni Nolli, ricordati come i principali innovatori, per l'epoca, dell'economia e del commercio che si svolgeva nella cittadina. In particolare, Tollo fu la residenza del politico e patriota Antonio Nolli, il quale ricopr\u00ec diverse cariche politiche dapprima all'interno del consiglio comunale di Chieti, e successivamente, all'interno del Regno di Napoli per il quale ricopr\u00ec, tra le altre, la carica di Ministro delle Finanze. Il barone Antonio Nolli diede un grande impulso a Tollo e ai paesi limitrofi, grazie alla sua nomina nel 1817 a Presidente dell'Assemblea Generale di Abruzzo Citeriore, tramite la quale fece realizzare diverse opere viarie nell'area teatina e si adoper\u00f2 per lo sviluppo del porto di Ortona.\nNel 1806, con la legge 132 \"Sulla divisione ed amministrazione delle province del Regno\", Giuseppe Bonaparte riform\u00f2 la ripartizione territoriale del Regno di Napoli: Tollo cominci\u00f2 ad essere un \"Comune\" governato da un sindaco, che faceva riferimento alla provincia di Chieti, ove risiedevano le autorit\u00e0 che amministravano l'Abruzzo Citeriore per conto del re di Napoli.\nCon l'Unit\u00e0 d'Italia, anche Tollo fu attraversata dal problema del brigantaggio, che nella zona conobbe violenze efferate e una repressione ancor pi\u00f9 sanguinosa.\nDall'epoca fascista ai nostri giorni.\nTollo fu sede di un campo di concentramento fascista, aperto nell'ottobre 1941, all'interno del quale furono internati principalmente comunisti di origine slava. Il campo, che ospit\u00f2 fino a circa 90 persone, era un edificio di civile abitazione di propriet\u00e0 dell'industriale milanese Cav. Giuseppe Foppa Pedretti ed era situato nel centro abitato: per tale motivo non garantiva le necessarie misure di sicurezza e di igiene e fu dunque chiuso nell'estate del 1943. Gli internati furono trasferiti nei campi di concentramento di Corropoli (TE) e di Bagno a Ripoli (FI).\nIn quegli anni, la storia di Tollo risulta essere fortemente segnata dalla Seconda guerra mondiale, la quale provoc\u00f2 la distruzione completa del paese. Dopo l'armistizio dell'8 settembre 1943, infatti, lo scontro tra truppe tedesche e armate alleate si concentr\u00f2 a ridosso della Linea Gustav, distruggendo violentemente i paesi pi\u00f9 grandi (Ortona) come i centri pi\u00f9 piccoli. I primi bombardamenti colpirono Tollo nella notte del 5 dicembre 1943: la popolazione fu costretta, in un primo momento, a rifugiarsi in ripari di fortuna scavati nell'arenaria (vere e proprie grotte), ma pochi giorni dopo dovette abbandonare il paese (sfollamento), precisamente nella notte tra il 14 e il 15 dicembre. Molti furono anche i tollesi, soprattutto maschi, deportati nell'Italia settentrionale. Il 4 marzo 1944 ci fu la prima risposta da parte delle truppe alleate, che cominciarono a spezzare il fronte tedesco, fino alla liberazione definitiva che avvenne nell'estate di quell'anno.\nCon la fine della Guerra, inizi\u00f2 la ricostruzione morale e civile del paese che, nel corso degli anni sessanta e settanta, conobbe un periodo di forte sviluppo, soprattutto grazie alla fondazione di due importanti cooperative agricole (1960 e 1962). Queste ultime permisero ai cittadini tollesi l'avvio di un progressivo miglioramento economico e favorirono nel tempo la diffusione dei prodotti agricoli tollesi in Italia e, in questi ultimi decenni, in Europa e nel mondo.\nMonumenti e luoghi d'interesse.\nArchitettura civile.\nTollo, a causa della vicinanza alla cosiddetta Linea Gustav, sulla quale si scontrarono gli eserciti tedesco e americano, \u00e8 stato uno dei paesi maggiormente danneggiati dalla Seconda Guerra Mondiale in Italia. Fu quasi completamente rasa al suolo, e pertanto non si hanno importanti monumenti storici ed antichi. Il centro storico si sviluppava da via Roma (ex corso Antonio Nolli), parte novecentesca, sino al colle della chiesa madre, dove si trovava la torre di guardia col castello, con l'antico borgo. Attualmente solo pa parrocchia di Santa Maria Assunta \u00e8 l'attrazione artistica, bench\u00e9 rifatta seguendo lo stile neoclassico nel 1950 ca.\nCultura.\nFeste e manifestazioni.\nAltre celebrazioni sono dedicate ai vari patroni del paese:\nEconomia.\nL'economia si basa sul settore agricolo, in particolare sulla produzione di vini DOC, Montepulciano d'Abruzzo e Trebbiano d'Abruzzo, nonch\u00e9 di uva da tavola di ottima qualit\u00e0.\nDa segnalare, nel campo vitivinicolo, la creazione nel 2008 della DOC Tullum, tra le pi\u00f9 piccole d\u2019Italia e la prima denominazione territoriale dell\u2019Abruzzo. Insiste su un territorio estremamente limitato \u2013 300 ettari solo ed esclusivamente nel Comune di Tollo \u2013 e si caratterizza per la rigidit\u00e0 dei parametri produttivi.\nMeno rilevante la produzione artigianale e quella industriale, legata comunque all'indotto agricolo e al mondo dei servizi alla viticoltura.\nIl turismo \u00e8 invece fiorente soprattutto nel periodo estivo, favorito dalla vicinanza sia alla Costa dei Trabocchi e alle spiagge della vicina Ortona (a soli 5\u00a0km) che al Parco nazionale della Majella.\nAmministrazione.\nAltre informazioni amministrative.\nIl comune aderisce alla Associazione nazionale Citt\u00e0 del Vino, all'Associazione dei comuni virtuosi e al \"Patto territoriale Chietino-Ortonese\" per l'occupazione e lo sviluppo integrato del territorio.\nSport.\nNel 1980, ispirata da Tom La Sorda, nasce ed \u00e8 tuttora presente in citt\u00e0, la squadra del Tollo Baseball e Softball.\nAltra societ\u00e0 sportiva attiva a Tollo da oltre venti anni, \u00e8 la societ\u00e0 di pallavolo VDC Volley Tollo, che ha partecipato a numerosi campionati sia in ambito maschile (fino ad effettuare i play-off per la promozione in serie B2) che in ambito femminile. Diversi giocatori cresciuti anche nelle giovanili della VDC Volley Tollo si sono affermati a livello nazionale giocando in squadre professionistiche. La locale societ\u00e0 di pallavolo ha anche avuto tra le sue fila Paolo Nicolai (medaglia di argento di beach volley alle Olimpiadi di Rio de Janeiro del 2016 e detentore di altri importanti trofei internazionali), nel suo ultimo anno di attivit\u00e0 di pallavolo indoor.\nA Tollo sono presenti anche tre societ\u00e0 calcistiche, la Tollese Calcio militante nel campionato di Promozione Abruzzese, la societ\u00e0 sportiva SSD Tollo militante nel campionato di Serie C2 Calcio a 5 e in quello di Prima Categoria Abruzzese di Calcio a 11 e la societ\u00e0 sportiva ASD Atletico Tollo militante nel campionato di Serie D Calcio a 5."}
{"id": "27172", "revid": "1652635", "url": "https://it.wikipedia.org/wiki?curid=27172", "title": "Torino di Sangro", "text": "Torino di Sangro (\"Tur\u00ecne\" in abruzzese) \u00e8 un comune italiano di abitanti della provincia di Chieti in Abruzzo.\nStoria.\nLe origini del nome sono ancora incerte, ma secondo la leggenda pi\u00f9 conosciuta gli abitanti di \"Civita di Sangro\", di origini sannitiche, compresi nell'area dei Frentani, assaliti dai Saraceni (IX secolo) fuggirono preceduti da un toro che si ferm\u00f2 sotto l'antica Torre, ove essi si rifugiarono, dando vita ad un nuovo paese che prese il nome di Torino. Tracce del torrione sono visibili presso lo spuntone roccioso a nord, verso il mare, come punto di guardia. La torre a pianta cilindrica, era ancora conservata negli anni '50, quando fu pesantemente modificata. Altre torri di controllo stavano lungo il perimetro dell'antico borgo, che cinge il palazzo baronale e la chiesa parrocchiale. Vi si accedeva da porta Marina e porta di Mezzo, attuale principale strada di accesso.\nNel Medioevo, il paese fu possesso dell'abbazia di Santo Stefano in Rivomaris a Casalbordino e nell'epoca moderna, dopo la distruzione dell'abbazia da parte dei turchi, che assediarono anche il feudo, Torino fu feudo dei D'Avalos Marchesi di Vasto e poi dei Carafa sino al 1806, quando entr\u00f2 nel distretto di Chieti.\nNel 1862, dopo l'unit\u00e0 d'Italia, il nome venne mutato dal consiglio comunale in Torino del Sangro per evitare disguidi postali con l'allora capitale italiana. Il comune ha un rilevante interesse storico e naturalistico. Infatti proprio nel territorio del comune \u00e8 presente un cimitero militare chiamato \"Sangro River War Cemetery\" dove riposano i soldati che hanno combattuto la battaglia del Sangro durante la seconda guerra mondiale, in fasi offensive contro la denominata Linea Gustav. Nel cimitero si trovano sepolti anche soldati giovani, di 16 o 17 anni appena. Infatti Torino venne occupata dai nazisti, ma non distrutta, perch\u00e9 erano impegnati a demolire i ponti sul Sangro, sicch\u00e9 facilmente il territorio fu conquistato nei primi di novembre del 1943 dalle truppe indiane del generale Montgomery.\nAttualmente Torino di Sangro \u00e8 meta di turismo in estate per gli stabilimenti balneari sulla costa dei trabocchi, specialmente in localit\u00e0 Le Morge.\nMonumenti e luoghi d'interesse.\nArchitetture religiose.\nAnticamente Torino di Sangro contava 18 chiese, ad oggi rimangono le seguenti:\nLa riserva naturale \"Lecceta litoranea di Torino di Sangro\".\nIl comune inoltre ha una elevata importanza naturalistica grazie alla presenza della \"Lecceta Litoranea\" che ospita delle variet\u00e0 di flora e fauna protette. Questa riserva naturale si estende per 180 ettari dall'ultimo tratto del fiume Sangro, in prossimit\u00e0 della foce, alla costa adriatica; \u00e8 un bosco litoraneo impiantato su arenile del Pliocene. Agli alberi di leccio si associano la roverella e l'orniello. Il ricco sottobosco \u00e8 coperto da tappeti di edera.\nLo strato arbustivo \u00e8 composto dal sanguinello, della rosa di San Giovanni, dal biancospino e in particolare interesse \u00e8 la presenza dell'alaterno, della liquirizia e del lentisco. Nell'area trovano rifugio numerosi uccelli fra i quali si ricordano la capinera, l'occhiotto, la sterpazzolina. Vi nidifica anche l'esotico gruccione. Il Bosco di Torino di Sangro \u00e8 l'unica area abruzzese in cui vive e si riproduce la testuggine terrestre.\nCimitero militare britannico.\nDetto \"Sangro River War Cemetery\", posto tra la riserva della Lecceta e il centro storico. Fu costruito nel 1946 in concomitanza con il cimitero canadese di Ortona, in ricordo della battaglia del Sangro, svoltasi lungo la linea Gustav nella piana omonima, e combattuta specialmente a Casoli, Gessopalena, Taranta Peligna e Montenerodomo.\nIl campo del cimitero \u00e8 arricchito da lapidi bianche tutte uguali, alla maniera canadese, disposte in file eguali equidistanti, delle quali un tratto forma un semicerchio. Inoltre \u00e8 posto un mausoleo per i caduti senza nome.\nCultura.\nEventi.\nFesta della Madonna di Loreto.\nSi svolge l'ultima domenica di maggio ed i 2 giorni successivi.\nLa statua della Madonna viene posta in sagrestia ove viene ricoperta di vestiti dorati e di monili d'oro, donati anticamente dai cittadini Torinesi. Nel pomeriggio la statua viene portata dietro l'altare, indi la gente accorsa incomincia ad inneggiare i canti d'inizio per la novena. Il mattino successivo la banda musicale percorre suonando per le vie principali del paese; segue la processione che termina con una gettata di petali di rosa quando la processione giunge presso il campanile. La sera, di nuovo la banda suona pezzi noti e non da musiche per banda e musiche sinfoniche.\n\u00c8 famosa l'asta alla Madonna, dove numerosi concittadini offrono qualsiasi dono autoprodotto, che provenga esso dalla natura oppure realizzato artigianalmente. I prodotti vengono venduti all'asta durante il pomeriggio del secondo giorno di festa (Luned\u00ec).\nConcludono la festa dei fuochi d'artificio.\nLa Mattinata del Viso Adorno.\nSi svolge la sera del 9 dicembre e prosegue fino alla mattinata successiva. Ed \u00e8 riconducibile sempre al culto della Madonna di Loreto\nLa popolazione si raccoglie sulle strade fino alla costa e, ripercorrendo gli antichi tratturi con delle fiaccolate suggestive intonando canti tradizionali fedeli alla Madonna soffermandosi alle edicolette campestri site sul tragitto. Giunta alla chiesa della Madonna di Loreto, la gente trascorre tutta la notte pregando e meditando. Una curiosit\u00e0 della festa \u00e8 che tutte le porte delle case di Torino di Sangro sono aperte a conoscenti e parenti. Alla mattina la statua della Madonna viene condotta sul sagrato della chiesa ove, tutt'intorno si dispongono cantori che cantano il canto tradizionale del Viso Adorno.\nIndi il corteo si snoda a trovare i conoscenti e parenti.\nFesta di San Michele Arcangelo.\nSi svolge ad agosto a Borgata Marina presso l'eponima chiesa.\nEconomia.\nL'economia del comune, si \u00e8 sviluppata grazie alla vicinanza con il centro industriale della Val di Sangro. \u00c8 molto importante anche l'agricoltura che grazie alla coltura massiccia della vite e dell'ulivo si piazza come buona fonte economica per il paese. Torino di Sangro, inoltre, grazie alla presenza di spiagge e di strutture turistiche sta sviluppando il settore turistico estivo.\nUn prodotto eccellente \u00e8 l'olio d'oliva, oltre al vino prodotto sia dalla cantina sociale che da altre due cantine private.\nNel territorio \u00e8 presente una piccola centrale di estrazione (nel mare di fronte) di metano."}
{"id": "27173", "revid": "2091899", "url": "https://it.wikipedia.org/wiki?curid=27173", "title": "Tornareccio", "text": "Tornareccio (\"Turnar\u00e9cce\" in abruzzese) \u00e8 un comune italiano di abitanti della provincia di Chieti in Abruzzo. Fa parte della Comunit\u00e0 montana \"Valsangro\". \u00c8 uno dei trentanove comuni italiani facenti parte dell'Associazione Nazionale delle Citt\u00e0 del Miele.\nStoria.\nOrigini italiche.\nLa zona intorno a Tornareccio, specialmente la zona adiacente al Monte Pallano (in base al rinvenimento di selci), fu abitata sin dal paleolitico (da 18- anni or sono).\nSecondo vari studi i popoli che vi si stanziarono sono di origine lucana (visto che sia il nome del popolo lucano che l'appellativo \"\"lucus\" hanno la stessa origine). Ancora oggi presso il monte, \u00e8 possibile vedere la cittadella fortificata di \"Pallanum\", con mura perimetrali e tre porte di accesso.\nMedioevo.\nPoi non si hanno notizie fino alla storia, quando fu assoggettata dai romani, ma il 1\u00ba documento che parla di Tornareccio \u00e8 del 22 giugno 829 quando pass\u00f2 sotto il feudo dell'Abbazia di Farfa che cos\u00ec dice: \"Monasteriolum situm in finibus Theathinae sive Vocitanae et constructum in onorem sancti Stephani protomartiris\" (il piccolo monastero situato nei confini Teatini o Vocitani, nel luogo chiamato Lucania, costruito in onore del primo martire Santo Stefano). Oggi purtroppo di questo tal monastero di Santo Stefano in Lucana (in riferimento al villaggio popolato da questa trib\u00f9), non esiste nulla, se non alcune carte, che testimoniano la sua grandezza politica e territoriale, che per beneficio dei pontefici, e dei Conti Trasmonti e Attoni di Chieti, nel 1000 era arrivato ad avere numerosi feudi tra il Sinello, l'Osento e il Sangro, occupando l'area dell'odierna Atessa, sino ai confini con San Giovanni in Venere.\nNel 1118 o pochi anni prima venne iniziata la costruzione del centro di Tornareccio come attesta il cronista Gregorio di Catino nel \"Chronicon farfense\": \"In comitatu Teatino est monasterium Sancti Stephani in Lucania\" (\u2026) \"et castellum Tornaricie\"\" (Nella contea Teatina c'\u00e8 il monastero di Santo Stefano in Lucania ed il castello di Tornareccio).\nNel periodo 1156-1168 secondo alcuni documenti dell'universit\u00e0 del paese, questo centro si chiama \"Tornarezam\".\nIl castello, fino al XIX secolo \u00e8 costretto a conoscere un periodo di declino, finch\u00e9 il monastero di Santo Stefano non venne abbandonato e se ne persero le tracce.\nEpoca moderna e contemporanea.\nIl \"'Castrum Tornaricii\" nel XIII secolo divenne parte integrante del nuovo centro di Atessa, divenuto sede della chiesa secolare, ossia benefici\u00f2 dal pontefice di un privilegio che esentava Atessa dal controllo religioso della diocesi di Chieti, oltretutto la citt\u00e0 entr\u00f2 nelle grazie della regina Giovanna I di Napoli, ottenendo vari privilegi territoriali sull'area dell'Osento e del Sinello. Lo storico atessano Padre Tommaso Bartoletti ricorda che Tornareccio nel XV-XVI secolo era dotata di 5 parrocchie, nel 1705 fu feudo dei Colonna, nel 1513 Tornareccio divenne sede di una \"universit\u00e0\" autonoma da Atessa, ma per questo i feudatari imposero, come ad Atessa, una grave tassazione, che grav\u00f2 sull'economia della cittadina per secoli.\nDurante il Novecento, Tornareccio fu occupata dai nazisti nel 1943, il 14 novembre di quell'anno una parte del paese fu distrutta dai nazisti che applicarono la tattica della terra bruciata, trovandosi Tornareccio nei pressi della linea Gustav sul Sangro. Le case furono minate e fatte saltare tatticamente, mentre la popolazione fu costretta rifugiarsi sul Monte Pallano. Il nucleo centrale attorno la parrocchia di Santa Vittoria fu risparmiato grazie all'intervento di Vincenzo Lemme, che disinnesc\u00f2 la miccia della dinamite posta sotto Palazzo Melocchi. All'arrivo degli alleati, i paesani tornarono a ripopolare il paese, e successivamente ci fu la ricostruzione\nGi\u00e0 nei primi anni del Novecento il paese si era sviluppato presso il campo del Carmine, dove era stato costruito il santuario della Madonna del Carmine. Nel secondo dopoguerra Tornareccio ha concentrato la sua economia sull'apicoltura e l'esportazione del miele. Le abbondanti piogge del 2015 danneggiarono gravemente la rete stradale, con la conseguente formazione di smottamenti e frane.\nMonumenti e luoghi d'interesse.\nPalazzo Daniele Melocchi.\nIl palazzo \u00e8 sito nel centro storico. \u00c8 stato costruito probabilmente in pi\u00f9 riprese verosimilmente tra il XVII ed il XVIII secolo. Susseguentemente i vari vani del palazzo furono rimaneggiati per le esigenze dei vari abitabti che si sono succeduti.\nOriginariamente il palazzo, forse, era attaccato alle mura dato che il palazzo \u00e8 sito al limite del centro storico. Il portale del vicolo adiacente alla chiesa di Santa Vittoria ha degli stipiti in pietra ed \u00e8 circondato da due lesene e da un archivolto.\nIl primo piano ed il pianterreno presentano delle finestre aventi stipiti ed architravi in mattoni, in pi\u00f9, al primo piano, tali finestre sono posti sopra dei timpano a forma di simil-lunetta.\nIl villaggio neolitico di Pallanum.\nSi trova in cima al Monte Pallano, che sovrasta Tornareccio. Il villaggio si svilupp\u00f2 nelle forme attuali intorno al V secolo a.C., e si suppone fosse stato fondato dalla trib\u00f9 dei Lucani. Le mura ciclopiche erano dette anche \"mura Paladine\", edificate a scopo protettivo, e sono costituite da tre ingressi. Porta del Piano, Porta del Monte, e l'accesso dalla via del tratturo. Alcune abitazioni si trovano anche fuori dal perimetro murario, e sono tipiche capanne a tholos erette con la pietra incastrata. Una lapide commemorativa a Lucio Cornelio Scipione Barbato, capostipite della famosa casata degli Scipioni romani, parla delle sue conquiste nel Sannio, citando anche una certa \"Loucanam\" sottomessa. Forse si tratterebbe esattamente del villaggio di Monte Pallano, dato che nel Medioevo nelle zone sorger\u00e0 il monastero di Santo Stefano \"in Lucana\".\nCon la conquista romana anche Pallanum cadde, il \"nerf\", il principe che controllava l'amministrazione, venne sostituito dal \"meddix tuticus\", magistrato romano.Si ritiene che Pallanum rimase in attivit\u00e0 come centro di controllo delle guarnigioni della valle, fino alla caduta di Roma, quando venne usato come riparo da viandanti e pastori, dato che non si ebbero opere di incastellamento e infeudamento, tipiche del primo Medioevo italiano.\nEconomia.\nIl miele di Tornareccio.\nIl borgo \u00e8 uno dei massimi centri abruzzesi ad esportare miele in tutta la regione e in Italia. La storia dell'arrivo del miele a Tornareccio ha inizio nei primi anni del Novecento: Argito Di Vincenzo, negli anni '30 acquisto a Termoli uno sciame d'api che poi rinchiuse in un sacco di liuta per portarlo in paese. L'acquisto serviva per garantire il sostentamento della famiglia, e successivamente la produzione del miele forgi\u00f2 la prima industria locale dell'Apicoltura Tieri, il cui stabilimento moderno \u00e8 in via De Gasperi. L'origine dell'azienda dunque sta nel gesto del De Vincenzo nel 1930 di acquistare una cinquantina di arnie, per iniziare la produzione del miele, da affiancare alla produzione agricola. Nel primo periodo, il nettare veniva scambiati con il grano, successivamente inizi\u00f2 la vendita ai commercianti, alcuni dei quali provenivano da Vasto. In questo modo la produzione aument\u00f2 di molto, di pari passo con la conoscenza del miele di Tornareccio, fuori dal territorio locale\nLa svolta aziendale avvenne negli anni '60, quando il egnero di Argito, Alderino Tieri, decise di continuare l'attivit\u00e0, in quegli anni in piena espansione a Tornareccio, grazie alla tecnica nomadistica, ancora oggi usata: risalgono a quel periodo le migrazioni di apicoltori alla ricerca di piantagioni fuori dal territorio regionale. Le prime destinazioni di costoro furono Gubbio e l'Umbria in generale, poi Latina, arrivando infine al sud Italia. In Tornareccio dopo i festeggiamenti della Madonna del Carmine il 16 luglio, partivano colonne di automezzi di apicoltori, che portavano le arnie, le attrezzature, il cibo, per trovare i terreni di allevamento per tutto l'anno delle sue arnie.\nla produzione del miele a Tornareccio ha avuto la svolta decisiva negli anni '90, quando Nicola e Fabrizio Tieri, nipoti di Argito, hanno preso in mano l'azienda, rinnovandola profondamente per le esigenze economiche moderne della competizione globale, in modo da far conoscere il miele di Tornareccio non solo in Abruzzo, ma anche nel Paese e nel mondo.\nLe apicolture principali in paese sono quella \"Luca Finocchio\" in via Santo Stefano, la \"Fioriti\", in via Papa Giovanni XXIII, la \"Adi Apicoltura\" in via De Gasperi, e quella originale \"Tieri\"."}
{"id": "27174", "revid": "1444396", "url": "https://it.wikipedia.org/wiki?curid=27174", "title": "Torrebruna", "text": "Torrebruna \u00e8 un comune italiano di abitanti della provincia di Chieti in Abruzzo, facente parte dell'unione dei comuni del Sinello.\n\u00c8 nota in dialetto abruzzese come \"la Torre\".\nTorrebruna \u00e8 un antico borgo montano situato alle pendici degli Appennini a ridosso della montagna detta \"di Torrebruna\" e a sud-est dei colli Carunchina e Civitella.\nLa sua posizione domina la vallata del fiume Trigno oltre la quale si estende la provincia di Campobasso nel Molise.\nLa cima della montagna soprastante, che si trova a , domina un panorama che comprende, oltre alla valle del citato Trigno, la Majella, i paesi del Molise, il Gargano, il mare Adriatico, le isole Tremiti.\nStoria.\nIl borgo \u00e8 abitato sin dalla preistoria, in seguito \u00e8 stato colonizzato dai romani, tuttavia l'attuale centro \u00e8 da ricollegarsi all'alto medioevo. Nel 1202 alcuni documenti citano i nuclei familiari nella conta dei fuochi. In seguito si sono succeduti vari feudatari tra cui: Giovan Battista Caracciolo (1606), Giulio Cesare e Giovanni duchi di Celenza sul Trigno (1622), Alfonso Caracciolo, duca di San Buono (1626), Giovanni Caracciolo (1669), i d'Avalos di Celenza sul Trigno (1746). All'inizio del XIX secolo Guardiabruna \u00e8 diventata frazione di Torrebruna.\nSimboli.\nLo stemma \u00e8 stato concesso con l'apposito Decreto del Presidente della Repubblica datato al 4 marzo 2002.\nOrigine del nome.\nNon si conoscono con esattezza le cause che hanno dato origine al nome del paese. La leggenda racconta che il nome di Torrebruna abbia avuto origine da un'antica Torre posta nel punto pi\u00f9 alto dell'abitato abbrunita dal tempo.\nEsiste, sempre in leggenda, un'altra versione in proposito: si racconta cio\u00e8 che detta Torre fosse abitata da una nobildonna chiamata Bruna, per cui veniva chiamato \"Torre di Bruna\" e poi, man mano, si \u00e8 trasformato in Torrebruna.\nInoltre, si dice, che i pochi abitanti di allora della vicina Guardiabruna fossero di guardia alla donna predetta e quindi quel nucleo abitativo veniva a costituire la Guardia di Bruna e cos\u00ec venne fuori, col tempo il nome di Guardiabruna.\nMonumenti e luoghi d'interesse.\nIl primo impianto risale al XVI secolo con trasformazioni nel XVIII secolo. Il palazzo fortificato di Guardiabruna \u00e8 posto in cima su una rupe scoscesa sul lato meridionale. Altri monumenti d'interesse del borgo sono i resti dell'ex chiesa benedettina di Santa Vittoria. Il palazzo fortificato, dei Piccirilli, \u00e8 in stile barocco forse frutto di una trasformazione di un insediamento medievale e di un eventuale monastero fortificato. Il palazzo, nel lato meridionale \u00e8 costituito da murature e contrafforti edificati direttamente sulla roccia influenzati dalla forma della rupe. Il lato sud-ovest \u00e8 caratterizzato da una torre, mentre il lato opposto, presso il cortile, \u00e8 contraddistinto da fuciliere. Le case poste intorno al palazzo ed al lato nord-ovest delimitano il perimetro del borgo, ove l'ex chiesa di Santa Maria Vittoria doveva svolgere la funzione di avamposto. Alcune aperture designavano probabilmente un ruolo di controllo e di difesa dell'edificio con vani stretti e di passaggio. Dei sotterranei, dei luoghi adibiti a carcere delle volte e dei dipinti murali nelle cucine stuccate nel piano nobile completano la descrizione del palazzo."}
{"id": "27176", "revid": "1543377", "url": "https://it.wikipedia.org/wiki?curid=27176", "title": "Torricella Peligna", "text": "Torricella Peligna (\"Turric\u00ebl\" in abruzzese) \u00e8 un comune italiano di abitanti della provincia di Chieti in Abruzzo. Fa anche parte della Comunit\u00e0 montana \"Aventino-Medio Sangro\".\nStoria.\nLa fondazione di Torricella si fa risalire secondo la tradizione locale ad un esodo dagli esuli di Juvanum, cittadina romana nei pressi del vicino comune di Montenerodomo, durante le guerre bizantine del VI secolo d.C.; tuttavia le prime notizie certe si hanno dal XII secolo quando fu feudo degli Orsini e, in seguito, dei Conti di Manoppello e dei Marchesi Celaia di Chieti. Il paese fu distrutto durante la seconda guerra mondiale.\nIl nome attuale del comune \u00e8 improprio, cos\u00ec come gli altri di Taranta Peligna e Lama dei Peligni, in quanto questi centri sorgono nella parte orientale della montagna Majella, e si trovano lambiti dai fiumi Sangro e Aventino. In epoca antica i centri che esistevano in loco erano abitati dalle trib\u00f9 Sannite dei Carricini, e confinavano con i Peligni presso Campo di Giove e i Frentani da Guardiagrele (l'antica Grele) sino a Lanciano (Anxanum); tuttavia tale toponimo errato fu aggiunto con l'Unit\u00e0 d'Italia nel 1863.\nTorricella balz\u00f2 alle cronache nazionali durante la seconda guerra mondiale. I tedeschi infatti, in ritirata nella linea Gustav, fecero terra bruciata del paese, e vennero combattuti nel '44 dalla brigata Maiella, nella battaglia del Sangro. Molti furono gli sfollati e venne distrutto il castello medioevale. Successivamente Torricella \u00e8 stata ricostruita ed \u00e8 nel ventunesimo secolo meta turistica per le escursioni montane.\nNel 1744 vi nacque Vincenzo Tobia Nicola Bellini, musicista morto a Catania nel 1829, nonno e primo maestro del famoso operista Vincenzo Bellini.\nLe origini di Torricella.\nMolto corposi sono i ritrovamenti di epoca italica risalenti al VI secolo a.C.. presso Torricella, nelle contrade attigue, sono state fatte varie scoperte archeologiche, i cui reperti sono conservati nel Museo Archeologico di Chieti. In localit\u00e0 Sant'Antonio \u00e8 stata trovata una tomba con un elmo di bronzo, la decorazione sulla calotta di una cervide di capride, conservato nel Museo archeologico della vicina \"Juvanum\", un pugnale, un collare, un bracciale a spirale, quattro anelli digitali e una fibula di ferro. Si sostiene che presso Monte Moresco, tra Torricella e Pennadomo, ci siano resti di una fortificazione sannita, sorta sopra un insediamento ancora pi\u00f9 antico, attribuito al II millennio a.C., da qui proviene infatti un pugnale in pietra, conservato nel Museo Pigorini di Roma.\nL'area fu regolarmente abitata durante l'epoca sannita, e dopo la conquista Romana della trib\u00f9 dei Carecini (che occupava l'area di Juvanum di Montonerodomo, Trebula di Quadri e Cluviae di Casoli); tale trib\u00f9 confinava sul Sangro con i Frentani, a est con i Lucani stanziati presso il Monte Pallano, a su coi Pentri di Bovianum Vetus (Pietrabbondante), infine con i Peligni nella Majella orientale. La citt\u00e0 principale di questa trib\u00f9 era \"Juvanum\", ancora ben conservata, prima di giungere al centro di Montenerodomo, l'attivit\u00e0 economica maggiormente praticata era l'agricoltura insieme alla pastorizia. Il tratturo, ancora in parte visibile, si sviluppava lungo Colle dell'Irco, e si raccordava al tratturo Celano-Foggia, dove \u00e8 stato rinvenuto un bronzetto di Ercole del IV secolo a.C.\nDai rinvenimenti presso il quartiere Le Coste, si presume che la continuit\u00e0 abitativa tra Torricella e Juvanum fosse continuata anche dopo il periodo di decadenza dell'Impero Romano d'Occidente. L'area fu occupata dai barbari durante la guerra greco gotica del VI secolo d.C., infatti c'\u00e8 il ritrovamento di uno \"Spangehelme ostrogoto\" ossia un elmo a fasce in rame dorato e ferro in localit\u00e0 Santa Lucia, ben nascosto all'interno di una cantina di origini tardo romane per il materiale costruttivo, situata in un casale di campagna. Tale manufatto \u00e8 conservato nel Museo dell'Abruzzo Bizantino Altomedievale del castello ducale di Crecchio (CH).\nIl castello.\nIl fenomeno dell'incastellamento dell'VII-X secolo d.C. riguard\u00f2 anche Torricella. Le prime fortificazioni si hanno in zona Monte Moresco, accanto l'abitato romano, che fu definitivamente abbandonato nel XV secolo. Un castello \u00e8 citato in alcuni documenti di papa Niccol\u00f2 II che nel 1060 ne assegnava una met\u00e0 dai Monaci Benedettini delle Isole Tremiti. Il Medioevo \u00e8 anche l'epoca dell'affermazione cristiana a Torricella, presso Juvanum sorse l'abbazia di Santa Maria in Palazzo (o di Monte Moresco), di cui si conserva l'impianto presso le rovine; nel X secolo si ha la testimonianza semi-leggendaria della venuta di San Rinaldo, dell'ordine dei Basiliani insieme al vescovo San Falco, che si ferm\u00f2 nella vicina Palena in eremitaggio. In localit\u00e0 Fallascoso si ha ancora nel ventunesimo secolo la testimonianza dell'eremo di San Rinaldo. All'anno 1173 risale la costruzione della cappella baronale di Torricella, la chiesa madre di San Giacomo, rifatta nel XIX secolo.\nDalle fotografie storiche, si vede come il castello di Torricella occupasse tutta l'area superiore del paese, dove si trova l'Obelisco delle Vittime Civili di Guerra, poich\u00e9 fu fatto esplodere dai nazisti, dopo che fu occupato come quartier generale delle operazioni belliche.\nTorricella nella seconda guerra mondiale.\nDopo l'armistizio dell'8 settembre, per la sua posizione strategica, Torricella gi\u00e0 nell'ottobre 1943 risultava occupata dai tedeschi, e minacciata dai bombardamenti alleati. Da una parte gli intellettuali antifascisti, come Ettore Troilo, gi\u00e0 da settembre abbandonarono spontaneamente il paese perch\u00e9 ritenuto insicuro, dall'altra gi\u00e0 il 3 settembre 1943 degli aerei tedeschi si scontrarono contro gli alleati, ma senza attaccarsi, poich\u00e9 erano diretti verso Sulmona per bombardare la stazione. Per Torricella passarono i prigionieri inglesi del campo di internamento Fonte d'Amore di Sulmona, che trovarono rifugio presso gli abitanti. Il 19 ottobre Torricella venne occupata ufficialmente dai tedeschi, che dentro dei camion, requisirono quanti pi\u00f9 uomini possibile per le opere di fortificazione della linea Gustav, rastrellando circa 100 persone, e installando ilo presidio del comando generale nel castello baronale, in cima al paese, dove sorge l'Obelisco ai Caduti Civili.\nMentre Casoli veniva liberata dagli inglesi il 4 dicembre, Torricella veniva fatta evacuare, e i paesani si rifugiarono nei casolari di campagna, la stessa notte Ettore Troilo usc\u00ec dal suo nascondiglio per recarsi dal comando alleato di Casoli per proporre la nascita del Corpo Volontari della Maiella. La presenza tedesca a Torricella fu segnata da ripetute vessazioni, minacce e azioni di violenza, di cui si ricorda l'eccidio di Sant'Agata (1\u00ba febbraio 1944), anche se ci\u00f2 riguarda i paesani della vicina Gessopalena; cos\u00ec dettero pi\u00f9 impulso ai casolani, spalleggiati dai britannici per iniziare le operazioni di liberazione di Torricella.Un altro truce episodio della barbarie nazista riguarda la \"strage di Tre Confini\". Nel gennaio 1944 sia Torricella che il vicino villaggio di Fallascoso erano in mano tedesca, il 5 gennaio i coniugi Tranquillino Di Paolo e Concettina Cianci, nascosti tra le tombe del cimitero, vennero scoperti e barbaramente uccisi; l'11 gennaio Antonio Mancini fu mitragliato in contrada La Morgia mentre andava a trovare la moglie che aveva partorito in un casale dove era nascosta, e lo stesso giorno veniva trucidato Giovanni Del Duca in contrada San Venanzio. La strage vera e propria riguard\u00f2 la famiglia Teti Di Riga: il capofamiglia Giustino fu scoperto dai tedeschi mentre si nascondeva nella masseria per non essere prelevato per le opere di fortificazione, e venne derubato dei suoi animali. Giustino Di Riga raggiunse il comando inglese di Roccascalegna, per provare a richiedere un'azione militare, dato che conosceva bene il percorso dei tedeschi quotidiano lungo la strada Torricella-Fallascoso per compiere le razzie.\nGli inglesi accettarono, e la notte dell'11 gennaio si appostarono alla fornace Piccone, e all'arrivo dei tedeschi, inizi\u00f2 la guerriglia, con vittoria degli inglesi, che tornarono a Roccascalegna, non valutando per\u00f2 la presenza di un'altra pattuglia in Colle dell'Irco, che lanci\u00f2 dei razzi per chiedere aiuto. La vendetta nazista fu spietata contro i civili torricellani, soprattutto verso le donne, i vecchi e i bambini, dato che gli uomini o erano stati prelevati o erano fuggiti nei paesi attorno. I tedeschi dettero fuoco alle masserie e alla scuola elementare, scatenando il panico, sicch\u00e9 i tedeschi poterono pi\u00f9 facilmente mitragliarli: morirono Antonietta Crivelli di 15 anni, il fratellino di 6 mesi, Carmela D'Ulisse, Giuseppe, Rosina e Rosa Porreca, Nicola Nunziato Rossi, Costanza Ugg\u00e8, Maria Antonia di Martino e altri bambini di pochi anni.\nPer via della strada impraticabile, distrutta appositamente dai tedeschi, fu difficoltoso per i casolani \"maiellini\" raggiungere Gesso, e di seguito Torricella alla fine del gennaio 1944, perch\u00e9 la via dovette essere ricostruita quasi daccapo, e all'arrivo, i partigiani trovarono il paese semidistrutto, minato appositamente dai tedeschi, specialmente il castello baronale venne fatto saltare in aria.\nDal dopoguerra al ventunesimo secolo.\nTorricella si \u00e8 ripresa in fretta con la ricostruzione, anche se il tessuto storico edilizio ha molto sofferto delle distruzioni, tanto che una minima parte si conserva nell'aspetto originale. Negli anni a seguire l'economia ha subito un impoverimento per l'isolamento dei borghi, con forte emigrazione. Negli anni '70, con la costruzione del polo industriale Honda Sevel della Val di Sangro le cose sono migliorate, ma Torricella, per uscire dall'anonimato, ha investito sul ricordo del coraggio dei cittadini durante la seconda guerra mondiale, e oltre al progetto della memoria, ha tessuto rapporti con l'America, riguardo la figura dello scrittore John Fante, il cui padre era torricellano; uno dei principali eventi del borgo \u00e8 il Festival \"John Fante - Il Dio di mio Padre\".\nOnorificenze.\nIl Comune di Torricella Peligna \u00e8 tra le citt\u00e0 decorate al valor militare per la guerra di liberazione, insignito della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale :\nMonumenti e luoghi d'interesse.\nSito archeologico di Juvanum.\nPresso la strada tra Torricella e Montenerodomo, in localit\u00e0 Madonna in Palazzo, c'\u00e8 il parco archeologico di Juvanum, citt\u00e0 dei Sanniti Carecini del VII secolo a.C diventata municipio romano nel II secolo a.C. Rimangono anche i resti della base di una Abbazia medievale."}
{"id": "27177", "revid": "1748167", "url": "https://it.wikipedia.org/wiki?curid=27177", "title": "Treglio", "text": "Treglio (\"Tr\u00e9jje\" in abruzzese) \u00e8 un comune italiano di abitanti della provincia di Chieti in Abruzzo, alla periferia nord di Lanciano.\nFa parte della \"Unione dei comuni \"Citt\u00e0 della Frentania e costa dei trabocchi\".\"\nGeografia fisica.\nTreglio \u00e8 un paesino in provincia di Chieti che si estende su un territorio di 4\u00a0km\u00b2 in una fascia sviluppata su tre colli che digrada dolcemente verso il mare, distando 5\u00a0km dalla localit\u00e0 balneare San Vito Marina; la sua altimetria \u00e8 di 183 m s.l.m. La parte pi\u00f9 antica della citt\u00e0 \u00e8 costituita dal centro cittadino posta sul colle centrale mentre le sue contrade Sacchetti e Paglieroni nate nell'Ottocento e sviluppatesi agli inizi del Novecento sono situate su altri due colli. In particolare nell'area di Paglieroni, Treglio pu\u00f2 godere di una fiorente zona industriale.\nStoria.\nIl nome del paese deriva dal personale latino \"Trellus\" che risale al XII e XIII secolo. Come molti paesi del circondario fu feudo dell'Abbazia di San Giovanni in Venere.\nMenzionato come Santa Maria in grotta Trinia viene citato come possedimento di un'abbazia in una bolla pontificia di Alessandro III del 1173, successivamente, una bolla del 1204 di Innocenzo III insieme alla chiesa viene citato anche il casale di Santa Maria di Treglio. Nel 1320 il casale appare confermato dal re Roberto all'abate di San Giovanni in Venere, casale successivamente saccheggiato dai lancianesi per rivaleggiamenti con l'abate, successivamente il paese segu\u00ec le vicende storiche di Lanciano.\nNel 1807, durante il Regno di Gioacchino Murat, venne istituito il \"Comune delle Ville di Lanciano\" con la fusione di Treglio, Pietra Costantina, Mozzagrogna, Santa Vittoria (Villa Romagnoli) e Santa Maria Imbaro. Nel 1816, alla caduta di Murat i Comuni di Treglio, Santa Maria Imbaro e Mozzagrogna riacquistarono la loro autonomia.\nMonumenti e luoghi d'interesse.\nLa chiesa \u00e8 adibita al culto solo in occasioni speciali, ad esempio la festa di San Rocco, pee cui viene portata in processione la statua lignea posta dentro la navata.\nBorgo Rurale.\nInizialmente, il sabato e la domenica della prima settimana di novembre, e successivamente in quelli della seconda di ogni anno si tiene il Borgo Rurale, la \"Festa del Vino Novello Castagne e Olio Nuovo\", caratterizzata dall'allestimento nel centro storico di cantine contadine tipiche di un tempo e dalla degustazione di vino novello, olio nuovo, castagne e piatti tipici della Frentania, e durante la festa \u00e8 possibile ascoltare musica dal vivo di vario genere tra i vicoli del paese. L'obiettivo che cerca di raggiungere il Borgo Rurale \u00e8 quello di far conoscere il mondo dei contadini e degli agricoltori a quello turistico, consentendo alle aziende agricole ed artigianali di offrire ai turisti le prelibatezze tipiche della Frentania e di far conoscere questa parte dell'Abruzzo.\nSport.\nCalcio.\nLa principale squadra di calcio della citt\u00e0 \u00e8 \"Treglio Calcio\" che milita nel girone A chietino di 3\u00aa Categoria."}
{"id": "27178", "revid": "1516566", "url": "https://it.wikipedia.org/wiki?curid=27178", "title": "Tufillo", "text": "Tufillo (\"Tuf\u00eclle/Tuf\u00f9lle\" in abruzzese) \u00e8 un comune italiano di abitanti della provincia di Chieti in Abruzzo, facente parte dell'unione dei comuni del Sinello.\nStoria.\nUna leggenda vuole che un'invasione di formiche fece traslocare gli abitanti dal Monte Farano (705 m s.l.m.) ad un sito pi\u00f9 in basso. Il paese attuale si \u00e8 ampliato a partire dal XII-XIII secolo ed attualmente conserva degli elementi dell'epoca. Degli scavi archeologici sul Monte Farano hanno portato alla luce delle ceramiche di un periodo compreso dal VI al II secolo a.C. e di un paio di locali in \"opus signinum\" di un edificio del II secolo a.C. Sempre sul Monte Farano \u00e8 stata trovata una chiave votiva bronzea del IV secolo a.C. con un'iscrizione osca dedicata alla dea Venere e conservata al Museo archeologico nazionale di Chieti.\nMonumenti e luoghi d'interesse.\nIl primo impianto \u00e8 precedente al XV secolo con un ampliamento verso la chiesa \"extra moenia\" di San Vito in un'epoca posteriore al XV-XVI secolo. L'insediamento sul crinale ha una forma sottile ed allungata con i caseggiati a pettine su un asse con orientamento nord-ovest/sud-est. Il mercato, l'ospedale con l'annessa chiesa di Sant'Antonio e la fontana pubblica sono siti a nord. La cerchia muraria terminava nei pressi un sotto-portico identificato con la Porta da Piedi.\n\u00c8 sita in piazza Marconi. \u00c8 stata costruita antecedentemente al XVI secolo, con trasformazioni successive nel XVIII secolo. La chiesa \u00e8 posta nel punto pi\u00f9 alto del borgo presso la Porta da Capo e della piazza del mercato detta anche \"largo fuori dalla porta\". La facciata consta di frontone curvilineo posto nel coronamento superiore. La zona centrale \u00e8 delimitata da paraste e due ali. Un cornicione suddivide la facciata in due registri. Il portale, completamente restaurato dallo scultore Felice Giuliante nel secondo dopoguerra, \u00e8 in pietra scolpita in stile tardogotico con elementi rinascimentali nelle lesene laterali. L'interno \u00e8 a tre navate. Il campanile \u00e8 a pianta quadrata e consta di un cuspide piramidale. La chiesa \u00e8 stata riconosciuta monumento nazionale italiano.\n\u00c8 sita in via Sant'Antonio Abate. \u00c8 stata allestita nel 2006. La mostra consta di reperti rinvenuti nel Monte Farano tra cui una chiave in bronzo con un'iscrizione osca dedicata alla dea Herentas, una divinit\u00e0 italica identificabile con Afrodite. Altre ricerche hanno riportato alla luce dei resti di capanne dell'inizio dell'et\u00e0 del ferro e di un centro forse fondato intorno ad un tempio di Herentas che fu abitato dal V al II secolo a.C.\n\u00c8 sita in via Fontana Grande. \u00c8 stata costruita tra il 1751 e il 1761. Un restauro o la sua ricostruzione fu eseguita nel 1816. La fontana \u00e8 immersa nella vegetazione e nel fango dovuto a perdite d'acqua della fontana che rendono difficoltoso l'avvicinamento. Il prospetto principale \u00e8 in conci di pietra con archetti posti su lastre di pietra. Le altre pareti sono ricoperte dalla vegetazione.\nRisale al XVIII secolo."}
{"id": "27179", "revid": "1748167", "url": "https://it.wikipedia.org/wiki?curid=27179", "title": "Vacri", "text": "Vacri \u00e8 un comune italiano di abitanti della provincia di Chieti in Abruzzo. Il comune fa parte dell'unione dei comuni della Vallata del Foro.\nGeografia fisica.\nIl comune si trova su una zona collinare, che si trova tra i corsi d'acqua del Foro e del Dendalo. Confina con i paesi di Ari, Bucchianico, Villamagna, Filetto e Casacanditella.\nStoria.\nOrigini.\nReperti archeologici di un villaggio italico, usato come stazione di passaggio lungo il tratturo Centurelle-Montesecco, passando per le vie di Chieti e Guardiagrele, sono stati rinvenuti in localit\u00e0 Porcareccia, zona di allevamento, e sono conservati presso il Museo Archeologico Nazionale di Chieti. Vacri sorger\u00e0 come castello nell'epoca medievale. Il nome deriva forse da \"lavacrum\" (crinale di collina soggette ad acque dilavanti) oppure dal termine greco \"akros\", ossia colle appuntito. I frammenti di Porcareccia risalgono al III secolo a.C., provenienti da un tempio romano; il sito era abitato dagli italici Sanniti nel VI secolo a.C., come dimostrano le statuette di Ercole l\u00ec rinvenute, poi delle iscrizioni votive hanno permesso la frequentazione del sito anche nell'epoca dell'assimilazione romana.\nMedioevo.\nIn alcune cronache medievali Vacri viene citato, tra l'altro, come \"Bacri di Teate\", \"Batro\", \"Bacrum\", \"Arovacro\". In epoca longobarda Vacri risulta feudo del gastaldato di Teate, ossia la forma primordiale dell'attuale provincia di Chieti, con la sede amministrativa del giustiziere, ossia gastaldo, presso Chieti. La gastaldia rimase viva sino al XII secolo, quando fu inglobata dai Normanni nella Contea di Loritello posseduta da Roberto II di Bassavilla. Con Federico II di Svevia nel 1233, Vacri entra a far parte del nuovo Giustizierato d'Abruzzo, stando sempre sotto il controllo di Chieti, ribadito da Carlo I d'Angi\u00f2 nel 1273 col diploma di Alife,l che spezzava l'Abruzzo in due tronconi, il Citeriore con Chieti capoluogo, e l'Ulteriore con Aquila capoluogo.\nLa chiesa di San Callisto, ossia chiesa di Ripacorbaria di Manoppello, nel 1056 venne donata dal conte Trasmondo a Rolando di Vacri. In epoca normanna e sveva Vacri \u00e8 feudo dei Conti di Manoppello, mentre in epoca angioina il paese venne ceduto a Bertrando del Balzo. Successivamente il territorio di Vacri segui la storia del Regno di Napoli e di Chieti\nVacri \u00e8 menzionata nel \"Catalogus baronum\" nel 1173, come \"Bacrum\", feudo di Guglielmo Ricino, seguace del Re di Sicilia. Nel 1575 era nota ancora come \"Vacro\", poi il nome terminante a plurale, sarebbe derivato dal genitivo \"Castrum Vacri\". Nei registri delle decime del 1308-1324 e 1325 sono ricordate le chiese di Vacri: San Biagio (la parrocchia), San Mane, e San Michele, scomparsa.\nDal ducato all'epoca contemporanea.\nVacri mantiene un'economia prevalentemente agricola per tutto il Medioevo e l'epoca moderna del Viceregno spagnolo, sino alla met\u00e0 del Novecento. Nel XV secolo Vacri \u00e8 feudo dei Furlani, poi dei Caracciolo e dei Santobuono, finch\u00e9 non passa ai Valignani di Chieti\nNel 1698 Vacri diventa sede di un ducato, in realt\u00e0 \u00e8 uno stato-fantoccio, dipendente direttamente dal Principato di Chieti, governato dai marchesi Valignani, che si proclamano tra i vari titoli, marchesi di Cepagatti, duchi di Vacri e Villanova. Nel 1650 infatti per 1900 ducati era dei Torricelli, che per\u00f2 poi la vendettero ai Valignani.\nVacri con la discesa francese nel 1806 diventa sede di un municipio; nel plebiscito del 1860 tutti i 237 partecipanti al voto scelsero l'annessione al Regno d'Italia. L'economica come detto, era agricola, zona di traffico lungo il tratturo, Vacri ha sempre prodotto vini, come ricorda lo storico Nicola Nicolini, nato a Tollo (CH) nel 1772, bench\u00e9 fosse di famiglia vacrese, giurista illustre del Regno di Napoli, vissuto a Chieti. In contrada San Vincenzo esiste uno storico mulino ad acqua, a testimonianza dell'economia vacrese, inoltre si conservano ancora nella campagna, in contrada Serre e Sant'Agata le cosiddette \"pajare\" (pagliare), case basse e grezze dei pastori, realizzate in terra cruda.\nVacri con l'amministrazione del Regno d'Italia \u00e8 stata compresa nel distretto di Chieti, nel 1948 viene unita alla provincia di Chieti.\nEconomia.\nCome molti paesi della stessa provincia, l'economia \u00e8 caratterizzata dalla produzione di vino, e altri prodotti agricoli."}
{"id": "27181", "revid": "84604", "url": "https://it.wikipedia.org/wiki?curid=27181", "title": "Villa Santa Maria", "text": "Villa Santa Maria (\"La V\u00eclle\" in dialetto villese) \u00e8 un comune italiano di abitanti della provincia di Chieti in Abruzzo. Pur non partecipando all'unione, il paese \u00e8 sede dell'unione dei comuni montani del Sangro.\nIl centro \u00e8 noto in ambito culinario per la numerosa presenza di cuochi, la cui tradizionale presenza di botteghe da formazione di chef risale al XIII secolo. Nel XVI secolo vi nacque san Francesco Caracciolo, considerato il \"patrono\" dei cuochi. Negli anni sessanta del XX secolo fu costruito un istituto alberghiero per conservare la tradizione, e fu istituito il \"sui generis\" \"museo del cuoco\" nel palazzo Caracciolo.\nStoria.\nAlcuni reperti archeologici trovati nei dintorni del paese attestano che la zona del Medio Sangro nei pressi della cittadina era abitato gi\u00e0 in epoca italica (verosimilmente da gente di stirpe frentana). Durante le invasioni barbariche e ottomana fu ripetutamente invasa, il che costrinse la gente a rifugiarsi nei pressi della roccia chiamata volgarmente \"La Penna\". Infatti il luogo originario era poco distante dalla chiesa della Madonna in Basilica. In seguito fu feudo di varie famiglie, ma il clou si ha con la famiglia dei Principi Caracciolo (XVI secolo) i quali costruirono il castello. Le abitazioni della zona Congrega sono state edificate tra il XVIII e XIX secolo.\nDurante la seconda guerra mondiale, erano presenti in paese alcune famiglie di profughi ebrei stranieri in domicilio coatto, che fraternizzarono con la popolazione locale. All'arrivo delle truppe tedesche nel 1943, il podest\u00e0 Roberto Castracane neg\u00f2 decisamente che ebrei fossero ancora presenti in paese pur essendo a conoscenza che almeno una famiglia di essi, gli Steinberg, era nascosta presso la famiglia Piccone. Non appena - dopo un mese - le truppe tedesche lasciarono il paese, la famiglia Steinberg fu guidata ad attraversare le linee e a raggiungere gli Alleati. Per questo impegno di solidariet\u00e0, il 16 aprile 1978, l'Istituto Yad Vashem di Gerusalemme ha conferito a Roberto Castracane l'alta onorificenza dei Giusti tra le Nazioni.\nArcheologia.\nAll'interno della chiesa della Madonna in Basilica, nella prima cappella a destra, sono esposti alcuni reperti raccolti durante alcuni scavi per la realizzazione di un metanodotto. Essi consistono in frammenti di ceramica e di laterizi con bolli di officina originariamente posti in copertura e pavimentazioni o come manici e colli di anfore ed un dolio parzialmente fanno pensare che appartenevano ad una villa rustica.\n\u00c8 stata trovata una mano bronzea nell'atto di benedire con un serpente attorcigliato in direzione del pollice, quest'ultimo terminante a forma di pigna. Qualcuno ipotizza che appartenesse al dio Sabazio il cui culto si diffonde dal II secolo a.C. nel luogo ove vi sono tracce dei ruderi di fronte alla chiesa suddetta ed in parte portati recentemente nei giardini pubblici. Il serpente richiama influenze marsicane. (vedi la festa dei serpari e la dea Angizia).\nMonumenti e luoghi d'interesse.\nArchitetture religiose.\nLa chiesa principale \u00e8 quella di San Nicola di Bari sita all'interno del paese.\nLa chiesa ha facciata ristrutturata nel 1950 in stile neo-romanico.\nAll'interno vi \u00e8 un quadro raffigurante l'ultima cena di artista abruzzese.\nNella contrada Madonna in Basilica vi \u00e8 la chiesa omonima costruita attorno all'XI secolo.\nNell'interno oltre alla statua molto venerata nel paese della Madonna in Basilica vi sono un ossario e dei quadri di artisti locali.\nSempre nel centro del paese vi \u00e8 la chiesa della Madonna del Rosario detta anche della Congregazione o della Congrega con la facciata in stile romanico abruzzese \u00e8 in via di restauro.\nAltre chiese sono la chiesa della Madonna delle Grazie sita in localit\u00e0 \"Lu Uell\"' (in villese \"Le Valli\"), e la chiesetta di Sant'Antonio abate, sita in localit\u00e0 \"Lu Pont\" (in villese \"Il Ponte\").\nIn localit\u00e0 \"Contrada dentro gli Orti\" vi era la chiesa di San Sebastiano.\nArchitetture civili.\nPresso la chiesa di Sant'Antonio Abate vi \u00e8 il palazzo Spaventa. Costruito negli trenta ove era un mulino o un oleificio. La facciata \u00e8 tra lo stile liberty e l'eclettico. Il palazzo consta di due piani. Al pianterreno si aprono tre portoni. Al primo piano si aprono tre finestre con una balaustrata di balconi con colonnine digradanti verso l'alto, ai lati delle finestre terminanti con una decorazione ad arco sopra le finestre. Le finestre sono impreziosite da decorazioni in stucco ai lati delle colonnine raffiguranti di figure femminili che reggono dei festoni rappresentati da ghirlande di fiori.\nTra la chiesa di San Nicola e via gradini ponte vi \u00e8 il palazzo Di Cicco. La facciata \u00e8 stretta. L'ingresso principale \u00e8 sormontato da un balcone con finestra sormontato da una lunetta. Le altre finestre sul lato destro del palazzo rispetto alla facciata principale sono ad edicola con sopra un timpano di forma triangolare o di lunetta.\nDi particolare interesse \u00e8 il palazzo Castracane sito all'incrocio di via Mercato con via Sangrina e via Congrega.\nNell'interno si conservano pregevoli arredamenti e nella cantina vi \u00e8 una sorgente.\nNel corso vi sono la casa natale di San Francesco Caracciolo e presso largo Trento e Trieste (spiazzale sullo stesso corso) vi \u00e8 la casa Tavano, pregevole esempio di architettura di fine Ottocento villese oltre la statua bronzea di san Francesco Caracciolo (opera di un certo Vismara) sita nei pressi della casa natale del santo.\nMusei e fontane.\nIn via Roma vi \u00e8 il Museo dei cuochi gestito dall'Istituto Alberghiero sito nella via stessa un poco pi\u00f9 a valle.\nDi fronte al museo vi \u00e8 la statua bronzea del cuoco e del cameriere.\nAdiacente alla casa Caracciolo vi \u00e8 un museo dedicato a san Francesco Caracciolo.\nIn localit\u00e0 Fonte Cillo (in villese \"Funticill\"') vi \u00e8 una fontana di acqua diuretica.\nPresso l'incrocio tra Corso Umberto I, Via Roma e Via Duca degli Abruzzi, di fronte ad una croce sita presso il centro di quest'incrocio, vi \u00e8 la Fontana vecchia. La fontana \u00e8 stata realizzata all'inizio del Novecento. Il bassorilievo posto sul coronamento fu aggiunto nel 1926 per una disposizione fascista che obbligava ad inserire il proprio simbolo in opere statali. Infatti il bassorilievo raffigura due leoni che reggono un fascio. Il fascio \u00e8 stato distrutto dopo la caduta del regime fascista. La fontana \u00e8 posta a ridosso di un muro di contenimento in una piazzetta pedonale. Il corpo \u00e8 realizzato in calcare con una trabeazione con modanature classiche. Una vasca centrale fa defluire l'acqua in due abbeveratoi laterali simili al corpo centrale.\nLa Penna.\nNei pressi della chiesa della Madonna del Rosario vi \u00e8 la roccia caratteristica del paese chiamata volgarmente Penna (derivante forse dalla stessa parola cui deriva anche pinnacolo) una falesia in arenaria, calcare compatto e argilla che sovrasta il paese, anch'essa come la su citata chiesa della Madonna del Rosario \u00e8 in restauro dal termine del secolo scorso.\nSorta di monumento difensivo nel Medioevo, secondo leggende e dicerie popolari questa roccia di svariati metri di lunghezza e di altezza, pare che incutesse terrore ai, chi pi\u00f9 chi meno, improvvisati invasori, prevalentemente zingari e briganti, ma nel XIII secolo e nel XVIII secolo anche ottomani e saraceni, che costrinsero gli abitanti a trasferirsi dalla localit\u00e0 Madonna in Basilica in posizione arroccata protetta dalla Penna, come se questa roccia fosse un muro di un castello naturale.\nStoria.\nDurante l'epoca fascista venne incisa sulla \"Penna\" la scritta DUX a caratteri cubitali in onore di Mussolini; tale scritta era ben visibile da tutto il paese. Recentemente la zona \u00e8 stata ripulita e la scritta \u00e8 di nuovo visibile.\nCultura.\nIstruzione.\nL'istituto alberghiero.\nViene fondato nel 1939 come \"Regio Corso Biennale di Avviamento Professionale a tipo Commerciale Alberghiero\" intitolato a San Francesco Caracciolo.\nNel 1968 dopo la soppressione degli istituti di avviamento professionale viene fondato l'Istituto Professionale Alberghiero di Stato, ma ancora come distaccamento dell'istituto tecnico commerciale di Lanciano, dal quale si staccher\u00e0 nel 1976 ottenendo cos\u00ec l'autonomia e la realizzazione di un convitto.\nNel 1982 l'istituto fu dedicato al compianto chef villese Giovanni Marchitelli.\nLingue e dialetti.\nIl \"dialetto di Villa Santa Maria\" o \"dialetto villese\" \u00e8 il dialetto parlato nell'omonimo paese sito in provincia di Chieti.\nLe vocali.\nLe vocali \"a\", \"i\" e \"u\" sono pronunciate come in italiano. La \"i\" viene allungata quando \u00e8 presente nel dittongo \"ie\", ad esempio la piega =&gt; la pi\u00e9ghe. Comunque tutt'e tre le vocali vengono scritte come in italiano.\nLa vocale \"e\" invece nel dialetto di Villa Santa Maria, consta di due suoni i quali vengono trascritti con due accenti, un suono aperto che viene trascritto con l'accento grave: \"\u00e8\", e uno chiuso, che viene trascritto con l'accento acuto: \"\u00e9\". invece quando non vi \u00e8 nessun accento la lettera \"e\" non viene pronunciata, quest'ultimo tipo di \"e\" non \u00e8 come la \"e\" muta dei francesi, ma serve per far capire che la frase non termina con una consonante, ma con un suono non articolato.\nLa vocale \"o\" anch'essa ha due suoni, uno aperto che viene trascritto senza accento: \"o\", mentre il suono chiuso che viene trascritto con l'accento grave: \"\u00f2\".\nLe vocali accentate pose alla fine della parola si pronunciano come in italiano. esempi: camicia =&gt; cam\u00ec\u00e7e, camice=&gt;c\u00e0me\u00e7e.\nLe consonanti.\nPer quanto riguarda le consonanti degna di menzione \u00e8 l'\"h\". Questa lettera viene generalmente aspirata come per quanto concerne il tedesco o la \"c aspirata\" toscana.\nLa grammatica.\nIl dialetto villese, rispetto al latino, possiede solo il nominativo ed il vocativo.\nEventi.\nTra le manifestazioni, la \"rassegna dei cuochi del Sangro\" che si tiene ogni anno la seconda domenica di ottobre, la festa della Madonna delle Grazie (ad inizio luglio) e la festa della Madonna in Basilica che si svolge dal 9 all'11 agosto.\nGeografia antropica.\nLa chiesa della Madonna in basilica \u00e8 legata all'origine del primo nucleo abitato del paese. La chiesa di Sant'Antonio \u00e8 sita in Piazza Marconi, alla sua destra vi \u00e8 il palazzo Spaventa.\nIl nucleo storico del paese si form\u00f2 intorno al XVII secolo sulla riva opposta alla chiesa della Madonna in basilica e presso la costa rocciosa (volgarmente detta \"Penna\"). Della fine dell'Ottocento \u00e8 l'interesse di spostarsi verso la valle ov'erano dei terreni pi\u00f9 facili da coltivare e non c'era pi\u00f9 l'esigenza di arroccarsi sempre pi\u00f9 in alto per paura di nuove invasioni, cos\u00ec si inizi\u00f2 a costruire la \"Via degli Uffici\", ovverosia l'attuale Corso Umberto I, cambiamento di nome attuato il 9 agosto 1900 dopo l'attentato in cui venne ucciso il re. Furono portate alle dimensioni odierne anche Via Sangrina e Via Gradini Ponte. Dello stesso periodo \u00e8 Scesa Valli con direzione verso il fiume con conseguente costruzione di edifici fino al Borgo Valle (detto localmente \"Lu Uell\"', l'unico rione in pianura del paese) ove si trova la chiesa della Madonna delle Grazie. Le ultime costruzioni pubbliche del XIX secolo furono un arco nel rione San Rocco, le case di Francesco Sabatini e Raffaele Tavano (28 ottobre 1897), il muro di cinta di un carcere (12 maggio 1898), il ponte ligneo sul ruscello Turcano (28 febbraio 1900).\nEconomia.\nNell'abitato vi sono 3 liquorifici, produttori del punch Abruzzese villese, del Centerbe, dell'amaro villese, e dei liquori alla genziana e alla liquirizia. L'originale ricetta del punch abruzzese fu creata proprio a Villa Santa Maria, dall\u2019azienda Iannamico Liquori 1888..\nSport.\nVilla Santa Maria ha una squadra di calcio che milita in 2\u00aa categoria. La societ\u00e0 sportiva (colori sociali nero e verde), come la societ\u00e0 del capoluogo fu fondata da Vincenzo Fioriti, vicario in Chieti, il 1\u00ba settembre 1955 e fu iscritta nei ruoli federali della FIGC il 13 dicembre 1962. Il presidente (stagione 2017/18) \u00e8 Leonardo Di Nucci ormai da anni \u00e8 presidente onorario Pasquale Di Cicco. Lo stadio Comunale si trova in un impianto sportivo dotato di un campo da tennis, di calcetto, di pallavolo e basket."}
{"id": "27182", "revid": "322321", "url": "https://it.wikipedia.org/wiki?curid=27182", "title": "Villalfonsina", "text": "Villalfonsina \u00e8 un comune italiano di abitanti della provincia di Chieti in Abruzzo facente parte dell'unione dei comuni dei Miracoli.\nStoria.\nLe origini di Villalfonsina sono incerte e fonte di discussione. Tuttavia alcuni testi affermano che il paese sia stato fondato nel XVI secolo dal feudatario Alfonso Caracciolo principe di San Buono e barone di Casalbordino. Altre fonti asseriscono invece che il paese sia stato fondato dagli Schiavoni approdati con mezzi di fortuna sul fiume Osento fuggiti dalla penisola balcanica spinti dall'avanzata turca in cerca di terre pi\u00f9 ospitali. In quel periodo la zona era sotto il feudo dei d'Avalos di Vasto che vi possedevano un palazzo circondato da casolari di coloni e servi, per cui la popolazione fu assoggettata al servizio dei suoi averi. Di tale\ninsediamento ne resterebbe una traccia nella parrocchia, che ha un campanile a cupola bulbiforme, architettura tipica della sponda orientale\ndell'Adriatico. Anche altri centri della zona come Cupello sembrano essere stati interessati da questa immigrazione: infatti, \u00e8 risaputo che la presenza di insediamenti slavi tra il chietino e il basso Molise fu assai cospicua.\nSimboli.\nLo stemma e il gonfalone del comune di Villalfonsina sono stati concessi con decreto del presidente della Repubblica del 22 maggio 2002."}
{"id": "27183", "revid": "1748167", "url": "https://it.wikipedia.org/wiki?curid=27183", "title": "Villamagna", "text": "Villamagna \u00e8 un comune italiano di abitanti della provincia di Chieti in Abruzzo. Il comune fa parte dell'unione dei comuni della Vallata del Foro.\nClima.\nSi tratta di un clima tipicamente collinare, con escursioni termiche annue e giornaliere non troppo accentuate e piogge moderate (tra 700 e 800\u00a0mm annui), concentrate soprattutto in autunno.\nOrigini del nome.\nIl nome del paese testimonia la presenza, in et\u00e0 romana, di un insediamento latino. Infatti, in latino \"villa\" significa \"fattoria\", \"podere\", mentre \"magna-am\" significa \"grande\". Nel 1059 viene citata come Villa Magna, mentre nel 1308 viene citata come Villa Majna.\nStoria.\nLa prima notizia storica risale al IX secolo: dei monaci benedettini si stanziarono nell'870 nel convento di San Severino, che nel XII secolo risulta pertinenza dell'Abbazia di San Liberatore a Maiella presso Serramonacesca. Nel 1059 il Castello di Villamagna insieme con la sua Pieve di S. Michele risulta tra i possedimenti della Diocesi di Chieti, come risulta da una Bolla di conferma inviata da Papa Niccol\u00f2 II al nuovo Vescovo Teatino Attone. Nel 1086 alcuni terreni agricoli ricompresi nel territorio del Castello di Villamaina o Villa Maina vengono ceduti dal castellano, tal Ugo di origine franca, al Monastero di S. Clemente a Casauria. Con la decaduta del convento di San Liberatore, il vescovo di Chieti concesse il paese ai Normanni; ma nel 1096 il normanno Drogone (detto anche Tasso, o Tassone, o Tascione), fratello del Conte Roberto I di Loritello con il quale condivideva il governo dell'Abruzzo adriatico, restituisce al Vescovo di Teate Rainolfo vari possedimenti che il Vescovado aveva perso dal IX secolo in poi, tra cui appunto la stessa Villamagna. Nel 1272 vi fu una rivolta che port\u00f2 nel 1450 verso il demanio. Nel 1461 Ferrante d'Aragona don\u00f2 Villamagna a Chieti. Nel 1525 Carlo V invest\u00ec come signore di Villamagna Antonio di Sava. Successivamente, nel 1567, Filippo II concesse il paese ad Agostino Scipioni mentre nel 1800 il paese fu del duca Caracciolo di Gessopalena. Inoltre, fino al 1566 il paese sub\u00ec scorrerie di Turchi.\nMonumenti e luoghi d'interesse.\nArchitetture religiose.\nL'edificio attuale, affacciato in Piazza Marconi, \u00e8 la chiesa principale del paese, fu ricostruito tra il 1730 ed il 1750. In questo periodo fu ricostruita la facciata incompiuta, e ristrutturata la pianta a croce latina, con i bracci del transetto allargati, con coro interno diviso da due vani coperti da volta. Il campanile \u00e8 una torre a cuspide. L'interno a navata unica \u00e8 decorato da stucchi barocchi, marmi e tele dipinte. I dipinti sono inquadrati in ovali ornati da motivi filiformi barocchi, con scene della vita di Cristo e dell'Antico Testamento. Altre tele di pregio sono \"Santa Margherita contro i turchi\" (1746) di Antonio Sardelli e \"San Michele Arcangelo con Ges\u00f9 e la Madonna\" di Donato Teodoro (1753).\nForse risalente al XIII secolo fondata dai Minori conventuali. Del medioevo ne rimane il prospetto laterale con un arco gotico. La chiesa sorge nella parte est del paese, in Largo San Francesco, ha impianto rettangolare in laterizio, con un portale ogivale insieme a finestre ad arco a sesto acuto, il resto della facciata \u00e8 barocca, con architrave a timpano triangolare, portale architravatao sovrastato da finestrone centrale. L'ex convento \u00e8 stato completamente trasformato, fondendosi con le case civili di Porta da Piedi; l'interno \u00e8 stato ristrutturato nel 2010, divenendo auditorium comunale, conservando per\u00f2 tracce della chiesa, in particolare si conservano il soffitto a capriate lignee finemente decorato con rilievi geometrici, il capo altare in marmo policromo a tabernacolo. Il soffitto \u00e8 stato restaurato nel 1871, oltre ai rilievi geometrici, conserva delle parole tratte dal \"Cantico di Frate Sole\" e alcuni affreschi.\nSopra il portale vi \u00e8 un timpano a forma di lunetta ed una finestrella a forma di obl\u00f2. La chiesa \u00e8 in stile romanico.\nPalazzi e borgo.\n\u00c8 ubicato in posizione centrale nel paese, nella posizione pi\u00f9 significativa accanto alla ex chiesa di S. Giovanni, a met\u00e0 strada fra le due vie quasi parallele, che collegano le due piazzette prospicienti le chiese di S. Francesco e S. Maria Maggiore e che costituiscono, con i vicoli di collegamento, la struttura stradale del centro. L'isolato \u00e8 quasi totalmente occupato dal palazzo che apre il suo ingresso principale al n. 24 di Via del Popolo. L'edificio rappresenta, a tutt'oggi, la vera e pi\u00f9 importante emergenza architettonica del paese oltre a compendiare in s\u00e9 l'intera storia del nucleo antico.\nNonostante un impianto di pi\u00f9 antiche origini (romane) di cui rimangono la cisterna e un'epigrafe in pietra del 1500, l'edificio presenta alcuni caratteri stilistici settecenteschi. Nel fronte sul retro si pu\u00f2 notare ancora traccia di una meridiana. Alla fine del Settecento risalgono le notizie storiche sul passaggio di propriet\u00e0 tra i duchi di Sant'Elia a Tito Battaglini, combattente nella campagna di Russia come capitano medico nell'esercito napoleonico. Nell'Ottocento i suoi figli, Giovanni e Giuseppe, si dividono il palazzo. Giovanni, cavaliere e acceso sostenitore dell'annessione degli Abruzzi nella costituenda Italia, lascia il secondo piano del Palazzo e parte del piano terreno al figlio Tito, generale pluridecorato della prima guerra mondiale, storico, politico e padre dell'attuale proprietario, prof. Giovanni Battaglini. Giuseppe, medico, lascia il primo piano e parte del piano terreno ai figli Adelchi, pure lui medico e politico, Elda e Linda.\nCaratteristiche architettoniche del palazzo: Il portale, bugnato e ad arco, si apre su un profondo androne pavimentato a mattoni composti a spina di pesce e coperto da una volta a botte ellittica con unghie. Archi ellittici e una crociera terminano l'androne prima di una chiostrina dove sono collocati il pozzo, un piccolo frantoio e la botola d'accesso alla cisterna sottostante. Una sorta di obelisco costituito da vari elementi assemblati \u00e8 collocato al centro della chiostrina mentre su una parete \u00e8 murata un'epigrafe in pietra datata 1500. Il vano scale, seppure ampio, presenta ripide scalinate a gomito. Ampi loggiati a tre archi e coperti a crociere aprono la scalinata verso la chiostrina. Gli interni dei due appartamenti al primo piano sono caratterizzati da notevoli adattamenti apportati negli anni trenta. Quasi ovunque \u00e8 stata realizzata una controsoffittatura delle altissime volte, che pare presentassero ancora qualche decorazione. Il secondo piano ha invece mantenuto i caratteri dell'appartamento settecentesco: stanze distribuite sul perimetro o sulla chiostrina con corridoi di disimpegno o collegate l'una all'altra. Gli ambienti sono molto ampi, soprattutto quelli rivolti verso il mare. Le alte volte sono, a padiglione con o senza unghie, con ampie specchiettature, probabilmente sede di decorazioni perdute, o a botte.\nErano gli unici accessi al paese. Sono in stile medievale. La. Porta da Capo \u00e8 la pi\u00f9 interessante, presso la chiesa Santa Maria Maggiore, caratterizzata da arco a tutto sesto dentro una cornice monumentale in laterizio a quattro paraste sopra le quali svetta un pinnacoli pinnacolo, pi\u00f9 uno centrale sul rialzo sopra la chiave di volta. La Porta da Piedi \u00e8 un arco posto in una cornice con due paraste laterali a nicchie cieche.\nEconomia.\nIncentrata da poco sul turismo, Villamagna \u00e8 nota nella provincia, e successivamente \u00e8 divenuta famosa in Abruzzo e anche nel Paese per la produzione vinicola. Insieme ai centri vicini di Vacri e Bucchianico, Villamagna ha sviluppato una produzione in cooperativa sociale del vino, e oggi si ricorda il DOC Villamagna del rosso. La principale cantina sociale si trova in via Regina Margherita. Una seconda \u00e8 in contrada Santa Lucia.\nSport.\nCalcio.\nLa principale squadra di calcio della citt\u00e0 \u00e8 l'\"A.S.D. Villamagna Calcio\" che milita nel girone C di 1\u00aa Categoria. I colori sociali sono il giallo ed il rosso. Il 21 maggio 2017 conquista la promozione in Prima Categoria vincendo la finale Playoff contro il Villanova.\nCiclismo.\nL' \"A.S.D. Villamagna Bike\" \u00e8 una squadra amatoriale di ciclismo affiliata alla Federazione Ciclistica Italiana. Dal 2008 organizza nel territorio villamagnese una gara ciclistica riservata alla categoria Allievi denominata \" Memorial GIUSEPPE LUNELLI\".\nFutsal.\nDalla stagione sportiva 2018/2019 \u00e8 attiva sul territorio Villamagnese la societ\u00e0 Futsal Villamagna nata, dalla ceneri della Futsal Majna, grazie all'impegno di un gruppo di calciatori locali e sostenuta da imprenditori del luogo. Ha adottato per la prima volta nella storia del FootSaloon villamagnese i classici colori giallorossi. Attualmente milita nel campionato di Serie D."}
{"id": "27184", "revid": "1226", "url": "https://it.wikipedia.org/wiki?curid=27184", "title": "Sonda Cassini/Huygens", "text": ""}
{"id": "27185", "revid": "113401406", "url": "https://it.wikipedia.org/wiki?curid=27185", "title": "Windows API", "text": "Le Windows API sono l'insieme delle interfacce di programmazione (in inglese \"application programming interface\" o API) disponibili nei sistemi operativi Windows di Microsoft. Per utilizzare le Windows API Microsoft fornisce gratuitamente il \"Platform SDK\", ora evolutosi nel pi\u00f9 moderno Windows SDK che unifica il Platform SDK con il .NET Framework SDK (dedicato a sua volta all'ambiente .NET). Il Platform SDK (Windows SDK) \u00e8 una raccolta di strumenti e documentazione da abbinare ad un compilatore di linguaggio C.\nVersioni delle Windows API.\nLe Windows API si possono dividere nei seguenti gruppi:\nStruttura delle Windows API.\nLe API consistono in un insieme di funzioni in linguaggio C implementate in \"librerie a collegamento dinamico\" (in inglese \"Dynamic-link libraries\" o DLL).\nLe Windows API, nonostante siano scritte, per ragioni di prestazioni, in un mix di linguaggio C e assembly, presentano un complesso modello orientato agli oggetti con una struttura molto uniforme ed uno stile che \u00e8 stato di ispirazione per molti altri progetti.\nLa struttura di base delle Windows API \u00e8 rimasta pressoch\u00e9 invariata da Windows 1.0 ad oggi. Vi sono tre gruppi principali di API: \"kernel\", \"GDI\" e \"user\".\nAPI Kernel.\nLe API \"kernel\" forniscono alle applicazioni un'interfaccia di alto livello ai servizi del kernel del sistema operativo (gestione della memoria, dei processi, sincronizzazione, ecc.). Sulle versioni di Windows dalla 1.0 a Windows 4.9 (Windows Me) molte di queste API sono semplicemente dei richiami ai servizi forniti dagli interrupt software di MS-DOS. Sui sistemi con kernel NT, queste API effettuano delle chiamate alle API di basso livello di NT, chiamate \"Native API\".\nAPI GDI.\nLe API \"GDI\" (\"Graphics Device Interface\") costituiscono la libreria grafica dei sistemi Windows. GDI virtualizza tutti i dispositivi grafici (monitor, stampanti, plotter) in modo da avere un'interfaccia omogenea (chiamata \"Device Context\") tra le differenti tipologie di dispositivi. Inoltre GDI permette di creare e manipolare una serie di oggetti grafici, tra cui font, penne, pennelli, bitmap, ecc.\nAPI User.\nLe API \"user\" (da \"user interface\") forniscono i servizi di interfaccia grafica, basati sui concetti di \"finestra\" e di \"messaggio\".\nImplementazioni non Microsoft.\nSebbene l'implementazione delle API di Windows sia soggetta a copyright, vi sono delle implementazioni proprietarie di altri produttori e anche diversi progetti open source fra i quali WINE per emulare le Windows API nei sistemi di tipo Unix, e ReactOS che mira a creare un intero sistema operativo compatibile con le Windows API e in grado di eseguire nativamente programmi scritti per esso.\nLibrerie a pi\u00f9 alto livello.\nLa stratificazione nel tempo di nuove funzionalit\u00e0, la necessit\u00e0 di avere una completa retrocompatibilit\u00e0 e l'enorme mole complessiva di funzioni disponibili (ad oggi diverse migliaia) ha reso la programmazione di Windows con le API ostica e inadatta agli standard oggi accettati. Per questo sono nate nel tempo molte librerie (in linguaggi come C++ e altri) che propongono un modello ad oggetti pi\u00f9 astratto e semplice da usare, trasformando di fatto le Windows API in un'interfaccia di basso livello.\nEsempi di librerie che incapsulano le Windows API sono:\nIl futuro delle Windows API.\nDurante gli anni le Windows API nelle intenzioni di Microsoft dovevano lasciare il posto alla libreria .NET grazie in particolare al componente Windows Presentation Foundation, disponibile nella versione 3.0 del Framework .NET. Alcuni progetti infatti, come Singularity dei laboratori di Microsoft Research, sperimentavano nuovi sistemi operativi completamente basati sul nuovo tipo di kernel completamente scritto con codice gestito basato su .NET, abbandonando quindi la vecchia architettura basata su Windows API.\nMa con l'avvento degli smartphone e dei tablet degli ultimi anni, Microsoft ha preferito introdurre un nuovo set di api chiamato WinRT per lo sviluppo di app, con tutti gli standard delle app, codice utilizzabile su pi\u00f9 architetture sia a 32 che a 64 bit, con sandbox e con interfacce adattabili ad ogni tipo di dispositivo."}
{"id": "27186", "revid": "1118", "url": "https://it.wikipedia.org/wiki?curid=27186", "title": "API di Windows", "text": ""}
{"id": "27187", "revid": "1875006", "url": "https://it.wikipedia.org/wiki?curid=27187", "title": "Via della mano sinistra e della mano destra", "text": " \nVia della mano sinistra e della mano destra sono due termini che si riferiscono a una dicotomia tra due opposte filosofie, presente nella tradizione esoterica occidentale, che si estende su diversi gruppi coinvolti nell'occulto e nella magia cerimoniale. In alcune definizioni, il sentiero della mano sinistra \u00e8 identificato con la magia nera, quello della mano destra con benevola magia bianca.\nOrigine del termine.\nQuesta terminologia venne introdotta in Occidente nel XIX secolo per opera dei teosofi e fa la sua prima comparsa negli scritti di Helena Blavatsky, sebbene la sua simbologia risalirebbe ad antichissime tradizioni sapienziali: in Occidente apparteneva infatti alla \"Y\" pitagorica, raffigurante una strada o un tronco che si divide in una biforcazione tra due sentieri di destra e di sinistra, due scelte dalla valenza morale alternativa: quella di destra conduceva alla virt\u00f9, quella di sinistra invece al vizio e alla perdizione, o comunque alla tentazione.\nIl significato pitagorico della Y era conosciuto anche da Virgilio, secondo la testimonianza di Servio, un commentatore dell\"Eneide\", il quale ne attribuisce la tipica forma biforcuta al ramo d'oro ricercato da Enea, che gli consentir\u00e0 la discesa nell'oltretomba Averno.\nIl simbolo pitagorico del dualismo tra vizio e virt\u00f9, pur connotati da un'origine comune, fu assimilato in epoca medioevale all'albero della conoscenza del bene e del male, giungendo anche, attraverso correnti ermetiche, cabalistiche e neoplatoniche, fino a Dante Alighieri.\nLa via teosofica delle due mani intendeva rifarsi inoltre alla filosofia indiana, in particolare a quelli che nel tantrismo sono chiamati \"Vama Marga\" e \"Dakshina Marga\", ossia due approcci alla mistica e alla sadhana apparentemente differenti per metodologia e morale, la cui meta ultima tuttavia \u00e8 la stessa: la Moksha.\nTale rilettura occidentale, dove il concetto di \"sinistra\" (\"vama\", dal sanscrito) \u00e8 stato inteso come \u00abil Male\u00bb, \u00e8 stato poi ripreso da altri autori quali l'esoterista Aleister Crowley, Dion Fortune, Arthur Edward Waite e il contemporaneo Kenneth Grant, che ne hanno rielaborato il significato in maniera pi\u00f9 o meno simile al concetto originale indiano, trasformandolo cos\u00ec in un termine che, alla lunga, ha preso una sua indipendenza totalmente svincolata dal tantra e varia a seconda di chi ne parla.\nVia della mano destra.\nNella rilettura magica teosofica, la via della mano destra (o \"via longa\", anche nota con l'acronimo VMD, o RHP dall'inglese \"Right Hand Path\", contrapposta a quella della mano sinistra) \u00e8 ritenuta la forma pi\u00f9 sicura ed elevata di magia con cui innalzarsi al divino, sebbene sia pi\u00f9 lunga e richieda tempo e costanza per essere percorsa. Essa comprende le pratiche e i rituali comuni ai maggiori gruppi religiosi, seguendo linee definite di codice morale ed etico. \nAlcuni esempi di metodi della mano destra sono i seguenti:\nLa natura superiore della via della mano destra \u00e8 significativamente evidenziata da Ges\u00f9 Cristo nella sua ammonizione: \u00abQuando fai l'elemosina, non sappia la tua mano sinistra ci\u00f2 che fa la tua destra\u00bb.\nSulla base degli insegnamenti cristiani, le posizioni della destra rappresentano la via sicura e collaudata del \u00abBene\u00bb, essendo la destra la via \u00abretta\u00bb e \u00abgiusta\u00bb per antonomasia, e anche in politica esse saranno identificate, sin dai tempi della rivoluzione francese, con quelle del mantenimento dell'ordine e della buona tradizione.\nIn alchimia la via della mano destra corrisponde alla cosiddetta \u00abvia umida\u00bb.\nVia della mano sinistra.\nNella rilettura teosofica la via della mano sinistra (o \"via brevis\", anche conosciuta con l'acronimo \"VMS\", o all'inglese LHP da \"Left Hand Path\", contrapposta a quella della mano destra) costituiva il percorso cosiddetto \u00abdelle acque corrosive\u00bb, cio\u00e8 un insieme di pratiche, anche di natura violenta, per indurre una rapida evoluzione della coscienza. \nPur trattandosi di un sentiero molto pi\u00f9 breve e veloce rispetto a quello di destra, espone chi lo segue a svariati pericoli, anche letali, per la sua salute fisica e mentale, o per il rischio di venire sopraffatti da forze troppo grandi da gestire.\nComprende infatti metodi capaci di suscitare stati repentini di autocoscienza che, senza una lunga e adeguata preparazione, l'organismo non \u00e8 in grado di sostenere.\nPer questo la via della mano sinistra \u00e8 stata generalmente associata al satanismo e alla magia nera, sebbene tale identificazione sia solo parzialmente giustificabile, poich\u00e9 il sentiero di sinistra si rivela molto utile se praticato sotto la guida di maestri e sciamani evoluti.\nAlcuni esempi di percorsi della mano sinistra sono i seguenti:\nI seguaci della via della mano sinistra in Occidente usano solitamente il simbolo del capro o Bafometto, attribuendogli per\u00f2 significati differenti da quello tradizionale alchemico e dalle simbologie che Eliphas L\u00e9vi attribuiva al suo becco.\nSecondo la dottrina tantrica ripresa da Julius Evola, la via della mano sinistra sarebbe l'unica percorribile dall'uomo contemporaneo nell'epoca di decadenza attuale detta del \"kali yuga\".\nIn alchimia essa corrisponde alla cosiddetta \u00abvia secca\u00bb."}
{"id": "27189", "revid": "79968", "url": "https://it.wikipedia.org/wiki?curid=27189", "title": "Processore", "text": "Un processore (detto anche unit\u00e0 di elaborazione) in informatica ed elettronica, \u00e8 un tipo di dispositivo hardware di un computer che si contraddistingue per essere dedicato all'esecuzione di istruzioni, a partire da un instruction set.\nDescrizione.\nProvvede all'esecuzione materiale dell'elaborazione dati di un programma tipicamente sotto la supervisione del sistema operativo attraverso il ciclo di fetch-execute. Le altre componenti del computer sono ausiliarie all'unit\u00e0 di elaborazione oppure costituiscono l'interfaccia di input o l'interfaccia di output (periferiche). L'unit\u00e0 di elaborazione, l'interfaccia di input e l'interfaccia di output sono infatti le tre componenti logiche sempre presenti nel computer. Il processore \u00e8 un elemento base dell'architettura degli elaboratori.\nUn computer pu\u00f2 essere dotato anche di pi\u00f9 processori che collaborano tra loro. In tal caso si parla di \"computer multiprocessore\" e l'elaborazione dati viene anche chiamata, con termine pi\u00f9 specifico, \"multielaborazione\" o \"multiprocessing\". Il processore, in quanto sistema elettronico digitale, tipicamente lavora ad una certa frequenza di clock che rappresenta uno dei suoi parametri prestazionali in termini di capacit\u00e0 di processamento.\nTipologia del processore.\nProcessori distinti per funzionalit\u00e0.\nIn base alle funzioni che svolgono, attualmente si possono distinguere i seguenti tre principali tipi di processori:\nUnit\u00e0 di elaborazione centrale.\nL\"'unit\u00e0 di elaborazione centrale\" (pi\u00f9 conosciuta con la sigla mutuata dalla lingua inglese \"CPU\") \u00e8 il processore digitale general purpose che sovraintende tutte le funzionalit\u00e0 del computer digitale basato sull'architettura di von Neumann o sull'architettura Harvard.\nL'unit\u00e0 centrale apparve all'inizio degli anni 1960, vengono riuniti, all'interno dello stesso cabinet (meglio conosciuto come \"Case)\", due processori che precedentemente erano sempre stati contenuti in \"cabinet\" diversi: l'ALU e l'unit\u00e0 di controllo. In particolare la prima unit\u00e0 di elaborazione centrale commercializzata della storia \u00e8 l'IBM 709 Central Processing Unit, un'unit\u00e0 di elaborazione centrale disponibile con l'IBM 709 Data Processing System (un computer dell'IBM commercializzato a partire dal 1958) e occupante un cabinet grande quanto un armadio. Attualmente invece la tipica implementazione dell'unit\u00e0 di elaborazione centrale \u00e8 il microprocessore. L'unit\u00e0 di elaborazione centrale \u00e8 quindi contenuta nello spazio di pochi centimetri quadrati.\nUn computer multiprocessore pu\u00f2 avere anche pi\u00f9 unit\u00e0 di elaborazione centrale che collaborano tra loro.\nCoprocessore.\nIl \"coprocessore\" \u00e8 un processore ausiliario ad un altro processore. La funzione del coprocessore \u00e8 quella di alleggerire il carico di lavoro del processore di cui \u00e8 ausiliario. Di norma, il carico di lavoro relativo a particolari elaborazioni. Spesso il coprocessore \u00e8 quindi un processore ottimizzato e specializzato nell'esecuzione di particolari elaborazioni in modo da risultare pi\u00f9 efficiente nei compiti che gli sono stati affidati. Comuni sono i coprocessori dell'unit\u00e0 di elaborazione centrale. Tipi particolari di coprocessori sono i seguenti:\nCoprocessore matematico.\nIl \"coprocessore matematico\" \u00e8 un coprocessore ottimizzato e specializzato in particolari calcoli matematici. I primi coprocessori matematici della storia erano componenti separate dall'unit\u00e0 di elaborazione centrale. Oggi, normalmente, il coprocessore matematico e l'unit\u00e0 di elaborazione centrale sono integrati nel medesimo microprocessore. Attualmente i tipo di coprocessore matematico pi\u00f9 diffusa \u00e8 l'unit\u00e0 di calcolo in virgola mobile (pi\u00f9 conosciuta con la sigla mutuata dalla lingua inglese \"FPU\"), coprocessore matematico specializzato nei calcoli in virgola mobile. Tutte le moderne unit\u00e0 di elaborazione centrale sono affiancate da un'unit\u00e0 di calcolo in virgola mobile, ed entrambe sono implementate nel medesimo circuito integrato.\nUnit\u00e0 di elaborazione grafica.\nL\"'unit\u00e0 di elaborazione grafica\" (pi\u00f9 conosciuta con la sigla mutuata dalla lingua inglese \"GPU\") \u00e8 un coprocessore ottimizzato e specializzato nel rendering di immagini grafiche. Da alcuni anni \u00e8 in atto la tendenza ad implementare l'unit\u00e0 di elaborazione grafica e l'unit\u00e0 di elaborazione centrale nel medesimo circuito integrato. \nController di periferica.\nIl \"controller di periferica\" o \"processore di input/output\" \u00e8 un coprocessore adibito alla gestione di una o pi\u00f9 periferiche. Il controller di periferica \u00e8 presente sin dalla prima generazione di computer elettronici in quanto normalmente la periferica \u00e8 molto pi\u00f9 lenta dell'unit\u00e0 di elaborazione centrale. La presenza del controller di periferica evita quindi che l'unit\u00e0 di elaborazione centrale subisca pesanti rallentamenti: sollevata dalla gestione delle periferiche, l'unit\u00e0 di elaborazione centrale \u00e8 libera di utilizzare tutta la sua capacit\u00e0 di calcolo in compiti in cui \u00e8 richiesta tale capacit\u00e0.\nProcessore di segnale digitale.\nIl \"processore di segnale digitale\" (pi\u00f9 conosciuto con la sigla mutuata dalla lingua inglese \"DSP\") \u00e8 un processore specializzato nell'elaborazione numerica dei segnali. Il processore di segnale digitale pu\u00f2 essere utilizzato come processore principale in particolari computer special purpose dedicati esclusivamente all'elaborazione numerica dei segnali (come ad esempio i computer integrati nei riproduttori di CD audio), oppure pu\u00f2 essere utilizzato come coprocessore in computer sia general purpose (come ad esempio il personal computer) che special purpose (come ad esempio le moderne console per videogiochi). Nel secondo caso, tipico \u00e8 l'utilizzo come coprocessore della CPU.\nProcessori distinti per formato dei dati.\nIn base al formato dei dati su cui operano, si possono distinguere i seguenti tre tipi di processori:\nProcessore scalare.\nIl \"processore scalare\" \u00e8 un processore dotato di istruzioni che prevedono come operandi solo dati scalari (numeri interi, numeri reali, variabili booleane, ecc.). Nel processore scalare dunque ogni istruzione opera su un solo dato alla volta.\nProcessore vettoriale.\nIl \"processore vettoriale\" \u00e8 un processore dotato di istruzioni che prevedono come operandi dati vettoriali (cio\u00e8 dati complessi costituiti da pi\u00f9 dati elementari dello stesso tipo). Il processore vettoriale risulta dunque molto pi\u00f9 veloce di un processore scalare quando si tratta di applicare la stessa elaborazione a pi\u00f9 dati dello stesso tipo in quanto tale elaborazione viene effettuata in parallelo eseguendo una sola istruzione. Un processore scalare deve invece eseguire necessariamente pi\u00f9 istruzioni per effettuare lo stesso tipo di elaborazione.\nProcessore superscalare.\nIl \"processore superscalare\" \u00e8 una via intermedia tra il processore scalare e il processore vettoriale in quanto prevede pi\u00f9 unit\u00e0 di esecuzione scalari indipendenti in modo da eseguire in parallelo o la stessa istruzione su dati differenti o istruzioni indipendenti su dati diversi. L'architettura di questo tipo di processore \u00e8 spesso piuttosto complessa in quanto prevede varie pipeline di esecuzione e per ottimizzare le prestazioni \u00e8 necessario risolvere i conflitti derivanti dalla loro indipendenza (non si possono ad esempio eseguire in parallelo due istruzioni se il risultato della seconda \u00e8 condizionato dal risultato della prima).\nAltri tipi.\nAltri tipi di processori sono le seguenti:\nMicroprocessore.\nUn tipo di processore oggi estremamente diffuso \u00e8 il microprocessore. Un microprocessore \u00e8 un processore interamente contenuto in un circuito integrato. Il primo microprocessore commercializzato della storia \u00e8 stato l'unit\u00e0 di elaborazione centrale Intel 4004, commercializzata a partire dal 1971.\nProcessore multicore.\nAl fine di aumentare le prestazioni, nel 2005 \u00e8 nata la tendenza a realizzare circuiti integrati contenenti pi\u00f9 unit\u00e0 di elaborazione centrale tutte identiche. Un circuito integrato contenente pi\u00f9 unit\u00e0 di elaborazione centrale tutte identiche \u00e8 detto \"processore multicore\". In seguito \u00e8 nata anche la tendenza a realizzare circuiti integrati contenenti pi\u00f9 unit\u00e0 di elaborazione grafica tutte identiche. Anche questi circuiti integrati sono processori multicore ma, pi\u00f9 specificatamente e frequentemente, sono chiamati \"GPU multicore\". \nAttualmente il processore multicore rappresenta l'implementazione pi\u00f9 diffusa dell'unit\u00e0 di elaborazione centrale."}
{"id": "27192", "revid": "1118", "url": "https://it.wikipedia.org/wiki?curid=27192", "title": "Win32", "text": ""}
{"id": "27194", "revid": "1881012", "url": "https://it.wikipedia.org/wiki?curid=27194", "title": "Borace", "text": "Il borace o tetraborato di sodio, anticamente noto col nome di \"tinkal\" o \"borace veneziano\", \u00e8 un importante composto del boro. Le forme pi\u00f9 note sono il tetraborato di sodio anidro ed il tetraborato di sodio decaidrato (numero CAS:); trattasi quest'ultimo un cristallo morbido bianco, che si dissolve facilmente nell'acqua, e se lasciato esposto all'aria secca perde lentamente l'acqua di idratazione per diventare una sostanza gessosa bianca. Il borace venduto commercialmente \u00e8 di solito completamente disidratato.\nStoria e disponibilit\u00e0.\nIl borace fu portato in Europa da Marco Polo ed ebbe come conseguenza lo sviluppo di un'industria di raffinazione nella zona di Venezia dove veniva prodotto il cosiddetto \"borace veneziano\". Il borace si trova naturalmente nei depositi di evaporite prodotti dalla ripetuta evaporazione dei laghi stagionali. I depositi pi\u00f9 importanti dal punto di vista commerciale si trovano vicino a Boron (California) e in altre zone del sud-ovest degli Stati Uniti, nel Deserto di Atacama in Cile, nel Tibet e in Turchia. Il borace pu\u00f2 anche essere prodotto sinteticamente da altri composti del boro, ma di norma avviene il contrario, ossia la maggior parte dei composti del boro viene prodotta a partire dal borace.\nUsi.\nIl borace viene usato ampiamente in detergenti, addolcitori d'acqua, saponi, disinfettanti e insetticidi. Pu\u00f2 essere anche facilmente convertito in acido borico o borato, che ha molte altre applicazioni. In farmacopea l'acido borico si usa come leggero antisettico per l'aspersione e la pulizia degli occhi. \nIl borace \u00e8 una sostanza che ad alta temperatura si trasforma in un vetro isolante e quindi il suo principale uso \u00e8 come pasta coadiuvante (aiuta nel processo) nelle saldature. Nello stesso modo si usa per creare uno strato vetroso isolante sulle terraglie di coccio. Viene usato nella produzione di smalto, vetro e vasellame in ceramica rinforzata.\nIn chimica analitica ha trovato uso in passato per il rilevamento qualitativo della presenza di un dato ione in un composto attraverso il cosiddetto saggio alla perla di borace. Tale metodo consiste nel fondere qualche cristallo di borace in una piccola perla su cui far aderire qualche cristallo del composto in esame ed immergendo quindi la perla nella regione riducente e poi nella regione ossidante della fiamma di un becco di Bunsen. Gli ioni presenti nel composto impartiscono alla perla dei colori caratteristici, indicativi della loro presenza.\nIn fotografia il borace viene usato come sostanza alcalina per la composizione dei bagni di sviluppo a grana fine per la pellicola in bianco e nero.\nIn metallurgia si usava per limitare l'ossidazione dell'acciaio quando scaldato ad alte temperature.\nTossicit\u00e0.\nIl composto risulta, secondo il Regolamento (CE) n. 1272/2008, un composto di categoria 1B nocivo alla fertilit\u00e0 e di categoria 2 in quanto irritante per gli occhi.\nTra gli additivi alimentari \u00e8 identificato dalla sigla E 285"}
{"id": "27195", "revid": "1718925", "url": "https://it.wikipedia.org/wiki?curid=27195", "title": "Anello planetario", "text": "Un anello planetario \u00e8 un anello di polveri e altre piccole particelle che orbitano attorno ad un pianeta formando un disco piatto. L'esempio pi\u00f9 spettacolare e famoso \u00e8 dato dagli anelli attorno a Saturno.\nOrigine.\nSono stati proposti tre diversi meccanismi per spiegare la formazione degli anelli planetari:\nSi pensava che questi anelli fossero instabili e che sarebbero di conseguenza svaniti nel corso di poche decine o al massimo qualche centinaio di milioni di anni. Le osservazioni pi\u00f9 recenti sembrano per\u00f2 indicare che gli anelli di Saturno abbiano un'et\u00e0 che si pu\u00f2 far risalire alla formazione del sistema solare.\nCaratteristiche.\nLa composizione delle particelle degli anelli \u00e8 varia: possono essere costituite da silicati oppure da polveri ghiacciate. Possono essere presenti anche rocce e massi pi\u00f9 grandi. Nel 2007 sono state rilevate negli anelli di Saturno perturbazioni gravitazionali causate da piccoli corpi del diametro di poche centinaia di metri.\nA volte gli anelli hanno dei satelliti pastore, piccoli satelliti che orbitano vicino al bordo esterno degli anelli o all'interno di interruzioni degli anelli. L'influenza gravitazionale esercitata dai satelliti pastore contribuisce a mantenere un confine netto tra l'anello e l'esterno: il materiale che si avvicina troppo all'orbita del satellite pastore viene rispedito all'interno, espulso dal sistema, oppure cade sul satellite stesso.\nAlcuni dei piccoli satelliti interni di Giove, in particolare Metis e Adrastea, si trovano vicino al sistema di anelli di Giove e anche all'interno del suo limite di Roche. \u00c8 possibile che gli anelli di Giove siano composti da materiale strappato via da questi due satelliti dalle forze di marea del pianeta, forse coadiuvate anche da impatti sulla superficie dei satelliti di materiale proveniente dagli anelli.\nAnche l'anello Epsilon, uno degli anelli di Urano, ha due satelliti pastore, Cordelia e Ofelia, che fungono rispettivamente da pastore interno ed esterno. Entrambi i satelliti si trovano ben all'interno del raggio dell'orbita sincrona di Urano, e le loro orbite sono destinate quindi a decadere lentamente a causa dell'attrazione esercitata dalle forze di marea del pianeta.\nGli anelli di Nettuno apparvero inizialmente come molto inusuali in quanto si presentavano come archi incompleti nelle prime osservazioni dalla Terra, ma le immagini del Voyager 2 li rivelarono come anelli completi con alcuni aggregati pi\u00f9 luminosi. Si ritiene che le influenze gravitazionali del satellite pastore Galatea e forse di altri pastori ancora da scoprire, siano responsabili di queste disomogeneit\u00e0 negli anelli.\nAl momento non \u00e8 noto un sistema planetario per Plutone, tuttavia alcuni astronomi si attendono una possibile rilevazione da parte della sonda New Horizons durante la sua missione del 2015.\nSi ipotizza anche che Fobos, uno dei satelliti di Marte, che \u00e8 posizionato in un'orbita molto bassa, verr\u00e0 disgregato dalle forze di marea in circa cinquanta milioni di anni e che i suoi frammenti si disporranno a formare un anello planetario.\nIpotesi di altri anelli planetari.\nAlcuni articoli apparsi nel marzo 2008 avevano avanzato l'ipotesi che Rea, uno dei satelliti di Saturno, potesse essere circondato da un tenue anello planetario, il che lo avrebbe fatto diventare il primo satellite noto a possedere un anello. Tuttavia, uno studio successivo pubblicato nel 2010 rivel\u00f2 che le immagini scattate dalla sonda Cassini non erano in accordo con le propriet\u00e0 previste per un sistema di anelli, indicando che gli effetti magnetici che avevano portato a formulare l'ipotesi degli anelli dovevano essere collegati ad una causa differente.\nAnello asteroidale.\nIl 26 marzo 2014 \u00e8 stata annunciata la scoperta di due anelli, probabilmente costituiti di ghiaccio d'acqua attorno all'asteroide 10199 Chariklo. La scoperta \u00e8 avvenuta grazie all'occultazione della stella UCAC4 248-108672 avvenuta il 3 giugno 2013."}
{"id": "27197", "revid": "1942768", "url": "https://it.wikipedia.org/wiki?curid=27197", "title": "And", "text": ""}
{"id": "27198", "revid": "125224486", "url": "https://it.wikipedia.org/wiki?curid=27198", "title": "Porta logica", "text": "Una porta logica, in elettronica digitale e informatica, \u00e8 un circuito digitale in grado di implementare (cio\u00e8 di realizzare, simulandone la \"logica matematica\" mediante opportuni controlli su segnali elettrici) una particolare operazione logica di una o pi\u00f9 variabili booleane.\nDescrizione.\nIn base al numero di ingressi, che rappresentano il numero di variabili che una porta logica pu\u00f2 ricevere in input, le porte logiche si possono classificare in:\nIn particolare le porte OR, AND e NOT costituiscono un insieme funzionalmente completo: attraverso gli operatori logici che implementano \u00e8 possibile generare qualsiasi funzione logica.\nSi noti che le operazioni NAND e NOR costituiscono un insieme funzionalmente completo di operatori logici, ovvero consentono di rappresentare qualunque funzione logica possibile. Comunque all'atto pratico, la scelta dei tipi di porta da utilizzare \u00e8 determinata dalla necessit\u00e0 di minimizzare il numero di package necessari al circuito; ad esempio, se nella stesura finale dello schema elettrico di un progetto mancasse solo una porta NOT e fosse ancora disponibile una delle quattro porte NAND contenute in un package, si realizza la porta NOT mancante, unendo gli ingressi della NAND disponibile, sfruttandola come NOT, risparmiando cos\u00ec un package.\nAnche se nella pratica poco usate, esistono porte logiche pneumatiche e porte logiche molecolari che utilizzando DNA come input/output.\nPorte Open collector.\nAlcune porte logiche hanno la loro uscita configurata elettricamente in modo particolare, sono definite open collector, ovvero a collettore aperto. In questi dispositivi, il collettore del transistor costituente l'uscita della porta non \u00e8 collegato al positivo dell'alimentazione, ma \u00e8 \"volante\" rispetto al circuito interno. Questa configurazione permette di utilizzare la porta per pilotare direttamente dispositivi vari, quali rel\u00e8, LED, ecc, semprech\u00e9 il valore di corrente assorbita dal dispositivo pilotato sia compatibile con quello fornito dal transistor di uscita. Un vantaggio ulteriore \u00e8 costituito dal valore di tensione accettato dal transistor, normalmente superiore a quella di alimentazione del circuito integrato, pertanto, in un circuito composto da dispositivi TTL alimentato a 5 volt, utilizzando una porta open collector, \u00e8 possibile per esempio, ottenere un'onda quadra di ampiezza 12 o pi\u00f9 volt, prelevandola dal collettore opportunamente collegato tramite una resistenza pull-up ad una tensione positiva del valore desiderato, oppure pilotare un rel\u00e8, collegando uno dei capi della sua bobina sull'uscita della porta, e l'altro capo all'alimentazione positiva, di valore adeguato al suo funzionamento. Una delle porte pi\u00f9 comuni, ampiamente utilizzata, definita \"HEX INVERTER BUFFER DRIVER\" (6 NOT in un package) \u00e8 il 7406. Una regola generale, piuttosto importante ai fini di preservare il circuito realizzato da eventuali momentanei disturbi casuali, \u00e8 di collegare a massa gli ingressi delle porte rimaste inutilizzate nei vari package (in particolare le porte CMOS).\nTabelle della verit\u00e0.\nLe tabelle della verit\u00e0 sono un metodo semplice per analizzare tutte le possibili combinazioni ingresso-uscita.\nAND.\nAND \u00e8 una porta logica che riceve in ingresso almeno due valori e restituisce 1 solo se tutti i valori di ingresso hanno valore 1.\nViene chiamata in italiano \"porta di necessit\u00e0\" perch\u00e9 appunto NECESSITA che i valori in entrata siano uguali affinch\u00e9 il valore d'uscita sia verificato. Il valore uscente si pu\u00f2 trovare tramite la formula Y=A*B in cui Y \u00e8 l'output, con tre input Y=A*B*C e cos\u00ec via.\nSegue la tavola di verit\u00e0: \nNAND.\nAl contrario la porta NAND restituisce la negazione di una porta AND, quindi restituisce 1 quando negli ingressi \u00e8 presente lo 0, e 0 solo quando tutti i valori in ingresso sono 1. Il valore uscente si pu\u00f2 trovare tramite la formula Y=1-(A*B) in cui Y \u00e8 l'output, con tre input Y=1- (A*B*C) e cos\u00ec via.\nSegue la tavola di verit\u00e0:\nOR.\nOR \u00e8 una porta logica che riceve in ingresso almeno due valori e restituisce 1 se almeno un valore di ingresso ha valore 1.\nViene chiamata in italiano \"porta di sufficienza\" perch\u00e9 appunto \u00e8 SUFFICIENTE che almeno uno dei [due o pi\u00f9] valori in entrata sia verificato affinch\u00e9 il valore in uscita sia vero.\nSegue la tabella di verit\u00e0:\nNOR.\nAl contrario la porta NOR restituisce la negazione di una porta OR e quindi restituisce 1 solo quando tutti i valori in ingresso sono 0.\nSegue la tavola di verit\u00e0:\nEXOR.\nEXOR (o XOR)-(EXclusive OR) \u00e8 una porta logica che riceve in ingresso \"n\" valori e restituisce \"1\" in uscita se, e solo se, vi \u00e8 almeno un ingresso che differisce dagli altri.\nSegue la tavola di verit\u00e0 di una porta XOR a \"n=2\" ingressi:\nEXNOR.\nEXNOR (EXclusive NOR) \u00e8 una porta logica che riceve in ingresso \"n\" valori e restituisce \"1\" in uscita se, e solo se, tutti gli ingressi hanno il medesimo valore logico. In breve, \u00e8 equivalente alla negazione della porta EXOR (eXclusive OR).\nSegue la tavola di verit\u00e0 di una porta EXNOR a \"n=2\" ingressi:\nNOT.\nPorta logica che inverte il segnale in ingresso.\nQuesta porta logica ha un solo ingresso ed una uscita che sar\u00e0 1 se l'ingresso \u00e8 0 o 0 se l'ingresso \u00e8 1.\nSegue la tavola di verit\u00e0:\nTuttavia questa tavola di verit\u00e0 \u00e8 a volte rappresentata con due elementi superflui rappresentanti gli ingressi identici:\nBUFFER.\nPorta logica che non varia il segnale di entrata.\nQuesta porta logica ha un solo ingresso e una sola uscita che sar\u00e0 1 se l'ingresso \u00e8 1 e 0 se l'ingresso \u00e8 0.\nPorte universali.\nCon le porte logiche AND, OR e NOT \u00e8 possibile realizzare qualsiasi funzione booleana: si dice anche che {AND,OR,NOT} \u00e8 un \"insieme funzionalmente completo\".\nSi pu\u00f2 verificare facilmente che la porta NAND da sola e la porta NOR da sola, costituiscono due insiemi funzionalmente completi: la NAND \u00e8 definita come NOT-AND, per questo negando una NAND si pu\u00f2 ottenere una AND; utilizzando il teorema di De Morgan abbiamo che:\nx NAND y = NOT (x AND y) = (NOT x) OR (NOT y)\ne perci\u00f2, possiamo ottenere una OR negando gli ingressi della NAND. Ricapitolando, tramite NAND e NOT possiamo ottenere una AND e una OR; ma d'altra parte con una NAND possiamo ottenere una NOT come segue\nx NAND 1 = NOT (x AND 1) = NOT x\nperci\u00f2 abbiamo dimostrato che con una NAND si possono ottenere AND, OR e NOT e ne segue che {NAND} \u00e8 un insieme funzionalmente completo!\nSimilmente si pu\u00f2 fare per la NOR.\nLavorare con la sola NAND o la sola NOR pu\u00f2 essere utile ai fini pratici perch\u00e9 con un solo tipo di porta \u00e8 possibile realizzare qualsiasi circuito, ovviamente a discapito di una spesa di porte maggiore di quella che si avrebbe con AND, OR e NOT, o almeno questo avviene nella maggior parte dei casi. Siccome lavorare con le porte universali \u00e8 molto importante, \u00e8 bene conoscere le propriet\u00e0 algebriche degli operatori NAND e NOR: algebricamente indichiamo l'operatore NAND con \u2191 e l'operatore NOR con \u2193."}
{"id": "27199", "revid": "327773", "url": "https://it.wikipedia.org/wiki?curid=27199", "title": "Radar polarimetrico", "text": "Un radar polarimetrico \u00e8 un radar in grado di sfruttare la componente trasversale delle onde elettromagnetiche, cio\u00e8 la polarizzazione della radiazione elettromagnetica. Nel caso di un sistema coerente, un radar polarimetrico misura due o quattro elementi della matrice di scattering.\nTipicamente, gli stati di polarizzazione impiegati sono:\nEsempi di radar polarimetrici sono alcuni radar meteorologici, ed alcuni radar ad apertura sintetica (SAR)."}
{"id": "27200", "revid": "1702319", "url": "https://it.wikipedia.org/wiki?curid=27200", "title": "Piccoli brividi", "text": "Piccoli brividi (\"Goosebumps\") \u00e8 una serie di libri per ragazzi ad ambientazione horror dell'autore statunitense Robert Lawrence Stine nata nel 1992.\nI libri della serie hanno venduto oltre 350 milioni di copie in tutto il mondo e sono stati tradotti in 32 lingue. Secondo il Guinness dei primati, \"Piccoli brividi\" \u00e8 la serie di libri per ragazzi pi\u00f9 venduta della storia.\nLe copertine dei libri sono realizzate dall'illustratore Tim Jacobus.\nStruttura.\nIl primo volume della serie, \"La casa della morte\" (\"Welcome to Dead House\"), \u00e8 stato pubblicato negli Stati Uniti nel 1992 e in Italia nel 1995. Oltre alla collana principale sono stati pubblicati diversi numeri speciali, come i \"Super brividi\".\nI racconti della serie sono in genere brevi, hanno un massimo di 150-160 pagine (pi\u00f9 raramente 170 o pi\u00f9), l'intreccio nelle storie \u00e8 di solito semplice ma con frequenti colpi di scena e i toni non sono mai particolarmente forti nonostante il presunto intento \"horror\". La narrazione solitamente \u00e8 in prima persona, ma talvolta viene utilizzata anche quella in terza. I protagonisti sono generalmente ragazzini di dodici anni (a volte anche di undici o tredici) e la caratteristica dei racconti \u00e8 il finale, che spesso stravolge l'intero senso della vicenda narrata.\nAll'interno della collana sono presenti delle miniserie, come ad esempio quella del \"Pupazzo parlante\", che raccoglie un ciclo di cinque storie, e quella del \"Barattolo mostruoso\", che raccoglie quattro volumi.\nAltri media.\nSerie televisiva.\nNel 1995 venne realizzata una serie televisiva basata sui racconti della serie.\nNel 2020, \u00e8 stato annunciato il progetto di una nuova serie TV basata su Piccoli Brividi.\nFilm.\nIl 16 ottobre 2015 esce al cinema \"Piccoli brividi\", il primo film ispirato alla serie, e nel 2018 esce il sequel \"Piccoli brividi 2 - I fantasmi di Halloween\"."}
{"id": "27203", "revid": "838137", "url": "https://it.wikipedia.org/wiki?curid=27203", "title": "221 a.C.", "text": ""}
{"id": "27217", "revid": "547992", "url": "https://it.wikipedia.org/wiki?curid=27217", "title": "Strage dell'Heysel", "text": "La strage dell'Heysel fu una tragedia avvenuta il 29 maggio 1985, poco prima dell'inizio della finale di Coppa dei Campioni di calcio tra e allo stadio Heysel di Bruxelles, in cui morirono 39 persone, di cui 32 italiane, e ne rimasero ferite oltre 600.\nLa strage.\nAi molti tifosi italiani, buona parte dei quali proveniva da club organizzati, fu assegnata la tribuna delle curve M - N - O, che si trovava nella curva opposta a quella riservata ai tifosi inglesi; molti altri tifosi organizzatisi autonomamente, anche nell'acquisto dei biglietti, si trovavano invece nella tribuna Z, nel pieno della curva dei tifosi del Liverpool, separati da due basse reti metalliche. Alcune fonti riportano anche la presenza di infiltrati degli \"Headhunters\", un gruppo di supporter del noto per la loro violenza.\nCon l'inizio della partita previsto per le 20:15, circa un'ora prima, intorno alle 19:20, i cosiddetti \"hooligan\", ovvero i tifosi inglesi pi\u00f9 accesi, cominciarono a spingersi verso il settore Z a ondate, cercando il \"take an end\" (\"prendi la curva\") e sfondando le reti divisorie: memori degli incidenti di un anno prima nella finale di Roma, si aspettavano forse una reazione altrettanto violenta da parte dei tifosi juventini, risposta che non sarebbe mai potuta esserci dato che la tifoseria organizzata bianconera era situata nella curva opposta (settori M - N - O). Gli inglesi sostennero di aver caricato pi\u00f9 volte a scopo intimidatorio, ma i semplici spettatori, juventini e non, impauriti anche per il mancato intervento e per l'assoluta impreparazione delle forze dell'ordine belghe, che ingenuamente ostacolavano la fuga degli italiani verso il campo manganellandoli, furono costretti ad arretrare, ammassandosi contro il muro opposto al settore della curva occupato dai sostenitori del Liverpool.\nNella grande ressa che venne a crearsi, alcuni si lanciarono nel vuoto per evitare di rimanere schiacciati, altri cercarono di scavalcare gli ostacoli ed entrare nel settore adiacente, altri ancora si ferirono contro le recinzioni. Il muro a un certo punto croll\u00f2 per il troppo peso e numerose persone rimasero schiacciate, calpestate dalla folla e uccise nella corsa verso una via d'uscita, per molti rappresentata da un varco aperto verso il campo da gioco. Dall'altra parte dello stadio i tifosi juventini del settore N e tutti gli altri sportivi accorsi allo stadio sentirono le voci dello \"speaker\" e dei capitani delle due squadre che invitavano alla calma, senza tuttavia capire quello che stava realmente accadendo. Un battaglione mobile della polizia belga, a un chilometro di distanza dallo stadio, giunse finalmente dopo pi\u00f9 di mezz'ora per ristabilire l'ordine, trovando il campo e gli spalti nel caos pi\u00f9 totale, invasi da frange inferocite di tifoseria bianconera.\nGli scampati alla tragedia si rivolsero ai giornalisti in tribuna stampa affinch\u00e9 telefonassero in Italia, per rassicurare i familiari. Si contarono 39 morti e oltre 600 feriti. Dopo quasi un'ora e mezzo di rinvio, alle 21:40 le due squadre entrarono in campo. Si decise di giocare ugualmente la partita: la decisione fu presa dalle forze dell'ordine belghe e dai dirigenti UEFA, per evitare ulteriori tensioni, nonostante l'iniziale richiesta della societ\u00e0 torinese di non disputarlo. \nLa ZDF, incaricata di seguire la diretta televisiva dell'incontro per la Germania Ovest, interruppe il collegamento; ad eccezione della SRF svizzera, che sospese la diretta alla fine del primo tempo, negli altri sessanta Paesi collegati la diretta prosegu\u00ec fino alla fine, ma la ORF austriaca interruppe la telecronaca, mandando in sovrimpressione una scritta che recitava: \u00abQuesta che stiamo trasmettendo non \u00e8 una manifestazione sportiva, ma una trasmissione volta ad evitare massacri\u00bb. In Italia, la diretta su Raidue si apr\u00ec con il video volutamente oscurato e il commentatore Bruno Pizzul che comment\u00f2 per pi\u00f9 di un'ora gli avvenimenti in tempo reale con Gianfranco De Laurentiis, collegato dallo studio in Italia. Alla decisione di disputare l'incontro, Pizzul promise al pubblico di commentarlo \u00abin tono il pi\u00f9 neutro [...] impersonale [...] e asettico possibile\u00bb.\nAlcuni giocatori della Juventus, tra cui Michel Platini autore dell'unica, decisiva rete su calcio di rigore, furono molto criticati da alcuni mass media italiani per essersi lasciati andare a esultanze eccessive vista la gravit\u00e0 degli eventi, ma la gioia dur\u00f2 poco: il giorno dopo, quando tutti erano venuti a conoscenza della morte di 39 persone, lo stesso Platini dichiar\u00f2 che di fronte a una tragedia di quel genere i festeggiamenti sportivi passavano in secondo piano. Anche il presidente bianconero Giampiero Boniperti afferm\u00f2 che di fronte a quella situazione non era il caso di festeggiare la vittoria, mentre il sindaco di Torino Giorgio Cardetti censur\u00f2 l'esultanza nelle strade di alcune frange di sostenitori.\nNel 1995, in occasione del decimo anniversario della strage, Platini afferm\u00f2 che i giocatori erano a conoscenza solo parzialmente dell'accaduto e che i festeggiamenti per la vittoria insieme alla tifoseria juventina presente nel settore M dello stadio, quasi ignara della vera situazione, fosse soltanto un gesto spontaneo; dieci anni dopo, Zbigniew Boniek dichiar\u00f2 che non avrebbe voluto giocare quella finale, non ritirando per questo il premio partita per la vittoria, mentre Marco Tardelli si scus\u00f2 pubblicamente per quei festeggiamenti.\nIl seguito.\nAlcuni dirigenti juventini e Michel Platini si recarono a fare visita ai feriti gravi negli ospedali della zona, mentre nella camera mortuaria allestita all'interno di una caserma, i parenti delle vittime furono accolti dal Re Baldovino e dalla consorte Fabiola. Nei giorni successivi l'UEFA, su proposta del Governo di Londra e visti altri simili precedenti, come il disastro di Bradford avvenuto soli 18 giorni prima, decise di escludere le squadre inglesi a tempo indeterminato dalle Coppe europee e il Liverpool per ulteriori tre stagioni (poi ridotte a una). Il provvedimento fu applicato fino al 1990, un anno dopo la strage di Hillsborough, che vide protagonisti i tifosi del Liverpool, una tragedia consumatasi non per aggressione di facinorosi, ma per inadempienze dei servizi d'ordine.\nNel 1988 il regista Marco Tullio Giordana diresse il film drammatico \"Appuntamento a Liverpool\", ispirato alle vicende successive alla strage dell'Heysel, che vedeva Isabella Ferrari come protagonista nel ruolo della figlia di una delle vittime, alla ricerca dell'assassino del padre. Nel marzo del 1990 il fu la prima squadra italiana a tornare all'Heysel dopo la tragedia, in occasione della sfida di Coppa dei Campioni contro il : nella circostanza il capitano rossonero Franco Baresi depose un mazzo di 39 rose rosse sotto la recinzione del settore Z, ricevendo tuttavia molti fischi da parte dei tifosi locali. Pochi mesi dopo, in occasione del ospitato dall'Italia, l'Inghilterra ottenne di non giocare nel girone di Torino, per via dell'ancora \u00abfresca ferita\u00bb dell'Heysel: nonostante non mancarono poi intemperanze e disordini degli \"hoolingan\" nel corso del torneo iridato, al termine della finale per il 3\u00ba posto tra e disputata al San Nicola di Bari, i giocatori in campo e i tifosi in tribuna si lasciarono andare a un visibile \"fair play\".\nNel 1996 lo stadio, che l'anno prima cambi\u00f2 nome in Re Baldovino, torn\u00f2 a ospitare una finale europea: si tratt\u00f2 dell'ultimo atto della Coppa delle Coppe tra e , vinta 1-0 dai francesi. Durante l'Europeo di , l' si \u00e8 ritrovata a giocare in due frangenti nell'ex Heysel. Prima della sfida del 14 giugno contro i padroni di casa del la delegazione azzurra si \u00e8 raccolta in preghiera nel luogo del vecchio settore Z, assieme al capitano belga Staelens, mentre Maldini e Conte, rispettivamente capitani dell'Italia e della Juventus, hanno deposto una corona di fiori sotto la targa commemorativa; avendo l'UEFA negato di indossare il lutto al braccio, i giocatori azzurri si sono potuti presentare in campo solo con un fiore nella mano sinistra, in memoria dei tifosi periti nella strage.\nNella Champions League 2004-2005, il sorteggio accoppi\u00f2 Juventus e Liverpool nei quarti di finale. Questa partita ebbe luogo a vent'anni di distanza dall'incidente dell'Heysel, e fu la prima volta da allora che i due club si ritrovarono l'uno contro l'altro. Prima della gara di andata ad Anfield, i tifosi del Liverpool mostrarono diversi cartelli a formare uno striscione con la scritta \u00abamicizia\u00bb (tradotta in quell'occasione in italiano dal loro inglese \u00abfriendship\u00bb), ma alcuni tifosi juventini, ancora memori della tragedia, accolsero la coreografia e l'ingresso in campo dei giocatori dei \"Reds\" dando loro le spalle. Nelle settimane seguenti le sezioni giovanili dei due club si sono affrontate al Comunale di Arezzo \u2013 citt\u00e0 di due delle vittime, Giuseppina Conti e Roberto Lorentini (il padre di quest'ultimo, Otello, \u00e8 inoltre il fondatore del comitato delle vittime) \u2013 in una partita amichevole.\nIl processo penale.\nLa colpa dell'incidente fu attribuita ai tifosi del Liverpool. Il 30 maggio l'osservatore ufficiale UEFA Gunter Schneider dichiar\u00f2: \"Solo i tifosi del Liverpool erano responsabili. Su questo non c'\u00e8 dubbio\". La UEFA, organizzatrice dell'evento, i proprietari dello stadio Heysel e la polizia belga furono indagati. Dopo un'indagine di 18 mesi, venne pubblicato il dossier del giudice belga Marina Coppieters. Esso concluse che la colpa sarebbe dovuta ricadere esclusivamente sui tifosi del Liverpool.\nLa polizia britannica intraprese un'indagine approfondita per assicurare alla giustizia gli autori. Vennero esaminati circa 17 minuti di filmati e molte fotografie.\n34 persone furono arrestate e interrogate con 26 tifosi del Liverpool accusati di omicidio preterintenzionale, l'unico reato estradabile applicabile agli eventi dell'Heysel. Un'audizione di estradizione a Londra nel febbraio-marzo 1987 stabil\u00ec che tutti e 26 sarebbero stati estradati per essere processati in Belgio per la morte del tifoso della Juventus Mario Ronchi. Nel settembre 1987 furono estradati e formalmente accusati di omicidio preterintenzionale, accusa che si applicava a tutti i 39 decessi e ulteriori accuse di aggressione. Inizialmente, tutti furono trattenuti in una prigione belga, ma nei mesi successivi i giudici permisero il loro rilascio poich\u00e9 l'inizio del processo fu ulteriormente ritardato.\nIl processo inizi\u00f2 nell'ottobre 1988, con anche tre belgi processati per il loro ruolo nel disastro: Albert Roosens, capo della Federcalcio belga, per aver consentito la vendita dei biglietti per la sezione dello stadio del Liverpool ai tifosi della Juventus; e due capi di polizia \u2013 Michel Kensier e Johann Mahieu \u2013 che erano incaricati di sorvegliare allo stadio quella notte. All'epoca due dei 26 tifosi del Liverpool erano in custodia in Gran Bretagna e in seguito furono processati. Nell'aprile del 1989, 14 tifosi furono condannati a tre anni, pene sospese per cinque anni, consentendo loro di tornare nel Regno Unito. Dopo che i pubblici ministeri belgi fecero appello alle condanne in quanto troppo indulgenti, nella primavera del 1990 ebbe luogo un appello che aument\u00f2 le condanne di 11 tifosi (a quattro o cinque anni), con due sentenze confermate e una assolta.\nLa cassazione belga conferm\u00f2 infine nel 1991 le condanne a 4 anni e 60.000 franchi per nove hooligans, e a 5 anni per altri tre. Furono confermate anche le condanne per l'ex segretario della federcalcio belga Albert Roosens e per l'allora capo della polizia Johann Mahieu.\nImpatto sugli stadi.\nIn seguito a questa tragedia, nel 1985 venne elaborata la Convenzione europea sulla violenza e i disordini degli spettatori durante le manifestazioni sportive, segnatamente nelle partite di calcio, attualmente ratificata da 42 Paesi. In seguito a un'altra strage, quella di Hillsborough nel 1989, per migliorare le strutture degli impianti vennero introdotte norme pi\u00f9 severe come le telecamere a circuito chiuso.\nSe a livello nazionale ci furono progressi positivi riconosciuti da tutta l'Europa, tanto da assegnare all'Inghilterra l'organizzazione del , a livello internazionale \u2013 in un primo momento \u2013 rimase il problema \"hooligan\"; il 15 febbraio 1995 a Dublino, durante un'amichevole contro l', e durante il in Francia, molti facinorosi provocarono disordini.\nDurante il , \"hooligan\" inglesi provocarono grossi disordini a Charleroi, dopo la gara contro la , e, in seguito alla minaccia dell'UEFA di escludere la Nazionale britannica dal torneo, il governo inglese decise di inasprire i controlli anche in occasione delle trasferte internazionali, dando pi\u00f9 potere alla polizia.\nLe vittime.\nLe vittime della strage furono trentanove; tra parentesi l'et\u00e0.\nSquadre inglesi squalificate.\nAl momento della squalifica, l'Inghilterra occupava il primo posto nella classifica del coefficiente UEFA dedicata alle nazioni, il Liverpool guidava quella dedicata ai club, mentre l'Everton aveva ottenuto il miglior coefficiente dell'anno precedendo la Juventus e i rivali cittadini. L'Inghilterra poteva pertanto disporre di tre posti in classifica validi per l'accesso in Coppa UEFA, pi\u00f9 un quarto riservato alla vincitrice della Coppa di Lega. I club che subirono gli effetti del bando furono 15:\nSempre per effetto del bando, non venne disputata l'edizione 1985 della Supercoppa UEFA, poich\u00e9 la Juventus avrebbe dovuto incontrare l'Everton vincitore della Coppa delle Coppe.\nIn seguito alla squalifica dei club inglesi, che non colp\u00ec quelle squadre iscritte al sistema calcistico inglese con sede in altre nazioni come le vincitrici della Coppa del Galles, rimasero vacanti alcuni posti nella Coppa UEFA, a vantaggio di quei Paesi a cui erano solitamente riservate due posizioni come la Francia.. Nel corso degli anni, il numero di questi posti \u00e8 stato influenzato dall'avanzare delle altre nazioni nella classifica e dal retrocedere dell'Inghilterra per l'impossibilit\u00e0 di ottenere punti.\nAl momento della revoca del bando nel 1990, l'Inghilterra presentava un coefficiente nullo, guadagnando il diritto a una sola posizione valida per la Coppa UEFA; di tale situazione ne usufru\u00ec anche il Liverpool che, nella stessa stagione in cui non pot\u00e9 disputare la Coppa dei Campioni per il prolungarsi della squalifica a suo carico, si classific\u00f2 secondo in campionato, potendo disputare la successiva edizione della Coppa UEFA.\nI quattro posti previsti dalla situazione precedente al bando vennero ripristinati nel 1994, con la cancellazione dalla classifica del coefficiente di nazioni cessate come Jugoslavia e Germania Est, mentre l'Inghilterra sarebbe ritornata a guidare la classifica delle nazioni nel 2008."}
{"id": "27233", "revid": "466539", "url": "https://it.wikipedia.org/wiki?curid=27233", "title": "Shiji", "text": "Lo Shiji (, ), noto anche come Memorie storiche o Memorie di uno storico, \u00e8 un resoconto di storiografia la cui scrittura venne iniziata da Sima Tan e portata a termine dal figlio Sima Qian (), entrambi storiografi di corte, sotto il regno dell'imperatore Wu (140 - 87 a.C.). Nel documento viene raccontata la storia cinese dai tempi dell'Imperatore Giallo fino all'epoca contemporanea degli autori. Il regno dell'Imperatore Giallo, tradizionalmente datato attorno al 2600 a.C., \u00e8 il primo ad apparire nella monumentale opera poich\u00e9 usualmente considerato l'inizio della storia cinese.\nStruttura.\nLo \"Shiji\" \u00e8 composto da 130 capitoli:\nLa struttura dello \"Shiji\" fu presa come modello per tutte le 23 storie dinastiche successive, con l'unica differenza che la sezione dei casati ereditari - legata al periodo storico pre-imperiale - non fu pi\u00f9 ripresa e gli Shu cambiarono il nome in Zhi.\nTale opera monumentale, in quanto storia universale, si present\u00f2 come supporto alle ambizioni di dominio degli Han e contribu\u00ec alla formazione dell'ideologia imperiale.\nStile.\nA differenza dei successivi testi storici che adottarono le dottrine confuciane, proclamarono il diritto divino degli imperatori e diffamarono ogni sconfitto pretendente al trono, la prosa di Sima Qian molto pi\u00f9 liberale ed obiettiva fu rinnovata e seguita da poeti e novellisti.\nLa maggior parte dei volumi di \"Liezhuan\" sono vivide descrizioni di eventi e persone. Questa particolarit\u00e0 \u00e8 stata spiegata con l'ipotesi che l'autore abbia usato storie e racconti provenienti dall'antichit\u00e0 compensando l'affidabilit\u00e0 e l'accuratezza dei dati.\nPer esempio, il materiale sul tentativo di Jing Ke di assassinare l'imperatore della Cina presumibilmente \u00e8 ricavato dal racconto di un testimone oculare, nonno di un amico di suo padre, che serviva come funzionario di basso grado presso lo stato Qin a cui capit\u00f2 di assistere alla cerimonia diplomatica per Jing Ke.\n\u00c8 stato osservato che il diplomatico Sima Qian aveva la tendenza a sottolineare gli eventi positivi dei governanti negli Annali di Base, ma di spostare le informazioni negative nei capitoli successivi, e cos\u00ec il suo lavoro deve essere letto completamente per ottenere tutte le informazioni. Per esempio la notizia che Liu Bang (pi\u00f9 tardi imperatore Gao Zu di Han), nel disperato tentativo di sfuggire da un inseguimento degli uomini di Xiang Yu, gett\u00f2 suo figlio fuori dalla carrozza per alleggerirla, non viene data nella biografia dell'imperatore, ma nella biografia di Xiang Yu. Egli \u00e8 anche attento a bilanciare il negativo con il positivo, per esempio nella biografia della imperatrice vedova L\u00fc Zhi che contiene tremendi racconti della sua crudelt\u00e0, egli sottolinea alla fine che, qualsiasi cosa ella abbia fatto nella sua vita privata, durante il suo governo port\u00f2 pace e prosperit\u00e0 al paese..\nFonti.\nDalla famiglia di Sima provenivano gli storiografi ereditari dell'impero Han. Il padre di Sima Qian Sima Tan serv\u00ec come Grande Storiografo e Sima Qian gli succedette in quel ruolo. Cos\u00ec egli ottenne l'accesso archivi, editti e registrazioni dei primi tempi della dinastia Han.\nSima qian era uno storico metodico e scettico che ebbe accesso ad antichi libri, scritti su tavolette di Bamb\u00f9 e legno, scritti in tempi precedenti alla dinastia Han. La maggior parte delle fonti che egli consult\u00f2 non esistono pi\u00f9. Egli non solo us\u00f2 gli archivi e le registrazioni imperiali, ma anche intervist\u00f2 testimoni e attravers\u00f2 in lungo ed in largo la Cina per verificare le informazioni. Nel suo primo capitolo, \"Annali dei cinque imperatori\" egli scrive\nIl Grande Storico utilizz\u00f2 negli \"Annali dei Cinque imperatori\" (\u4e94\u5e1d\u7cfb\u8adc) il Libro dei Documenti (Shang Shu) per ricostruire le genealogie dal tempo dell'imperatore Giallo fino alla reggenza di Gonghe (841 - 828 a.C.)\nSim Qian spesso cita le sue fonti.\nPer esempio nel 1\u00ba capitolo degli \"Annali dei Cinque Imperatori\", egli scrive: \"Io ho letto gli Annali degli Autunni e delle Primavere ed il Libro Guoyu\".\nNel suo 13\u00ba capitolo, \"Tabelle Genealogiche delle Tre Ere\", Sima Qian scrive: \" Io ho letto tutte le genealogie dei re (\"dieji\" \u8c0d\u8bb0) che esistono fino al tempo dell'Imperatore giallo\".\nNel 14\u00ba capitolo, \"Cronache Annuali dei Nobili feudali\", egli scrive: \"Io ho letto gli annali reali (\"chunqiu li pudie\" \u6625\u79cb\u66c6\u8b5c\u8adc) fino al tempo del re Li di Zhou\".\nNel 15\u00ba capitolo, \"Cronache Annuali dei Sei stati\", egli scrive. \"Io ho letto gli Annali del regno di Qin (\"qin ji\" \u79e6\u8a18), e queste riportano che i Quanrong, una trib\u00f9 barbara sconfisse You sovrano di Zhuo (circa nel 771 a.C.)\"\nNel 19\u00ba capitolo, egli scrive: \"Mi \u00e8 capitato di leggere le registrazioni sul feudalesimo ed arrivai al storia di Wu Qian, il marchese di Bian ...\" (il padre del marchese Bian, Wu Rui, fu nominato re (wang) di Changsha in Hunan per la sua lealt\u00e0 a Gaozu).\nNel suo capitolo sul patriota, ministro e poeta Qu Yuan, Sima Qian scrive:\"Io ho letto i lavori di Qu Yuan \"Li Sao\", \"Tianwen\" (Chiedere il Paradiso), \"Zhaohun (Evocando l'Anima), e \"Ai Ying\" (Lamento per Ying)\".\nNel 62\u00ba capitolo, \"Biografia di Guan e Yan\", egli scrive: \"Ho letto i \"Mu Min\" di Guan (\u7267\u6c11 - Governo per il popolo, un capitolo del \"Guanzi\"), \"Shan Gao\" (Le Montagne sono Alte), \"Chengma \"(Cocchio e cavalli; una lunga sezione su guerra ed economia), \"Qingzhong\" (Leggero e pesante; p.es. \"cosa \u00e8 importante\"), e \"Jiufu\" (Nove Case), cos\u00ec come gli \"Annali delle Primavere e Autunni di Yanzi\"\".\nNel suo 64\u00ba capitolo, \"Biografia di Sima Rangju\", il Grande Storico scrive: \"Io ho letto i Decreti Imperiali che incoraggiarono l'educazione\".\nSima Qian riport\u00f2 i problemi con le fonti incomplete, frammentarie e contraddittorie. Per esempio, egli, nella prefazione al capitolo 15\u00b0, ricorda che le cronache degli stati feudali della dinastia Zhou erano state bruciate da Qin Shihuang perch\u00e9 contenevano critiche ed ironia sul comportamento di Qin e che gli annali di Qin erano incompleti e brevi.\nNel 13\u00ba capitolo egli ricorda che le cronologie e le genealogie di differenti antichi testi \"si contraddicono spesso l'una con l'altra\". Nel 18\u00ba capitolo, Sima Qian scriva:\"Io ho riportato ci\u00f2 che \u00e8 certo mentre ho lasciato in bianco ci\u00f2 che \u00e8 in dubbio\"\nAffidabilit\u00e0 e Precisione.\nGli studiosi hanno discusso sulla storicit\u00e0 dei sovrani leggendari dei periodi antichi di cui parla Sima Qian. Questi comincia il \"Shiji\" con una nota sui cinque sovrani di suprema virt\u00f9, i Tre Augusti e Cinque Imperatori, che alcuni studiosi moderni ritengono essere in origine degli dei locali dei popoli dell'antica Cina. Sima Qian escluse gli elementi soprannaturali e fantastici che sono in contraddizione con l'esistenza di monarchi umani e per questo fu criticato per aver convertito miti e folclore locale in storie sobrie.\nComunque, in accordo con Joseph Needham, che scrisse in 1954 sulle note di Sima Qian sui re della dinastia Shang (c.1600 a.C., c.1050 a.C.):\nMentre alcuni aspetti della storia della dinastia Shang scritta da Sima Qian sono supportati da iscrizioni sulle ossa per oracoli, non ci sono evidenze archeologiche in grado di corroborare la storia della dinastia Xia riportata da Sima Qian.\nCi sono anche discrepanze nel testo cos\u00ec come alcune date in diverse porzioni del libro che citano gli stessi eventi. Ci\u00f2 pu\u00f2 essere dovuto al fatto che Sima Qian usa fonti diverse.\nContenuti.\nAnnali.\nBenji (\u672c\u7d00, annali), 12 volumi. Biografie reali in stretta forma analitica, che offrono una panoramica degli eventi pi\u00f9 importanti, specialmente dal tempo della dinastia Zhou a quella dell'imperatore della dinastia Han..\nTabelle.\nBiao (\u8868, tabelle), 10 tabelle: panoramica dei regni dei signori successivi agli Stati feudali dal tempo della dinastia Zhou fino al primo periodo degli Han. Anche gli eventi pi\u00f9 importanti dei loro regni sono riportati.\nTrattati.\nShu (\u66f8, trattati), 8 volumi. Ogni trattato descrive un'area di interesse statale.\nGenealogie.\nShijia (\u4e16\u5bb6, genealogie), 30 volumi. Descrizione in cronache degli eventi degli stati dal tempo della dinastia Zhou fino ai primi tempi della dinastia Han e di persone eminenti.\nBiografie.\nLiezhuan (\u5217\u50b3, vite esemplari, spesso chiamate biografie), 70 volumi. Biografie di persone importanti. Le biografie sono limitate alla descrizione di eventi che mostrano il carattere esemplare del soggetto, ma nello Shiji sono spesso ampliate con leggende. Una biografia pu\u00f2 trattare di due o pi\u00f9 persone se sono considerate appartenere allo stesso tipo. Le ultime biografie descrivono le relazioni fra Cinesi e popoli confinanti.\nPostfazione.\nL'ultima importante sezione offre una postfazione che include una autobiografia di Sima Qian. Egli spiega in questa perch\u00e9 ed in quali circostanze scrisse lo \"Shiji\"."}
{"id": "27249", "revid": "709565", "url": "https://it.wikipedia.org/wiki?curid=27249", "title": "Varsavia", "text": "Varsavia (: ; in polacco , ) \u00e8 la capitale della Polonia, situata nella parte centro-orientale del Paese nel voivodato della Masovia, sul fiume Vistola. Varsavia \u00e8 la citt\u00e0 pi\u00f9 grande della Polonia in termini di popolazione con 1.764.615 residenti registrati nel 2017 e la sua area metropolitana di circa 3.100.844 abitanti. Si classifica al decimo posto delle citt\u00e0 pi\u00f9 popolose dell'Unione europea. La citt\u00e0 \u00e8 il principale centro scientifico, culturale, politico ed economico della Polonia; \u00e8 anche il capoluogo del voivodato della Masovia, e costituisce al contempo comune e distretto.\nLa storia della citt\u00e0 risale alla fine del XIII secolo. A quel tempo era una piccola citt\u00e0 di pescatori. Nel 1569, il re Sigismondo III trasfer\u00ec la sua corte insieme alla capitale della Polonia da Cracovia a Varsavia. Una volta descritta come la \"Parigi del Nord\", Varsavia fu considerata una delle citt\u00e0 pi\u00f9 belle del mondo fino alla seconda guerra mondiale. Bombardata all'inizio dell'invasione tedesca nel 1939, la citt\u00e0 resistette. Le deportazioni della popolazione ebraica nei campi di concentramento portarono alla Rivolta del ghetto di Varsavia nel 1943 e alla distruzione del ghetto dopo un mese di combattimenti. Una rivolta generale a Varsavia tra agosto e ottobre 1944 port\u00f2 a ulteriori devastazioni. Varsavia ha acquisito il nuovo titolo di \"citt\u00e0 fenice\" a causa della sua lunga storia e ricostruzione dopo la seconda guerra mondiale, che aveva lasciato in rovina pi\u00f9 dell'85% degli edifici.\nVarsavia \u00e8 la sede di Frontex, l'agenzia europea della guardia di frontiera e costiera. Varsavia \u00e8 anche una delle citt\u00e0 metropolitane pi\u00f9 dinamiche d'Europa. Nel 2012 l'Economist Intelligence Unit ha classificato Varsavia come la 32\u00aa citt\u00e0 pi\u00f9 vivibile al mondo. Nel 2017 la citt\u00e0 \u00e8 arrivata 4\u00aa nella categoria \"Business-friendly\" e 8a in \"Capitale umano e stile di vita\". Inoltre \u00e8 stata classificata come una delle citt\u00e0 pi\u00f9 vivibili dell'Europa centrale e orientale.\nIl centro storico di Varsavia \u00e8 stato inserito nel 1980 tra i patrimoni dell'umanit\u00e0 dall'UNESCO. \u00c8 la parte pi\u00f9 antica della citt\u00e0 ed \u00e8 anche la principale attrazione turistica con la Colonna di Sigismondo, il Barbacane e il Castello Reale.\nGeografia e clima.\nGeografia fisica.\nVarsavia \u00e8 situata sul medio corso del fiume Vistola. La citt\u00e0 \u00e8 collocata su entrambe le rive del fiume, a una distanza di circa 350 chilometri dai monti Carpazi e dal Mar Baltico. Il paesaggio caratteristico della citt\u00e0 \u00e8 costituito dalla pianura creata dall'erosione del fiume Vistola. Sono presenti anche alcuni tumuli, costituiti dalle rovine della seconda guerra mondiale e dai rifiuti, accatastati da parte dell'uomo, come il Tumulo della rivolta di Varsavia (altezza di 121,0\u00a0m s.l.m.), e il tumulo Szcz\u0119\u015bliwicki (altezza di 138,0\u00a0m s.l.m. - il punto pi\u00f9 alto di Varsavia).\nClima.\nIl clima di Varsavia \u00e8 di tipo continentale umido nella classificazione di K\u00f6ppen del clima continentale. Le caratteristiche del clima di Varsavia sono abbastanza uniformi, precipitazioni di media sono circa 518,9\u00a0mm all'anno con un massimo in luglio (73,2\u00a0mm) e di minimo in febbraio (22\u00a0mm). La media annuale della temperatura \u00e8 di 8,3\u00a0\u00b0C con un massimo in luglio (23,4\u00a0\u00b0C) e minimo in gennaio (-4,8\u00a0\u00b0C), quindi in inverno la temperatura pu\u00f2 scendere fino a -20\u00b0 e in estate pu\u00f2 superare i 30\u00b0. \nVarsavia \u00e8 spesso sotto l'influenza di masse d'aria polari provenienti dal mar Baltico (circa il 60% dei giorni all'anno), e quelle polari continentali (circa il 30% dei giorni all'anno).\nTabella temperature e precipitazioni: Medie mensili\nEtimologia.\nLe prime tracce del nome appaiono nel XIV secolo come \"Warseuiensis\" (1321), \"Varschewia\" (1342) e nel XV secolo come \"Warschouia\" (1482). Il nome medievale era \"Warszewa\" o \"Warszowa\". Molto probabilmente proviene dalla forma abbreviata del nome polacco \"Warcis\u0142aw\" o \"Wrocis\u0142aw\", utilizzato per i primogeniti della nobile famiglia dei Raw\u00f3w, i proprietari dei terreni nell'attuale centro storico della citt\u00e0.\nLa modifica del nome di Varsavia \u00e8 il risultato della dialettica di Masovia del XVI secolo, per la quale il nome pass\u00f2 da \"Warszewa\" a \"Warszawa\" (Varsavia).\nLa leggenda popolare vuole che Varsavia sia la fusione del nome del pescatore \"Wars\" e di \"Sawa\", sirena della Vistola, dando cos\u00ec anche origine allo stemma della citt\u00e0.\nStoria.\nLe prime tracce di abitato risalgono probabilmente al X secolo, con un insediamento fortificato nell'attuale sobborgo di Br\u00f3dno. Le origini della citt\u00e0 risalgono alla fondazione, alla fine del XIII secolo, di una prima residenza (castello Ujazdowski, o \"Zamek Ujazdowski\") da parte dei duchi di Masovia. Il duca Boles\u0142aw II (1294-1313) fond\u00f2 quindi il nucleo pi\u00f9 antico del Castello Reale): a quest'epoca si data la prima citazione documentata della citt\u00e0 di Varsavia.\nL'abitato che si svilupp\u00f2 intorno al Castello divenne il principale centro del ducato di Masovia, e la sua chiesa (oggi cattedrale di San Giovanni) ottenne il titolo di chiesa collegiata nel 1406. Alla fine del XIV secolo il duca Janusz I Starszy ne aveva fatto la sua capitale e la citt\u00e0 si espanse al di fuori dell'originaria cerchia di mura, con la Citt\u00e0 Nuova, che si separ\u00f2 amministrativamente dalla Citt\u00e0 Vecchia, racchiusa dalle mura, nel 1408.\nNel 1526, con la morte dell'ultimo duca di Masovia, Janusz III, Varsavia pass\u00f2 sotto il dominio diretto dei re di Polonia. Nel 1569 vi fu trasferito il parlamento dalla allora capitale Cracovia e nel 1596 il re Sigismondo III Wasa vi spost\u00f2 la propria residenza, facendone la nuova capitale del regno di Polonia.\nNel corso del cosiddetto \"Diluvio\" gli Svedesi occuparono la citt\u00e0 nel 1655, causando numerose distruzioni. La citt\u00e0 venne quindi lentamente ricostruita e visse un notevole periodo di sviluppo sotto il re Giovanni III Sobieski, eletto nel 1674. Nella prima met\u00e0 del XVIII secolo, sotto i re sassoni della dinastia Wettin, Augusto II e Augusto III, che governarono la Polonia dalla loro corte di Dresda, venne costruito il cosiddetto \"Asse sassone\", una nuova residenza reale circondata da un parco, sul modello del Castello di Versailles, che doveva costituire l'asse per una nuova espansione urbanistica della citt\u00e0.\nSotto il re Stanislao Augusto Poniatowski, eletto nel 1764, la Polonia divenne prima un protettorato di fatto della Russia (1767) e perse quindi progressivamente la propria indipendenza con le tre successive \"spartizioni\" del 1772, 1793 e 1795, con cui i territori della Confederazione polacco-lituana vennero spartiti tra Austria, Russia e Prussia. Varsavia venne occupata nel 1796 dalla Prussia e, dopo la breve parentesi napoleonica, con la costituzione del ducato di Varsavia nel 1807, nel 1815 fu la capitale del regno polacco, governato dallo zar di Russia. Dopo le rivolte del novembre 1830 e del gennaio 1863, il regno fu definitivamente abolito e il suo territorio inglobato nell'Impero russo, inoltre la citt\u00e0 e la sua popolazione furono sottoposti a una forzata russificazione.\nLa citt\u00e0 ebbe un periodo di fioritura sotto il sindaco Sokrates Starynkiewicz (1875-1892), con la realizzazione di: una moderna rete idrica, una estesa rete tranviaria, illuminazione stradale e delle condutture del gas.\nRitornata la Polonia all'indipendenza nel 1918, alla fine della prima guerra mondiale, nel 1920 venne combattuta una battaglia nei sobborghi orientali della citt\u00e0, con la quale l'esercito polacco sconfisse l'Armata Rossa.\nCon l'invasione tedesca del 1939, anche Varsavia venne occupata dai Nazisti dopo un assedio che port\u00f2 alla distruzione del 10-15% dei suoi edifici. Nel periodo in cui fu in vigore il trattato Germania-Russia, la citt\u00e0 si trov\u00f2 sul confine. Infatti fu decisa come linea di demarcazione tra Germania e Russia la linea Narew-Bug-Vistola-San. I quartieri orientali della citt\u00e0 furono occupati dalla Russia. Durante l'occupazione, i 500.000 Ebrei della citt\u00e0 e dintorni furono rinchiusi nel Ghetto e in seguito massacrati nonostante una strenua resistenza finale durata oltre un mese, tra il 19 aprile e il 16 maggio 1943 (Rivolta del ghetto di Varsavia). Tra il 1\u00ba agosto e il 2 ottobre 1944, per anticipare l'intervento delle truppe sovietiche, la resistenza polacca insorse, resistendo per 63 giorni. L'insurrezione non fu scatenata per aiutare l'avanzata sovietica o comunque in modo coordinato con essa, al contrario fu iniziata per prevenire la liberazione di Varsavia da parte dell'Armata Rossa e liberare la citt\u00e0 senza l'aiuto delle forze sovietiche. I nazionalisti polacchi non volevano che Varsavia fosse liberata dall'Armata Rossa, bens\u00ec volevano farlo loro stessi come simbolo della lotta di liberazione e della futura indipendenza polacca. I sovietici fortemente provati dalle perdite subite durante l'operazione Bagration, e impegnati ad affrontare i pesanti contrattacchi tedeschi sulle teste di ponte della Vistola e pi\u00f9 a nord sui fiumi Bug e Narew, furono impossibilitati ad intervenire. Dopo aver sedato la rivolta, per rappresaglia, i tedeschi deportarono l'intera popolazione di Varsavia e distrussero la citt\u00e0 quasi completamente. Solo nel gennaio del 1945 l'Armata Rossa riusc\u00ec a liberare Varsavia, una citt\u00e0 con ormai l'85% degli edifici completamente distrutto.\nIl 14 maggio 1955, fu sottoscritto nel palazzo presidenziale il Patto di Varsavia. Un'alleanza militare tra i paesi del Blocco Sovietico, nata come contrapposizione alla NATO.\nVarsavia fu quindi la capitale della Repubblica Popolare Polacca, sotto l'influenza sovietica. Molte delle case nelle antiche vie del centro storico e le principali chiese e palazzi (ma non i monumenti della Varsavia ebraica) furono ricostruiti nella loro forma originale, e a questi si aggiunsero progetti di palazzi residenziali e nuovi edifici pubblici. Nel 1980 il centro storico della Citt\u00e0 Vecchia venne iscritto tra i Patrimoni dell'Umanit\u00e0 dell'UNESCO. Nel 1995 venne completata la prima linea della metropolitana.\nMonumenti e luoghi d'interesse.\nNel XVIII e XIX secolo Varsavia era conosciuta con il nome di \"Parigi del Nord\", per i suoi ampi viali alberati e la struttura architettonica classicheggiante e di ampio respiro. Tuttavia, durante la seconda guerra mondiale la citt\u00e0 venne quasi completamente distrutta e la successiva ricostruzione ne cambi\u00f2 sensibilmente il carattere e l'assetto urbanistico.\nNonostante la ricostruzione dei maggiori monumenti e parchi storici, riportati al loro antico splendore, l'aspetto di Varsavia venne caratterizzato indelebilmente dall'architettura del realismo socialista, come emerge da uno dei nuovi simboli della citt\u00e0 e principale punto di riferimento spaziale, il Palazzo della Cultura e della Scienza (\"Pa\u0142ac Kultury i Nauki\", o \"PKiN\"), esempio di architettura real-socialista monumentale.\nQuesto enorme edificio, eretto negli anni 1952-1955, situato accanto alla stazione centrale, occupa quello che attualmente \u00e8 il centro commerciale, finanziario e economico di Varsavia.\nUna delle maggiori attrattive \u00e8 costituita, comunque, dalla Citt\u00e0 Vecchia (\"Stare Miasto\"), che corrisponde all'incirca alla \"Vecchia Varsavia\", il primo nucleo urbano della citt\u00e0 risalente al XIII secolo. Seriamente danneggiato dagli eventi bellici, questo quartiere venne ricostruito con precisione negli anni cinquanta e sessanta, basandosi in gran parte sulle famose vedute attribuite al Canaletto (e in realt\u00e0 dipinte da Bernardo Bellotto). Il cuore della citt\u00e0 vecchia \u00e8 costituito dal Rynek Starego Miasta, attorno a cui si dipana un reticolo di vicoli e stradine molto suggestivi, tra cui la bella via Piwna (\"ulica Piwna\"), su cui si affacciano numerosi palazzi in stile neoclassico e barocco.\nIl Barbacane, edificato nel 1548, introduce alla Citt\u00e0 Nuova (\"Nowe Miasto\") situata a settentrione, fuori delle antiche mura medievali e risalente al XV secolo. Il centro di questo quartiere \u00e8 costituito dal Rynek Starego Miasta.\nNella parte meridionale della Citt\u00e0 Vecchia si trova la \"Piazza del Castello\" (\"Plac Zamkowy\") dominata dal Castello Reale (\"Zamek Kr\u00f3lewski\"), risalente al XIV secolo e ricostruito tra il 1971 e il 1988 dopo la sistematica distruzione da parte degli occupanti nazisti nel 1944. Sulla piazza si affaccia anche la \"Colonna di Sigismondo\" (\"Kolumna Zygmunta\"), punto di ritrovo dei varsaviani e uno dei maggiori simboli della citt\u00e0, eretta nel 1644 in onore del re Sigismondo III Vasa dal figlio Ladislao IV Vasa.\nDalla piazza del Castello inizia la cosiddetta \"Strada Reale\" (\"Trakt kr\u00f3lewski\"), antica via che conduceva verso sud dalla citt\u00e0 vecchia alla residenza reale di Wilan\u00f3w. Il primo tratto \u00e8 costituito dal \"Krakowskie Przedmie\u015bcie\", grande viale alberato dove si trovano il \"Palazzo del presidente della repubblica\", la chiesa neoclassica di Sant'Anna, il monumento al poeta nazionale Adam Mickiewicz e la citt\u00e0 universitaria. Successivamente inizia la via \"Nowy \u015awiat\", una tra le strade pi\u00f9 belle della citt\u00e0, costeggiata da palazzi e edifici della antica nobilt\u00e0, come Palazzo Staszic di fronte a cui vi \u00e8 il monumento a Niccol\u00f2 Copernico, e oggi pulsante di vita con i suoi numerosi ristoranti, caff\u00e8, negozi alla moda. \nTra i luoghi di maggiore interesse artistico dobbiamo citare il grande \"parco \u0141azienki\", costruito nel XVIII secolo per volere del re Stanislao Augusto Poniatowski, in cui si trovano splendidi edifici neoclassici, come il \"Palazzo sull'acqua\" (\"Pa\u0142ac na Wodzie\") e un teatro costruito su un isolotto nel laghetto artificiale al centro del parco.\nL'altra residenza reale \u00e8 il Palazzo di Wilan\u00f3w (\"Pa\u0142ac w Wilanowie\"), costruito alla fine del XVII secolo per il re Giovanni III Sobieski. Merita una menzione il \"Giardino Sassone\" (Ogr\u00f3d Saski), il primo parco pubblico aperto ai cittadini, costruito tra il XVII e il XVIII secolo, con 21 statue delle muse e delle virt\u00f9, l'orologio solare e una fontana costruita sul modello del tempio di Vesta di Tivoli. All'entrata di questo parco \u00e8 situato il monumento al Milite Ignoto (\"Pomnik Nieznanego \u0179o\u0142nierza\").\nDi grande valore sono anche il Cimitero ebraico (\"Cmentarz \u017cydowski w Warszawie\", uno dei pi\u00f9 grandi cimiteri ebraici d'Europa, nel quartiere Wola), il Cimitero Pow\u0105zki (\"Cmentarz Pow\u0105zkowski\", sempre nel quartiere Wola), tra i pi\u00f9 antichi in Europa, dove riposano molti polacchi celebri e il Cimitero militare Pow\u0105zki dove sono sepolte molte vittime delle guerre del XX secolo, dalla guerra sovietico-polacca, alla rivolta di Varsavia del 1944, ed altri importanti militari, come Wojciech Jaruzelski.\nNel luogo dove si trovava l'antico Ghetto di Varsavia si trovano ora, tra palazzi nello stile dell'architettura del realismo socialista, monumenti alla memoria storica e alle tragedie della guerra.\nIl quartiere di Praga, situato sulla riva destra della Vistola, dove anticamente venivano incoronati i re polacchi, nonostante il passato degrado, dopo la recente riqualificazione, sta diventando uno dei punti pi\u00f9 scelti per la cultura underground con suoi locali alla monda ed esposizioni di street art. Il quartiere di Praga conserva ancora molti edifici d'anteguerra dalla caratteristica architettura e alcuni esempi di splendide chiese ortodosse come la Cattedrale di Santa Maria Maddalena.\nAree naturali e attivit\u00e0 all'aperto.\nVarsavia \u00e8 una delle capitali pi\u00f9 verdi d\u2019Europa. La citt\u00e0 offre un vastissimo numero di spazi verdi, i quali coprono quasi un quarto della superficie della citt\u00e0, tra cui una vasta gamma di piccoli parchi di quartiere, spazi verdi lungo le strade e nei cortili, viali alberati, grandi parchi storici, aree naturali protette e foreste urbane ai margini della citt\u00e0. Ci sono ben 82 parchi nella citt\u00e0 che coprono l'8% della sua superficie. I pi\u00f9 antichi, sono il giardino Sassone, il giardino dei Krasi\u0144ski, il parco \u0141azienki, il parco del palazzo di Wilan\u00f3w e il parco del palazzo Kr\u00f3likarnia.\nIl giardino Sassone, copre un\u2019area di 15,5 ettari, \u00e8 il parco pi\u00f9 centrale della citt\u00e0, ubicato a poca distanza dalla citt\u00e0 vecchia e dal centro citt\u00e0. Il parco conta una vasta presenza di diverse specie di alberi e grazie ai suoi lunghi viali \u00e8 molto apprezzato dalla popolazione come un posto ideale per sedersi e rilassarsi nei mesi estivi. \nil giardino dei Krasi\u0144ski, anch'esso ubicato nelle vicinanze della citt\u00e0 vecchia, si sviluppa intorno all\u2019omonimo edificio barocco della biblioteca nazionale. All'interno della zona centrale del parco, sono ancora presenti gli alberi risalenti al periodo della sua istituzione. Il parco dei Krasi\u0144ski \u00e8 una destinazione molto popolare per le passeggiate, e nei mesi primaverili vengono allestite vaste esposizioni floreali.\nIl parco \u0141azienki si estende su una superficie di 76 ettari \u00e8 il pi\u00f9 esteso parco di Varsavia. Ci\u00f2 che rende diverso questo parco dagli altri spazi verdi di Varsavia, \u00e8 la presenza di animali allo stato brado come: pavoni, scoiattoli, fagiani, e carpe reali negli stagni. Proprio per la presenza degli animali, all\u2019interno del parco \u00e8 vietato l\u2019uso di biciclette o di qualsiasi veicolo a motore.\nIl parco \u00e8 molto frequentato in tutte le stagioni dell'anno anche d'inverno. Ma con l'arrivo dei mesi estivi l'affluenza aumenta, grazie ai numerosi eventi musicali e teatrali, come le esibizioni pianistiche svolte di fronte al monumento di Fryderyk Chopin o alle rappresentazioni teatrali nell'anfiteatro estivo.\nIl parco del palazzo di Wilan\u00f3w, risale alla seconda met\u00e0 del XVII secolo, esso comprende una superficie di 43 ettari. Oltre alla funzione pubblica, il parco \u00e8 spesso utilizzato per eventi di gala privati, con l\u2019allestimento di padiglioni appositi. Vengono inoltre organizzati spettacoli di luci con proiezioni sulla facciata del palazzo.\nIl parco intorno al Palazzo Kr\u00f3likarnia sorge su una vecchia scarpata della Vistola. Grazie alla sua verde altura e al curato prato all\u2019inglese, il parco \u00e8 la meta preferita per l\u2019organizzazione di piccoli eventi come picnic o piccoli concerti. \nInoltre, entro i confini della citt\u00e0, vi sono anche: il parco Ujazdowski, parco della cultura a Powsin, parco Skaryszewski, parco Morskie Oko e Pole Mokotowskie, quest\u2019ultimo \u00e8 un vasto parco nel quale vengono organizzati numerosi concerti ed eventi con ricorrenza annua.\nInfine i pi\u00f9 importanti luoghi verdi a pagamento sono: lo zoo di Varsavia e l\u2019orto botanico. Generalmente sono considerati luoghi ricreativi, grazie anche ai numerosi eventi specialmente per le famiglie e in particolare per i bambini, ma essi comunque svolgono un\u2019importante funzione nel campo dell'educazione naturalistica ed ambientale, e nella conservazione della biodiversit\u00e0.\nMolti altri grandi spazi verdi, pi\u00f9 selvaggi e meno formali, sono situati in periferia. Questi luoghi vengono molto apprezzati dai cittadini di Varsavia per le escursioni nei fine settimana, ci sono ben 13 riserve naturali a Varsavia tra i quali: la foresta di Bielany. Questa foresta si trova ubicata ai margini della citt\u00e0, ed \u00e8 la parte restante della foresta primordiale, che un tempo ricopriva tutta l\u2019area della Masovia. La riserva naturale di Bielany \u00e8 collegata con il parco nazionale di Kampinos. Altri luoghi di rilevante interesse naturalistico sono la foresta di Kabaty e il lago Czerniak\u00f3w.\nSociet\u00e0.\n \nEtnie e minoranze straniere.\nProprio come nella maggior parte delle capitali europee, Varsavia vanta una cospicua popolazione di origine straniera, che \u00e8 significativamente pi\u00f9 numerosa rispetto ad altre citt\u00e0 polacche.\nNel 2016, \u00e8 stato stimato che 21.000 persone che vivono a Varsavia sono stranieri, anche se il numero effettivo potrebbe essere ben pi\u00f9 alto all'incirca 60.000, o 1,2 - 3,4% di tutta popolazione di Varsavia. Di questi, i pi\u00f9 numerosi sono ucraini, vietnamiti, armeni, bielorussi e russi, dei quali la maggior parte sono ceceni.\nIstituzioni, enti e associazioni.\nVarsavia, come capitale del paese, ospita la maggior parte delle autorit\u00e0 centrali, ministeri, uffici statali, istituzioni nazionali e regionali, tra cui:\nVi si trovano, inoltre, anche le ambasciate e i consolati stranieri.\nCultura.\nIstruzione.\nLa citt\u00e0 \u00e8 il maggior centro universitario polacco. Vi hanno sede quattro tra i maggiori atenei del paese, numerosi istituti di studi superiori, politecnici e accademie. Tra i pi\u00f9 importanti dobbiamo citare:\nGli studenti delle universit\u00e0 costituiscono circa il 29,2% della popolazione della citt\u00e0. Nel 2002 il loro numero superava le 500.000 unit\u00e0.\nNei laboratori dell'ITME (Instytut Technologii Materia\u0142\u00f3w Elektronicznych, in italiano: \"Istituto di Tecnologia per i Materiali Elettronici\") presso l'Universit\u00e0 di Varsavia vengono studiati metodi di produzione del grafene a basso costo ed alta efficacia dal 2007. Questi studi hanno portato l'ateneo a diventare il detentore di numerosi brevetti che lo posizionano ai primi posti al mondo nella ricerca su questo nuovissimo materiale.\nAccademie.\nA Varsavia ha sede l'Accademia polacca delle scienze, una delle due istituzioni polacche aventi la natura di accademia delle scienze.\nBiblioteche e archivi.\nVarsavia ospita numerose biblioteche, molte delle quali contengono vaste collezioni di documenti storici. La biblioteca pi\u00f9 importante in termini di documenti storici \u00e8 la Biblioteca nazionale polacca, che custodisce 8,2 milioni di volumi e si considera l'erede della Biblioteca Za\u0142uski, la pi\u00f9 grande biblioteca polacca e una delle pi\u00f9 antiche e grandi del mondo.\nA Varsavia ha sede anche l'Archivio Centrale dei Documenti Antichi, che conserva i documenti dello stato polacco fino al 1918.\nMusei e gallerie.\nA Varsavia si trovano numerosi tra musei e gallerie d'arte, tanto statali quanto privati. I pi\u00f9 importanti sono la galleria Zach\u0119ta, il Centro di Arte Contemporanea (Centrum Sztuki Wsp\u00f3\u0142czesnej), il Museo dell'Esercito Polacco (Muzeum Wojska Polskiego), il Museo di Marie Curie (Muzeum Marii Sk\u0142odowskiej-Curie), il Museo di Fryderyk Chopin (Muzeum Fryderyka Chopina), il Museo Nazionale (Muzeum Narodowe) e le sue succursali: Castello Reale (Zamek Kr\u00f3lewski) e il Palazzo di Wilan\u00f3w (Pa\u0142ac w Wilanowie). Il 31 luglio 2004 \u00e8 stato aperto il Museo della Rivolta di Varsavia (Muzeum Powstania Warszawskiego) mentre nel 2013 ha iniziato le attivit\u00e0 il POLIN Museo della Storia degli Ebrei Polacchi (Muzeum Historii \u017byd\u00f3w Polskich).\nAltri musei e centri culturali:\nMedia.\nStampa.\nVarsavia \u00e8 il quartier generale dell'editoria, quindi vi si trova la maggior parte dei principali quotidiani polacchi (\"Gazeta Wyborcza\", \"Fakt\", \"Super Express\", \"Rzeczpospolita\", \"Dziennik Gazeta Prawna\") e settimanali (\"Uwa\u017cam Rze\", \"Polityka\", \"Newsweek Polska\", \"Wprost\", \"Gazeta Polska\", \"Przegl\u0105d\"); tra i quotidiani trattanti solo notizie della capitale si pu\u00f2 citare \"\u017bycie Warszawy\" (\"Vita di Varsavia\"); tra i supplementi dei quotidiani nazionali trattanti notizie della capitale vi sono \"Gazeta Sto\u0142eczna\" (supplemento della \"Gazeta Wyborcza\") e i mensili \"Stolica\" (una volta alla settimana) e \"Kurier Warszawski\", oltre al periodico \"Kronika Warszawy\". \"Metro\" e \"Echo City\" sono due quotidiani gratuiti.\nInoltre sono stampati anche giornali dei distretti e quartieri.\nRadio.\nVarsavia \u00e8 la sede della societ\u00e0 Polskie Radio (Radio polacca) dalla quale vengono trasmessi tutti i programmi nazionali. Inoltre, vi hanno sede numerose stazioni radio private come: Antyradio, Radio Eska, Radio Jutrzenka, Radio Kampus, Radio Kolor, Radio Niepokalan\u00f3w, Radio Plus, RMF Maxxx Masovia, Roxy FM, Radio Warszawa (ex Radio Varsavia-Praga), VOX FM Varsavia, WAWA Radio e Radio Z\u0142ote Przeboje.\nTelevisioni.\nNella capitale sono presenti numerose emittenti televisive di livello nazionale con le proprie sedi, studi e redazioni. Vi \u00e8 ubicata la sede principale della televisione polacca invece quelle private presenti a Varsavia sono: TVN (Gruppo ITI), Polsat, TV 4, TV Puls e ITV. Sono presenti anche emittenti a livello locale come TVP Varsavia e TVN Varsavia.\nMusica.\nLe principali orchestre sinfoniche della citt\u00e0 sono l'\"Orchestra filarmonica di Varsavia\" e l'\"Orchestra sinfonica della Radio polacca\". La \"Sinfonia Varsovia\" \u00e8 un'orchestra da camera.\nNella citt\u00e0 mancano sale concertistiche appropriate e per questo motivo i maggiori concerti si tengono normalmente nella Sala Kongresowa del PKiN (Palazzo della Cultura e della Scienza), ma anche nella sala del Torwar (Pat Metheny), negli stadi della Gwardia (Tina Turner, Sting, Roger Waters, Joe Cocker, Metallica, Aerosmith) e della Legia (Deep Purple), nell'ippodromo di S\u0142u\u017cewiec (U2, Depeche Mode) o all'aeroporto di Bemowo (Michael Jackson), mentre i concerti pi\u00f9 piccoli hanno di solito luogo nei teatri, come il Teatro Musicale \"Roma\" (King Crimson, Suzanne Vega, Jarom\u00edr Nohavica).\nFestival e concorsi musicali che si svolgono a Varsavia:\nTeatri.\nA Varsavia si trovano circa trenta grandi teatri stabili. I maggiori sono il Teatro Nazionale (Teatr Narodowy, fondato nel 1765) e il Teatro Grande (Teatr Wielki, il progetto di Antonio Corazzi; fondato nel 1778). Un riconoscimento particolare ha ottenuto nel tempo il TR Warszawa (gi\u00e0 Teatr Rozmaito\u015bci), in cui vengono organizzati spettacoli sperimentali.\nGeografia antropica.\nSuddivisioni amministrative.\nLa citt\u00e0 di Varsavia possiede lo statuto di distretto ed \u00e8 divisa in 18 quartieri, ognuno dei quali dotato di un proprio organo amministrativo:\nEconomia.\nDurante la sua storia Varsavia \u00e8 sempre riuscita ad anticipare le linee di tendenza dell'economia polacca. \nDal riacquisto dell'indipendenza polacca nel 1918 allo scoppio della seconda guerra mondiale, la citt\u00e0 divenne il pi\u00f9 grande centro economico del paese, ospitando numerose aziende assicurative e finanziarie polacche e straniere. La seconda guerra mondiale comport\u00f2 un completo arresto economico, e successivamente, il problema della ricostruzione della citt\u00e0 ridotta in macerie n\u00e9 caus\u00f2 un ulteriore rallentamento economico. Con la fine del conflitto bellico la citt\u00e0 dovette subire il passaggio ad un sistema economico comunista (economia pianificata). Mentre le autorit\u00e0 comuniste decisero di fare di Varsavia un importante centro dell'industria pesante. Nella citt\u00e0 vennero aperte alcune decine di grandi fabbriche, tra cui Huta Warszawa (Acciaierie di Varsavia), ZPC Ursus e FSO Fabryka Samochod\u00f3w Osobowych (Fabbrica Automobilistica). La fine del periodo comunista port\u00f2 al processo di terziarizzazione dell'economia della citt\u00e0 puntando sul prevalere sempre pi\u00f9 di un marcato terziario avanzato in diverse direzioni, dalle tradizionali a quelle innovative: finanza, commercio (nazionale e internazionale), Information brokering, management, marketing, media, editoria, pubblicit\u00e0, intrattenimento, informatica e ricerca scientifica.\n\u015ar\u00f3dmie\u015bcie \u00e8 il centro economico e finanziario di Varsavia, situato nel pieno centro urbano ospita non solo molte istituzioni nazionali ma anche numerose aziende nazionali ed internazionali. Il centro della citt\u00e0 \u00e8 sede di banche, assicurazioni, broker finanziari, studi legali, agenzie immobiliari e pubblicitarie, societ\u00e0 di revisione contabile nonch\u00e9 della borsa valori polacca.\nDal 1989, la citt\u00e0 ha eseguito una politica attiva per attrarre molte aziende multinazionali occidentali. Facilitata nell'impresa dalla sua posizione geografica collocata tra Berlino e Mosca, molte aziende internazionali vi hanno deciso di collocare le proprie sedi orientate ai mercati emergenti dell'Europa dell'est ma soprattutto dei paesi post-sovietici. Nel 2006 erano registrate aziende in citt\u00e0. La partecipazione finanziaria degli investitori stranieri \u00e8 stata stimata nel 2002 a circa 650 milioni di euro, e la citt\u00e0 produce il 12% del reddito nazionale, che, pro capite, \u00e8 stimato attorno al 290% della media nazionale. Il PIL (PPP) pro capite nominale a Varsavia nel 2005 era di 25.500 euro. Questa \u00e8 stata una delle pi\u00f9 veloci crescite economiche, con una crescita del 6,5% nel 2007 e del 6,1% nel primo trimestre del 2008. Allo stesso tempo, il tasso di disoccupazione \u00e8 minimo. La tasse della stessa citt\u00e0 producono circa 8.741 milioni di zloty in imposte, entrate statali dirette.\nInfrastrutture e trasporti.\nSebbene la citt\u00e0 abbia un aspetto moderno e molte strade siano state create negli anni cinquanta, dall'inizio degli anni novanta l'espansione economica ha causato un notevole aumento del traffico privato.\nI trasporti pubblici sono comunque ben sviluppati con un'estesa rete di bus, tram e due linee di metropolitana.\nAereo.\nLa citt\u00e0 \u00e8 servita principalmente dall'Aeroporto di Varsavia-Chopin, che si trova nel quartiere di W\u0142ochy; esso \u00e8 il maggior aeroporto internazionale della Polonia e gestisce un traffico di quasi 10 milioni di passeggeri annui, funge inoltre da Hub per la compagnia di bandiera Polskie Linie Lotnicze LOT. A 35 chilometri dal centro della citt\u00e0 \u00e8 collocato l'Aeroporto di Varsavia-Modlin, in precedenza base militare e che a partire dalla met\u00e0 del 2012 ospita i voli delle compagnie low-cost.\nFerrovie.\nLa prima ferrovia raggiunse Varsavia nel 1845 (linea Varsavia-Vienna). \nLa principale stazione di Varsavia \u00e8 Warszawa Centralna che serve sia il traffico nazionale con tutte le altre citt\u00e0 polacche, sia quello internazionale con collegamenti giornalieri con la Germania, la Repubblica Ceca, la Slovacchia, l'Ungheria e alcuni stati dell'ex Unione Sovietica.\nCi sono inoltre 5 altre stazioni di medie dimensioni ed un numero considerevole di stazioni minori che servono i sobborghi della citt\u00e0.\nLe principali stazioni ferroviarie sono:\nEsiste anche un servizio ferroviario metropolitano, chiamato SKM, e una ferrovia locale, la WKD.\nBus.\nIl servizio di autobus copre l'intera citt\u00e0, con circa 170 linee per un totale di 2603\u00a0km di lunghezza e oltre 1600 veicoli. Tra mezzanotte e le 5 del mattino la citt\u00e0 \u00e8 servita dalle linee notturne (il cui numero comincia con la lettera N).\nTram.\nLa rete tranviaria di Varsavia inizi\u00f2 ad operare l'11 dicembre 1866. Nel periodo tra le due Guerre Mondiali il servizio tranviario fu nazionalizzato ed esteso. Dopo la difesa della citt\u00e0 del 1939 il servizio fu sospeso per circa tre mesi per riprendere all'inizio del 1940. Nel 1941 furono introdotti gli attuali colori dei tram (giallo e rosso, come i colori dello stemma di Varsavia). In seguito all'insurrezione di Varsavia del 1945 l'intera rete tranviaria risultava distrutta ma gi\u00e0 il 20 giugno del 1945 il primo tram riprendeva servizio. Attualmente la compagnia ZTM opera con 948 tram su una rete di 276 chilometri di binari.\nMetro.\nLa Metropolitana di Varsavia (Metro Warszawskie) \u00e8 stata aperta nel 1995 ed \u00e8 una delle pi\u00f9 recenti metropolitane in Europa oltre a essere la prima e unica in Polonia. La prima linea M1 (nord - sud) \u00e8 stata completata nel 2008 e collega il centro di Varsavia con i suoi sobborghi meridionali e settentrionali densamente popolati, mentre la seconda linea M2 attraversa la citt\u00e0 da est a ovest. La linea doveva essere inaugurata prima del Campionato europeo di calcio 2012, ma cos\u00ec non \u00e8 stato per diversi problemi dovuti all'attraversamento sotterraneo del fiume Vistola, che ritardarono l'inaugurazione fino alla met\u00e0 del 2015. \u00c8 in progetto la realizzazione della terza linea M3 la quale potrebbe essere sia sopraelevata che sotterranea.\nL'intera rete metropolitana \u00e8 gestita, come tutti i trasporti urbani di Varsavia, dalla compagnia ZTM.\nAttualmente la metropolitana di Varsavia conta 30 stazioni.\nLe stazioni della prima linea:\nLe stazioni della seconda linea:\nMobilit\u00e0 urbana.\nPiste ciclabili.\nCi sono 275\u00a0km di piste ciclabili e percorsi a Varsavia. Questi includono piste ciclabili (piste ciclabili separate dal resto del traffico da barriere fisiche) e corsie ciclabili (una pista ciclabile indicata con un percorso dipinto sulla strada). Circa 29\u00a0km di corsie per gli autobus, appositamente contrassegnati, sono libere di essere utilizzate dai ciclisti. Ai ciclisti \u00e8 anche stato dato il diritto di guidare in entrambe le direzioni su determinate strade a senso unico.\nVarsavia inoltre offre un sistema di bike sharing chiamato \"Veturilo\", con pi\u00f9 di 3.000 biciclette pubbliche distribuite in 204 parcheggi, che possono essere affittate per brevi e medie distanze.\nSport.\nVarsavia possiede una squadra di calcio di prima divisione, il Legia Varsavia, che ha nel proprio palmar\u00e8s 13 titoli nazionali. Vi \u00e8 inoltre il che ha vinto 2 titoli nazionali, e diverse altre squadre minori, come il Gwardia Warszawa. Il pi\u00f9 grande stadio di Varsavia, era funzionante negli anni 1955-2007 (Stadion Dziesi\u0119ciolecia Manifestu Lipcowego), il quale \u00e8 stato demolito e al suo posto \u00e8 stato edificato il nuovo Stadion Narodowy (Stadio Nazionale), lo stadio ha ospitato gli Europei di calcio 2012. Nel 2010 \u00e8 stato aperto anche il nuovo stadio del Legia Varsavia, Pepsi Arena per motivi di sponsor. \nVarsavia ha anche un ippodromo quello di S\u0142u\u017cewiec, diverse piste al coperto, una pista di pattinaggio Stegny, decine di piscine al coperto e due all'aperto, campi da tennis, un impianto sciistico artificiale \"CSN Szcz\u0119\u015bliwice\", e diverse centinaia di palestre di varie dimensioni. Eventi di basket, pattinaggio e hockey su ghiaccio sono ospitati nella Hala Torwar.\nSociet\u00e0 sportive di Varsavia:\nOltre alle societ\u00e0 sportive Varsavia ospita il Comitato Olimpico Polacco e le varie sedi delle rappresentanze sportive nazionali."}
{"id": "27259", "revid": "1652635", "url": "https://it.wikipedia.org/wiki?curid=27259", "title": "J", "text": "La J o j, in italiano chiamata i lunga o i lungo, \u00e8 la decima lettera dell'alfabeto latino moderno.\nIn tempi recenti si \u00e8 diffusa l'usanza di indicare questa lettera con il nome inglese jay, con pronuncia per\u00f2 italianizzata in \"g\u00e9i\" () o \"g\u00e8i\" () e quindi, a volte, scritto anche direttamente gei.\nNell'uso italiano corrente \u00e8 utilizzata, raramente, per rendere il suono semiconsonantico della i, ma solo in alcune parole con grafia conservativa, come in alcuni toponimi, nomi e cognomi italiani. \u00c8 inoltre usata in parole prestate da altre lingue, nel qual caso si pronuncia in modo vario, a seconda della lingua di provenienza del termine. \nRaramente, e solo in ambito specialistico, la lettera \"J\" \u00e8 detta iota o anche \"iod\" (rispettivamente dalla iota greca e da jodh dell'alfabeto paleo-ebraico, antecedente a quello greco di circa 700 anni).\nNell'alfabeto fonetico internazionale il simbolo /j/ rappresenta una semiconsonante approssimante palatale.\nStoria.\nLa \"J\" \u00e8 l'ultima lettera a essere stata aggiunta all'alfabeto latino, e fu posizionata dopo la \"I\", di cui in origine era una semplice variante grafica. Il nome iota deriva da quello della omonima lettera greca (che, a sua volta, deriva il suo nome dalla corrispondente lettera fenicia \"y\u014ddh\", braccio); la \"I\" e la \"J\" condividono gran parte della loro storia, prima di essere distinte in due lettere diverse: la vocale I e la consonante J, quest'ultima con valori fonetici diversi nelle varie lingue europee (in italiano, latino e nella maggior parte delle lingue germaniche, rappresenta la semivocale che compare all'inizio della parola \"iena\"). Per la storia di queste due lettere, vedi la relativa voce.\nFu Gian Giorgio Trissino, nella sua \"\u0190pistola de le lettere nu\u03c9vamente aggiunte ne la lingua Italiana\" del 1524, a usare per primo tali grafemi per rappresentare i due suoni diversi. In precedenza, \"i\" e \"j\" non erano che varianti grafiche (solo minuscole) della stessa lettera, la \"I\".\nLa lettera \"J\" faceva parte dell'alfabeto italiano, ma cadde quasi completamente in disuso tra la fine dell'Ottocento e gli inizi del Novecento. In italiano pochissime parole vengono talvolta tuttora scritte adoperando la J (\"jella\", \"jena\", \"jota\", \"juta\", \"fidejussione\" ecc.), oltre a un certo numero di nomi propri di persona o di luogo (\"Jacopo\", \"Jannacci\", \"Jesolo\" ecc.); inoltre, sempre con funzione di semiconsonante, essa viene usata in alcuni latinismi e neologismi (\"juniores\", \"juventino\", etc.). Fino al XIX secolo essa poteva essere usata al posto di \"I\" nei dittonghi, per indicare una i geminata finale (\"-ii\"), o nei gruppi di pi\u00f9 vocali (come nella parola \"Savoja\").\nEssa viene ancora usata, infine, per rendere il suono che in alcune lingue e dialetti regionali corrisponde al trittongo \"-gli-\" (/\u028e/) dell'italiano standard (come nel romanesco \"ajo\" per \"aglio\").\nFino al secondo dopoguerra la I e la J erano ancora considerate varianti della stessa lettera ai fini dell'ordinamento alfabetico nei dizionari e nelle enciclopedie, sicch\u00e9 i lemmi inizianti con entrambe le lettere erano elencati nella stessa sezione, all'interno della quale, per esempio, \"jersey\" precedeva \"iodio\". \u00c8 solo dagli anni '50 del XX secolo, con il massiccio afflusso di anglicismi nella lingua italiana, che i compilatori di dizionari ed enciclopedie aggiungono una sezione specifica per la lettera \"J\".\nNei prestiti dall'inglese (es. \"jeans\") la lettera ha valore di affricata postalveolare sonora, equivalente alla G dolce; nei prestiti dal francese (es. \"abat-jour\") ha valore di consonante fricativa postalveolare sonora.\nPer l'evoluzione del grafema, vedi la lettera I."}
{"id": "27261", "revid": "599013", "url": "https://it.wikipedia.org/wiki?curid=27261", "title": "Russia dal 1796 al 1825", "text": "Caterina II muore nel 1796 e le succede il figlio Paolo I (1796-1801). Consapevole che sua madre aveva pianificato di scavalcarlo per nominare Zar il nipote Alessandro, suo figlio, Paolo istituisce la primogenitura in linea maschile come regola base per la successione al trono (legge Salica). Questa \u00e8 l'unica riforma duratura tra le poche che vengono attuate sotto il suo breve regno. Fonda anche una Compagnia Russo-Americana che ha come conseguenza la Colonizzazione dell'Alaska da parte della Russia. Paolo \u00e8 arrogante e di mutevole opinione e spesso ribalta le sue decisioni precedenti creando caos nell'amministrazione e accumulando nemici.\nLa Russia e Napoleone.\nNel suo ruolo di grande tra le potenze europee, la Russia non pu\u00f2 sfuggire alla guerra che coinvolge la Francia di Napoleone. Paolo diviene l'adamantino nemico della Francia e degli ideali della rivoluzione che essa rappresenta e la Russia si unisce all'Austria ed alla Gran Bretagna nella guerra. Negli anni 1798-1799 le truppe russe, sotto il comando di uno dei pi\u00f9 famosi generali Aleksandr Vasil'evi\u010d Suvorov, ottengono brillanti risultati soprattutto in Italia. Paolo I per\u00f2, quasi contraddicendo s\u00e9 stesso, cambia posizioni ed abbandona gli alleati. Questo voltafaccia associato all'aumento delle decisioni arbitrarie negli affari interni, innesca un colpo di Stato e nel marzo del 1801 Paolo viene assassinato.\nIl nuovo Zar, Alessandro I (1801-1825) giunge al trono appunto in seguito all'uccisione del padre, azione nella quale \u00e8 implicato. Preparato al trono da Caterina II e formato nello spirito illuminista, Alessandro ha inclinazioni anche verso il romanticismo ed il misticismo religioso, in modo particolare durante il suo ultimo periodo di regno. Egli si sforza con alcuni cambiamenti di ripristinare il governo centrale e rimpiazza i collegi di governo voluti da Pietro I con un gabinetto di ministri, non coordinato per\u00f2 da un primo ministro. Il brillante statista Mikhail Speranskij, che \u00e8 il principale consigliere dello zar nei primi anni del suo regno, propone una profonda riforma del governo in senso costituzionale ma Alessandro lo allontana nel 1812 e perde interesse per le riforme.\nIl problema principale per la Russia \u00e8 per\u00f2 in questo momento Napoleone. Conoscendo le ambizioni espansionistiche di questi ed il consolidamento del potere francese, Alessandro si allea con Gran Bretagna ed Austria. Dopo le sconfitte di Austerlitz, nel 1805, e di Friedland,nel 1807, lo Zar \u00e8 costretto a firmare, nel 1807, il Trattato di Tilsit ed a divenire alleato di Napoleone. La Russia subisce, a causa del trattato, una piccola perdita territoriale ma Alessandro fa uso di questa alleanza per portare avanti un piano di espansione. Con la guerra Russo-Finnica toglie il Granducato di Finlandia alla Svezia nel 1809 ed acquisisce la Bessarabia dalla Turchia nel 1812.\nL'alleanza Russo-Francese si deteriora gradualmente. Napoleone \u00e8 consapevole degli interessi russi su zone strategicamente rilevanti come gli stretti del Bosforo e dei Dardanelli; allo stesso tempo Alessandro vede con sospetto il ricostruito Granducato di Varsavia, sotto controllo francese, futuro stato polacco. L'obbligo, derivante dal trattato di alleanza, di unirsi al blocco francese contro la Gran Bretagna provoca gravissimi danni al commercio russo al punto che nel 1810 Alessandro si svincola dall'impegno. Nel giugno del 1812 Napoleone invade la Russia con 600000 uomini, una forza doppia dell'esercito regolare russo. Napoleone spera di infliggere una pesante sconfitta alla Russia costringendola cos\u00ec a chiedere la pace.\nAlla tattica francese, i russi rispondono con la ritirata strategica, costringendo cos\u00ec Napoleone a penetrare a fondo nel vasto territorio russo. Questa tattica, pur con gli immensi costi che comporta (le truppe francesi occupano Mosca), combinata con l'arrivo dell'inverno portano Napoleone ad una rovinosa sconfitta, solo 30000 soldati della \"Grande Armee\" ritornano alle basi di partenza dopo una rovinosa ritirata. Vittoriosi in quella che definiscono la \"Guerra patriottica\" i russi tallonano i francesi attraverso l'Europa Centrale ed occidentale al punto che dopo la battaglia di Lipsia (1814) giungono alle porte di Parigi.\nIl Congresso di Vienna.\nDopo la definitiva sconfitta di Napoleone a Waterloo, nel 1815, si apre il \"Congresso di Vienna\" che vede la Russia tra le potenze vincitrici impegnate a ridisegnare la mappa dell'Europa. Sempre nello stesso anno, spinto dal sempre crescente misticismo religioso che lo anima, Alessandro delinea la creazione della Santa Alleanza, un libero accordo tra i sovrani delle nazioni coinvolte, che includono la maggior parte dell'Europa, di agire avendo come guida i principi della religione cristiana. Pi\u00f9 pragmaticamente gi\u00e0 dal 1814 Russia, Gran Bretagna, Austria a Prussia hanno formato la Quadruplice Alleanza che prevede un sistema per garantire l'immutabilit\u00e0 territoriale e politica dell'Europa.\nSe formalmente l'Alleanza ha come scopo il prevenire il risorgere del espansionismo francese il suo vero scopo \u00e8 impedire il diffondersi degli ideali della Rivoluzione francese. Allo stesso tempo l'Impero russo continua la sua espansione. Il Congresso di Vienna crea il Regno di Polonia (Polonia Russa) a cui Alessandro, che viene incoronato re, concede una costituzione. Cos\u00ec egli diventa monarca costituzionale di Polonia mentre rimane autocrate di Russia. Il Granducato di Finlandia viene annessa all'impero nel 1809 ottenendo una parziale autonomia. Nel 1813 la Russia acquista i territori intorno a Baku, nel Caucaso, a spese della Persia.\nI Movimenti Decabristi.\nGli ultimi anni del regno di Alessandro I vedono il sorgere di quei movimenti rivoluzionari le cui vicende segneranno la storia della Russia fino al 1917. Giovani ufficiali che hanno inseguito Napoleone attraverso l'Europa ritornano in patria portando idee rivoluzionarie che comprendono diritti umani, governo rappresentativo e democrazia di massa. Gli intellettuali, la cui occidentalizzazione \u00e8 stata favorita nel XVIII secolo dallo stato russo autocratico e paternalista, ora si oppongono all'autocrazia, chiedono governi rappresentativi, fanno appelli per l'abolizione della servit\u00f9 della gleba ed in alcuni casi auspicano un rovesciamento rivoluzionario del governo. Molto malcontento viene dell'avere Alessandro concessa la costituzione alla Polonia mentre la Russia ne rimane priva.\nMolte organizzazioni clandestine lavorano alla preparazione di una rivolta quando, nel 1825, inaspettatamente Alessandro I muore. In seguito a questa morte vi \u00e8 una grande confusione sulla successione anche perch\u00e9 Costantino, fratello di Alessandro, rinuncia ai suoi diritti al trono. Un gruppo di ufficiali al comando di circa 3000 uomini rifiuta di prestare giuramento al nuovo Zar, Nicola I, anch'esso fratello di Alessandro, proclamando contemporaneamente la loro fedelt\u00e0 all'idea della costituzione. La rivolta scoppia nel dicembre 1825 da cui i suoi membri saranno poi conosciuti come \"Decabristi\". Il nuovo Zar Nicola ha facilmente ragione dei ribelli che vengono arrestati e, per la maggior parte, deportati in Siberia. Fino ad un certo punto il movimento Decabrista si pone nella lunga tradizione delle rivoluzioni di palazzo volte a porre sul trono un certo candidato, ma avendo, i Decabristi, nel loro programma anche elementi di politica liberale vengono ricordati come gli iniziatori del movimento rivoluzionario in Russia."}
{"id": "27263", "revid": "33689", "url": "https://it.wikipedia.org/wiki?curid=27263", "title": "K", "text": "K o k (chiamata cappa o kappa in italiano) \u00e8 l'undicesima lettera dell'alfabeto latino. Essa rappresenta anche la lettera \"kappa\" dell'alfabeto greco e la \"ka\" dell'alfabeto cirillico; inoltre, [k] rappresenta una consonante occlusiva velare sorda nell'alfabeto fonetico internazionale. Non fa parte dell'alfabeto italiano ed \u00e8 presente solo in parole prestate da altre lingue.\nStoria.\nLa K deriva dalla \"kappa\" dell'alfabeto greco, che a sua volta proviene dal fenicio \"Kaph\", un simbolo che rappresentava una mano aperta anche nella sua versione egizia. Il geroglifico, per\u00f2, aveva valore D dalla parola egizia per mano, \"d-r-t\": il semitico assunse evidentemente il grafema ma assegnandogli il suono , dal momento che in tale lingua il termine iniziava con questo suono.\nQuesto valore si conserv\u00f2 negli alfabeti successivi, anche se il latino lo abbandon\u00f2 quasi completamente, preferendogli la C (che fino al medioevo \u00e8 sempre velare), salvo in alcune parole straniere.\nUso nella lingua italiana.\nLa lettera K non \u00e8 di solito inserita nell'alfabeto italiano, in quanto ai tempi in cui questo fu definito, l'uso era andato scemando lasciandone traccia solo in alcuni dialetti, soprattutto nelle zone di confine, per contaminazione con i paesi limitrofi. Tuttavia ormai, a causa della crescente presenza anche nella lingua italiana ufficiale di prestiti linguistici che la comprendono, viene da tempo utilizzata, pur essendo il fonema corrispondente gi\u00e0 presente in italiano. Il suo suono \u00e8 sempre occlusivo velare sordo, anche dinanzi ad E e ad I, caratteristica che lo distingue dalla lettera C.\nFino dagli anni '60, nell'uso gergale di anarchici, degli Yippie e soprattutto dopo l'influenza del punk, la lettera K viene talvolta utilizzata in modo grammaticalmente scorretto in luogo del digramma Ch, della lettera C (nei casi in cui assuma suono velare), o anche della lettera Q. Basti pensare alla grafia di \"Amerika\" con riferimento agli Stati Uniti d'America, impiegata in differenti campi culturali, con intento di denuncia sociale.\nL'uso, inoltre, si allarga al linguaggio scritto informale, come nel linguaggio degli SMS, e nella scrittura di appunti e note veloci. Ci\u00f2 \u00e8 dovuto al fatto che in tali casi il suono che viene emesso \u00e8 identico a quello della lettera K, ottenendone cos\u00ec un risparmio di una lettera laddove essa fosse posta in luogo di CH; tuttavia per estensione questo rimpiazzo spesso avviene anche negli altri due casi prima citati."}
{"id": "27279", "revid": "117178316", "url": "https://it.wikipedia.org/wiki?curid=27279", "title": "Fumihiko Maki", "text": "Ha vinto il premio Wolf per le arti nel 1988 e il premio Pritzker nel 1993.\nFormazione.\nHa studiato architettura all'Universit\u00e0 di Tokyo dove si \u00e8 laureato nel 1952. Fra i suoi professori figura Kenz\u014d Tange. Prosegue la sua formazione negli Stati Uniti dove ottiene un Master alla Cranbrook Academy of Art (1953) e all'Universit\u00e0 di Harvard (1954).\nResta fino al 1965 negli Stati Uniti dove lavora presso gli studi di Skidmore, Owings &amp; Merrill e di Sert Jackson &amp; Associates. Oltre ai suoi maestri giapponesi ed americani, \u00e8 stato fortemente influenzato dall'architettura europea, in particolare da Le Corbusier e dalla Scuola del Bauhaus di Walter Gropius.\nPercorso.\nNel 1965 torna a Tokyo dove apre lo studio Maki &amp; Associates. \u00c8 una piccola struttura che preferisce collaborare con gruppi pi\u00f9 importanti a seconda della dimensione dei progetti. In contemporanea, insegna dal 1979 al 1989 all'Universit\u00e0 di Tokyo e pubblica diverse opere. \nNel 1993, Fumihiko Maki \u00e8 il secondo architetto giapponese a ricevere il Premio Pritzker, considerato il Premio Nobel dell'Architettura. Il suo maestro Kenz\u014d Tange lo aveva ricevuto nel 1987.\nNel luglio 2003, Fumihiko Maki in collaborazione con Jean Nouvel (Francia) e Norman Foster (Regno Unito) viene scelto per progettare tre delle cinque torri del progetto di ricostruzione di Ground Zero sul luogo dove sorgeva il World Trade Center a New York. Il concorso \u00e8 poi stato vinto dall'americano Daniel Libeskind. \nNel 2004, ha vinto il concorso per l'ampliamento del palazzo dell'ONU a New York. In collaborazione con lo studio americano Skidmore, Owings &amp; Merrill, realizzeranno un edificio per uffici alto 35 piani che verr\u00e0 consegnato nel 2008 e coster\u00e0 all'incirca 330 milioni di dollari americani. Il concorso, su inviti, era riservato ai vincitori del Premio Pritzker.\nLa sua architettura.\nFumihiko Maki sa inventare uno stile personale, risolutamente moderno ma rispettoso delle pulsioni naturali e delle singolarit\u00e0 della cultura giapponese. Si rif\u00e0 spesso ai giochi a nascondino dei bambini e ai \"luoghi di rifugio e di prospettiva\" che permettono loro di vedere senza essere visti. Costruisce dei percorsi chiusi che portano a delle zone riparate che offrano una meta da raggiungere.\nNella sua poetica sono ricorrenti i concetti di \"Ma\", intervallo tra due luoghi, e di \"Oku\", questi strati spaziali imbricati che dissimulano ma non nascondono completamente. Si oppone all'architettura manichea, totalmente opaca o totalmente trasparente che prolifera nelle citt\u00e0 moderne.\nLa sua architettura \u00e8 fatta di calcestruzzo, di metallo e di vetro, ma sa anche integrare il mosaico, l'alluminio anodizzato ed il legno all'interno degli edifici. In Giappone dove le norme antisismiche sono molto rigide, sa anche giocare sulla leggerezza per rispettare questi vincoli.\nSegue progetti durante periodi inabituali per un architetto. Il migliore esempio \u00e8 il progetto di una zona di abitazioni, uffici e negozi, l'Hillside Terrace Complex a Tokyo-Shibuya che ha portato avanti dalla prima fase nel 1969 alla quarta fase nel 1992."}
{"id": "27280", "revid": "1509124", "url": "https://it.wikipedia.org/wiki?curid=27280", "title": "Torneo di Wimbledon", "text": "Il Torneo di Wimbledon, anche noto semplicemente come Wimbledon, \u00e8 il pi\u00f9 antico evento nello sport del tennis. Terzo torneo del Grande Slam in ordine cronologico annuale, preceduto dall'Australian Open e dagli Open di Francia e seguito dagli US Open, \u00e8 l'unico \"Slam\" ad essere giocato sull'erba. Si tiene annualmente tra giugno e luglio presso il sobborgo londinese di Wimbledon () nell'arco di due settimane, iniziando, secondo la tradizione, sei settimane prima del primo luned\u00ec di agosto.\nStoria.\nDalle origini alla prima guerra mondiale.\nPrime edizioni.\nLe origini del Torneo di Wimbledon sono intimamente legate alle origini del tennis. Questo ha le sue radici nel jeu de paume, comparso nel 1874, quando il maggiore gallese Walter Wingfield Clopton pubblic\u00f2 un brevetto conosciuto col nome di \"A Portable Court of Playing Tennis\" il 23 febbraio 1874 che stabiliva le regole della nuova disciplina.\nCi vollero solo tre anni perch\u00e9 l'All England Lawn Croquet Club, un club sportivo inglese fondato nel 1868, si interessasse a questa nuova disciplina. Il club cambi\u00f2 il nome in \"All England Lawn Tennis and Croquet Club\" e decise di istituire un torneo nel 1877, anno in cui scadde il brevetto di Wingfield. Nel corso di una riunione del Marylebone Cricket Club furono stabilite le nuove regole. Queste sono perdurate nel tempo e le regole attuali sono simili alle originali tranne che per qualche dettaglio, quali l'altezza della rete e la distanza della rete dalla linea di servizio. La prima edizione dei \"Lawn Tennis Championships\" (campionati di tennis su erba) ebbe un grande successo e riun\u00ec 22 partecipanti. Spencer Gore fu il primo vincitore, nonch\u00e9 uno degli inventori del metodo di gioco della vol\u00e9e. Circa 200 spettatori pagarono uno scellino ciascuno per guardare la finale.\nNelle prime edizioni, fino al 1922, era in vigore il sistema del challenge round: il campione uscente veniva opposto in finale al vincitore del torneo preliminare senza giocare nessuna partita. Cos\u00ec Spencer Gore difese il suo titolo nel 1878 contro Frank Hadow, un proprietario di piantagioni dello Sri Lanka che aveva approfittato di una vacanza per testare il suo tennis a Wimbledon. Hadow vinse il torneo utilizzando tra gli altri il pallonetto sorprendendo i suoi avversari a rete, con una tecnica mai utilizzata fino ad allora. Nonostante questo sorprendente successo, decise di non difendere il suo titolo l'anno successivo e fu il tennista e sacerdote John Hartley a vincere il trofeo nel 1879 e nel 1880. L'edizione del 1879 \u00e8 la prima che vede disputarsi il torneo di doppio maschile che per\u00f2 si gioc\u00f2 a Oxford fino al 1884.\nDai fratelli Renshaw ai fratelli Doherty.\nL'edizione 1881 ha visto l'arrivo dei fratelli Renshaw che segneranno profondamente il torneo. \u00c8 il caso di William Renshaw che vinse il torneo dominando Hartley per 6-0, 6-1, 6-1 in soli 37 minuti. Egli conserv\u00f2 il suo titolo per sei anni fino al 1886, stabilendo un record che detiene fino ad oggi. Vinse tre volte contro Lawford e due volte contro il fratello Ernest. Approfittando della sua assenza, Lawford riusc\u00ec a vincere nel 1887 ma perse l'anno successivo contro Ernest Renshaw che vinse il suo unico titolo a Wimbledon. Suo fratello, battuto per la prima volta a Wimbledon nel 1888 riprese la corona l'anno seguente battendo per la terza volta in finale Ernest. Nella sfida precedente, William Renshaw aveva vinto 3-6, 5-7 nel quarto set e 5-0 nel quinto. Con sette titoli, era il detentore del record di maggior numero di trofei vinti nel singolare maschile, insieme a Pete Sampras che ottenne la sua ultima vittoria nel 2000 e a Roger Federer che ha superato il record, vincendo il suo ottavo titolo nel 2017. Inoltre, vinse cinque volte in doppio con il fratello nel 1884, 1885, 1886, 1888 e 1889. Il suo dominio si concluse definitivamente nel 1890, quando venne sconfitto da Willoughby Hamilton, l'uomo che lo batt\u00e9 per la prima volta nel 1888. Oltre a rivoluzionare il gioco, i fratelli Renshaw, suscitarono grande interesse del pubblico verso il tennis.\nQuesta infatuazione, per\u00f2, non sopravvisse al ritiro dei fratelli Renshaw. Infatti, durante il 1890, il tennis conobbe un certo disinteresse a causa della concorrenza di nuovi sport come il ciclismo. A Wimbledon si registr\u00f2 il successo dei fratelli Baddeley nel doppio e di Wilfred Baddeley in singolare nel: 1891, 1892 e 1895. Wilfred Baddeley sconfisse Joshua Pim che riusc\u00ec a prendersi la rivincita nel 1893 e nel 1894, tuttavia, nel 1895, la mancanza di interesse del pubblico verso il tennis si sent\u00ec molto e per la prima volta il torneo and\u00f2 in deficit. Tuttavia, queste difficolt\u00e0 non durarono pi\u00f9 di un paio di anni a cavallo del XX secolo. Nello stesso tempo, un'altra coppia di fratelli domin\u00f2 il tennis mondiale: i Doherty. Il maggiore, Reginald Doherty, vinse il torneo nel 1897, 1898, 1899 e 1900, fu sconfitto da Arthur Gore nel 1901, prima di essere vendicato da suo fratello Lawrence che sconfisse Gore nel 1902. In totale, Lawrence Doherty vinse il torneo cinque volte tra il 1902 e il 1906, tre volte contro Frank Riseley. Infine, i fratelli riuscirono nell'impresa di vincere il doppio otto volte dal 1897 al 1900 e dal 1902 al 1905. I fratelli Doherty furono protagonisti indiscussi della famosa rinascita del tennis dopo alcuni anni difficili.\nLe dieci edizioni prima dell'inizio della prima guerra mondiale si caratterizzarono per la progressiva internazionalizzazione del torneo. Cos\u00ec, Norman Brookes, che si era distinto diventando il primo finalista non-britannico del torneo nel 1905, divenne il primo giocatore non-britannico a vincere a Wimbledon nel 1907, battendo Arthur Gore (Lawrence Doherty non difese il suo titolo). Gore riusc\u00ec ad ottenere la sua rivincita l'anno successivo e a mantenere il trofeo per tre anni consecutivi prima di essere sconfitto nel 1910 da Anthony Wilding, un altro australiano. Quest'ultimo vinse il torneo pi\u00f9 tardi nel 1911, 1912 e nel 1913 quando ottenne la sua ultima vittoria contro l'americano Maurice McLoughlin alla prima finale di Wimbledon senza un rappresentante britannico. L'ultima edizione disputata appena un paio di settimane prima l'inizio della prima guerra mondiale fu vinta da Norman Brookes che vinse il suo terzo titolo, otto anni dopo il suo precedente successo.\nIl debutto delle donne.\nNel 1879 gli Irish Championships furono il primo torneo di tennis ad introdurre il singolare femminile fin dalla sua prima edizione. In quella occasione, May Langrishe, ad appena 14 anni, divent\u00f2 la prima donna a vincere un torneo di tennis femminile. Wimbledon decise di aprirsi alle donne cinque anni pi\u00f9 tardi nel 1884 e fu Maud Watson a vincere contro la sorella Lilian. Questa particolare conicidenza si \u00e8 ripetuta nel 2001 nella finale tra Serena e Venus Williams. Maud Watson conserv\u00f2 il suo titolo l'anno seguente contro Blanche Bingley. Quest'ultima si prese la rivincita l'anno successivo diventando una delle prime grandi giocatrici di tennis della storia vincendo sei titoli a Londra, nel: 1886, 1889, 1894, 1897, 1899 e 1900, accendendo anche la prima grande rivalit\u00e0 della storia del tennis femminile con Charlotte Cooper. Il dominio di Blanche Bingley, per\u00f2, fu minato dall'arrivo di Lottie Dod che arriv\u00f2 in finale cinque volte (1887, 1888, 1889, 1891 e 1892).\nNonostante le quattro sconfitte in finale (tre contro Bingley e una contro Muriel Robb nel 1901), Charlotte Cooper riusc\u00ec a vincere il torneo nel 1895, 1896, 1898, 1901 e nel 1908 all'et\u00e0 di 38 anni. Gli anni dal 1900 al 1914 furono segnati dalle vittorie di Dorothea Douglass Chambers: nel 1903, 1904, 1906, 1910, 1911, 1913 e nel 1914, rivale dell'americana May Sutton che la incontr\u00f2 in finale nel 1905, 1906, e 1907 con 2 sconfitte nel 1905 e 1907. Vincendo nel 1905, la Sutton divenne la prima campionessa non britannica a Wimbledon e l'unica non britannica a vincere il torneo tra il 1884 e il 1914 come nelle edizioni 1909 e 1912 vinte rispettivamente da Dora Boothby e Ethel Thompson. Infine, Il 1913 vide la nascita del doppio femminile e del doppio misto, poco prima dello scoppio della prima guerra mondiale che costrinse il torneo a chiudere i battenti.\nTempo di cambiamento.\nLa nascita del tennis moderno.\nIl torneo riapr\u00ec i battenti nel 1919 e in finale si contrapposero l'australiano Gerald Patterson e il suo connazionale Brooke Norman di 41 anni, con l'opportunit\u00e0 di quest'ultimo di poter diventare il pi\u00f9 vecchio vincitore del torneo, ma venne sconfitto. Patterson conserv\u00f2 il suo titolo per un anno e l'anno successivo fu sconfitto dall'americano Bill Tilden che aveva vinto il torneo preliminare contro il giapponese Shimizu Zenzo con il punteggio di 6-4, 6-4, 13-11. L'americano conserv\u00f2 il suo titolo l'anno seguente, battendo Brian Norton dopo aver perso i primi due set ma rimontando fino al 4\u20136, 2\u20136, 6\u20131, 6\u20130, 7\u20135 finale.\nL'anno 1922 segna una tappa importante nella storia del torneo per due motivi: da un lato, l'esiguit\u00e0 delle strutture sempre pi\u00f9 fatiscenti di Worple Road portarono gli organizzatori a spostare la sede del torneo. Questi comprarono cinque ettari di terreno vicino a Church Road e vi spostarono la sede, che rimane ancora oggi. Venne costruito un nuovo campo centrale per soddisfare la crescente popolarit\u00e0 del torneo. Infine, il secondo grande cambiamento fu l'abolizione dell'anacronistico challenge round, a seguito di una votazione dei giocatori (91 a favore del cambiamento contro 27 contrari). Pertanto, il detentore del titolo fu costretto a partecipare al torneo come qualsiasi altro giocatore. Tuttavia Bill Tilden non partecip\u00f2 e Gerald Patterson conquist\u00f2 il titolo.\nL'irruzione dei francesi: Suzanne Lenglen e i 4 moschettieri.\nIn campo femminile, il dopoguerra \u00e8 stato segnato dall'arrivo di Suzanne Lenglen che vinse l'edizione 1919 a vent'anni, dopo una finale molto combattuta (10-8, 4-6, 9 -7). La giovane francese divenne rapidamente una delle prime stelle del tennis femminile mondiale. Conferm\u00f2 la sua egemonia conservando il titolo nel 1920, 1921, 1922 e 1923, nonostante l'abolizione del challenge round. Infine, indebolita da ittero, fu costretta a rinunciare all'edizione 1924, vinta dall'inglese Kitty McKane. In questa edizione in campo maschile si registr\u00f2 la vittoria francese di Jean Borotra contro Ren\u00e9 Lacoste, due dei futuri \"Quattro moschettieri\".\nNell'edizione 1925 ci fu la vendetta di Lacoste contro Borotra. Questa rivalit\u00e0 non imped\u00ec ai due giocatori di vincere nel doppio maschile contro Jacques Brugnon ed Henri Cochet, gli altri due \"moschettieri\". Nelle donne Suzanne Lenglen vinse il suo ultimo titolo di singolare a Wimbledon e riusc\u00ec anche a vincere nel doppio femminile e doppio misto insieme a Jean Borotra. Con l'eccezione dell'americana Elizabeth Ryan, compagna di doppio di Suzanne Lenglen, i vincitori delle cinque specialit\u00e0 a Wimbledon nel 1925 furono tutti francesi. L'anno seguente la Lenglen si ritir\u00f2 dal tennis amatoriale iniziando la carriera professionale poco dopo. Lei non pot\u00e9 pi\u00f9 competere a Wimbledon che era riservato ai dilettanti. Ancora una volta Kitt McKane s'impose approfittando della sua assenza. Negli uomini, il dominio francese rimase vivo con il secondo titolo nel singolo di Jean Borotra e le 2 vittorie di Jacques Brugnon ed Henri Cochet. L'anno seguente, fu Henri Cochet a vincere contro Borotra e divenne il terzo moschettiere a vincere un titolo di singolare a Wimbledon. La supremazia dei francesi prosegu\u00ec nel 1928 con la vittoria di Ren\u00e9 Lacoste contro Cochet e nel 1929 con la vittoria di quest'ultimo contro Borotra.\nL'egemonia francese fin\u00ec definitivamente nel 1930 con il ritorno di Bill Tilden che vinse il torneo per la terza volta battendo in finale, a 37 anni, Wilmer Allison.\nLa nascita del Grande Slam.\nL'edizione 1931 \u00e8 segnata da un evento unico nella storia di Wimbledon. Infatti, Frank Shields si infortun\u00f2 alla caviglia alla fine della sua semifinale contro Borotra. La squadra americana di Coppa Davis gli chiese di rinunciare alla finale, per recuperare in vista della partita tra il Regno Unito e gli Stati Uniti che si sarebbe tenuta pochi giorni dopo. Shields lasci\u00f2 quindi il trofeo al suo connazionale Sidney Wood. Questa \u00e8 l'unica volta nella storia di una finale del torneo in cui non si \u00e8 giocato a causa dell'abbandono di uno dei due giocatori. Nel 1932, Ellsworth Vines divenne il secondo giocatore nella storia a vincere Wimbledon e gli U.S. National Championships nello stesso anno, dopo Tilden nel 1921. La sua performance \u00e8 stata superata l'anno seguente dall'australiano Jack Crawford. Quest'ultimo vinse l'Australian Championships a gennaio e decise di andare in Europa a giocare i tornei pi\u00f9 importanti, tra cui gli Internazionali di Francia e il Torneo di Wimbledon. Li vinse entrambi, battendo Vines a Wimbledon durante un'eccezionale finale per il suo gioco e la sua suspense (4-6, 11-9, 6-2, 2-6, 6-4). Crawford vinse i tre titoli principali di quella stagione, quando si present\u00f2 agli U.S. National Championships.\nLa stampa, appassionata del suo talento, utilizz\u00f2 per la prima volta il termine \"Grande Slam\" per riferirsi alla conquista dei quattro titoli pi\u00f9 importanti nel tennis nella stessa stagione. Tuttavia, stanco, Crawford si arrese nella finale degli U.S. National Championships contro Fred Perry. Quest'ultimo fu, nel 1934, il primo britannico a vincere Wimbledon dal 1909, battendo di nuovo Jack Crawford. Egli conserv\u00f2 il suo titolo nei successivi due anni, sconfiggendo Gottfried von Cramm due volte. Fred Perry decise poi di aderire ad un circuito professionistico nel 1937. L'americano Donald Budge, prima di intraprendere la carriera da professionista decise di disputare, con l'intenzione di vincere, tutti i Major dell'anno. Prima di partecipare al torneo di Wimbledon nel 1938, vinse l'Australian Championships e gli Internazionali di Francia. Vinse il torneo di Londra senza perdere un solo set conquistando anche il torneo di doppio e doppio misto, come l'anno precedente. Esso si trov\u00f2 nella stessa situazione di Jack Crawford pochi anni prima, con tre vittorie nei tre pi\u00f9 importanti tornei di tennis prima degli U.S. National Championships. Il termine \"Grande Slam\" riappare e diventa una realt\u00e0 con la vittoria nella finale di Budge agli U.S. National Championships.\nIn campo femminile, l'inizio della carriera professionistica della Lenglen \u00e8 immediatamente seguita nel 1927 dall'arrivo di Helen Wills. Questa a sua volta segner\u00e0 profondamente il torneo con il suo dominio impressionante come quello della Lenglen contro cui aveva perso a Cannes l'anno precedente nella loro unica sfida. Per conquistare i primi due titoli, sconfisse in finale Lil\u00ed \u00c1lvarez, gi\u00e0 finalista nel 1926 e mai vincente nel singolare a Wimbledon. La Wills nel 1929 vinse tutti e tre gli eventi in cui aveva partecipato (singolare femminile, doppio femminile e doppio misto), come nel 1927, per il secondo anno consecutivo, vinse tre dei quattro titoli principali, mancando sempre l'Australian Championships. Dopo gli ulteriori successi in singolare e in doppio nel 1930, decise di non partecipare nel 1931, anno in cui la tedesca Cilli Aussem vinse contro Hilde Krahwinkel. Tuttavia, al suo ritorno nel 1932, Helen Wills Moody vinse facilmente perdendo solo 13 giochi in 12 set giocati battendo in finale la sua rivale Helen Jacobs con il punteggio di 6-3, 6-1. L'anno seguente vinse il suo sesto titolo contro la londinese Dorothy Round.\nNel 1934, Helen Wills \u00e8 di nuovo assente dal torneo e, ancora una volta, Helen Jacobs non riesce a vincere il titolo dopo aver perso in finale contro Dorothy Round. Quella fu la prima volta dal 1909 che i due vincitori del singolare furono presentati al re Giorgio V per le congratulazioni di rito. Tuttavia, il predominio della Wills Moody si fa sentire al suo ritorno nel 1935 contro Helen Jacobs che perde in questa occasione la sua quarta finale di Wimbledon. Assente per due edizioni, Helen Wills Moody vince il suo ottavo e ultimo titolo a Wimbledon nel 1938. Con l'eccezione della finale persa nel 1924 contro Suzanne Lenglen, Helen non ha perso una sola partita a Wimbledon. Per quanto riguarda Helen Jacobs, questa finalmente riusc\u00ec a dominare nel 1936 quando vinse in finale contro Hilde Sperling Krahwinkel per 6-2, 4-6, 7-5. Questo fu il suo unico titolo a Wimbledon, non riuscendo mai a spodestare Wills Moody. L'edizione 1939 fu vinta dagli americani Bobby Riggs tra gli uomini e tra le donne da Alice Marble poco prima che l'Europa scivolasse in un nuovo conflitto globale che costrinse gli organizzatori a sospendere il torneo fino al 1946. Durante la guerra, l'impianto venne utilizzato dall'esercito e il Centre Court fu danneggiato da una bomba tedesca nel 1940 distruggendo quasi 1.200 posti.\nGrande Slam Amatoriale.\nDopo la fine della seconda guerra mondiale, nel 1945, la maggior parte dei tornei, tra cui Wimbledon, erano amatoriali: i leader del tennis mondiale rifiutarono di porre fine alla divisione tra circuito amatoriale e il tour professionale che includeva alcuni dei migliori giocatori del mondo. Questa divisione nata nel 1930 si amplific\u00f2 solo dopo la guerra con la crescita del circuito professionistico. Inoltre, i migliori giocatori lasciarono il circuito amatoriale dopo pochi anni, come Donald Budge e Fred Perry, appena prima della guerra. Questo status perdurer\u00e0 fino al 1968, quando i due circuiti si riunificarono e i migliori giocatori tornarono a giocare nei tornei del Grande Slam.\nDominio americano.\nLe prime edizioni del dopoguerra furono segnati dall'instabilit\u00e0. Gli ex grandi giocatori della fine del 1930 erano o cresciuti di et\u00e0 o erano diventati professionisti, mentre la nuova generazione non pot\u00e9 maturare a causa della mancanza di tornei. Nel 1946, gli organizzatori di Wimbledon esitarono a riprendere il torneo a causa dei danni provocati dai bombardamenti nel 1940 che non furono cancellati subito. Nonostante le condizioni difficili il torneo finalmente riprese. L'edizione fu segnata dalla sconfitta di molti favoriti nei primi turni e l'inaspettata vittoria del francese Yvon Petra dopo un primo incontro vinto per 6-2, 6-4, 7-9, 5-7, 6-4 contro il grande favorito Tom Brown. Le edizioni successive vedono il predominio dei giocatori americani. Nel 1947 si afferm\u00f2 Jack Kramer, che vinse il torneo senza perdere un set e vincendo la finale in soli 48 minuti con il punteggio di 6-1, 6-3, 6-2 contro Tom Brown. Come molti dopo di lui, Kramer lasci\u00f2 rapidamente il circuito amatoriale. In realt\u00e0 egli non difese il suo titolo nel 1948 e fu Bob Falkenburg a vincere. Come indicato nel punteggio della finale: 7-5, 0-6, 6-2, 3-6, 7-5, Falkenburg aveva delle altalenanti pause a causa dell'incapacit\u00e0 di dosare le sue energie su lunghi periodi a causa della mixedema.\nNel 1949, vinse l'americano Ted Schroeder. Soprannominato \"Lucky Schroeder\" per la sua capacit\u00e0 di uscire da situazioni ormai compromesse dimostrata in tutto il torneo. Egli va sotto due volte di due set a 0, prima nel turno inaugurale e nei quarti di finale contro Frank Sedgman, dove riesce anche a salvare due match point. L'anno seguente, Budge Patty riesce nella doppietta Internazionali di Francia-Wimbledon. Dick Savitt, un altro americano, vinse il trofeo nel 1951, mentre nel doppio, Frank Sedgman e Ken McGregor vinsero il titolo completando il Grande Slam con la vittoria agli U.S. National Championships due mesi dopo. Nel 1952, l'australiano Sedgman vinse il trofeo dopo due finali perse (1949, 1950). Ci volle solo un anno perch\u00e9 gli americani riconquistassero il loro dominio sul torneo con la vittoria di Vic Seixas. Nel 1954 Jaroslav Drobn\u00fd diventa il secondo mancino a vincere Wimbledon dopo Norman Brookes nel 1907. Infine, nel 1955, Tony Trabert diventa l'ultimo rappresentante della supremazia americana che ha dominato Wimbledon nei primi anni dopo la seconda guerra mondiale. Infatti, essa fornisce agli Stati Uniti il loro settimo titolo in dieci edizioni dopo la vittoria nella finale contro Kurt Nielsen.\nIn campo femminile, il dominio americano \u00e8 ancora pi\u00f9 impressionante e parte con la ripresa del torneo nel 1946 con la vittoria di Pauline Betz, una delle giocatrici che aveva avuto pi\u00f9 successo in alcuni tornei americani disputati durante la guerra. L'anno seguente, fu Margaret Osborne a vincere contro Doris Hart. Quest'ultima fu battuta nel 1948 da Louise Brough, la finalista dell'edizione 1946. La Brough dominer\u00e0 per tre anni. Nel 1949 vinse contro Margaret Osborne durante una finale mozzafiato conclusa con un punteggio di 10-8, 1-6, 10-8. Nell'edizione 1950 le finaliste furono le stesse dell'anno precedente e si concluse col punteggio di 6-1, 3-6, 6-1 a favore di Louise Brough. Tuttavia, nonostante le giocatrici si contendessero il titolo del singolare, queste erano compagne nel doppio, e insieme ottennero il loro terzo titolo consecutivo e quarto assoluto (il primo nel 1946). Louise Brough vinse 4 titoli nel doppio misto. Nel 1952 arrivarono in finale Doris Hart e Shirley Fry. Nel 1951 ci fu la comparsa dell'americana Maureen Connolly. Non ci volle molto perch\u00e9 si affermarse a Wimbledon vincendo l'anno successivo contro Louise Brough. Nel 1953, quando aveva solo 18 anni, la Connolly vinse Wimbledon come terzo titolo del Grande Slam dell'anno. Riusc\u00ec poi a completare il Grande Slam vincendo anche gli U.S. National Championships. Conferm\u00f2 il suo dominio sconfiggendo Louise Brough in finale per la seconda volta. Tuttavia, questo fu il suo ultimo titolo di Wimbledon, in quanto poco prima degli U.S. National Championships, fu gravemente ferita in una caduta da cavallo e dovette terminare la sua carriera quando aveva appena 20 anni. Il suo record a Wimbledon \u00e8 di 18 vittorie senza nessuna sconfitta. Louise Brough s'impone per la quarta e ultima volta vincendo su Beverly Baker Fleitz nel 1955. In dieci edizioni le americane hanno monopolizzato tutte le finali del singolare femminile.\nL'era australiana.\nNel 1956, l'arrivo di Lew Hoad segna l'inizio del dominio degli australiani nel mondo del tennis. Dopo aver battuto Ken Rosewall agli Australian Championships, questi ha riproposto la sua performance a Wimbledon. Avendo vinto anche gli Internazionali di Francia si ritrova cos\u00ec in una posizione perfetta per raggiungere il Grande Slam, ma Rosewall glielo impedisce battendolo nella finale degli U.S. National Championships. L'anno successivo gioc\u00f2 il suo ultimo torneo amatoriale a Wimbledon difendendo il titolo contro Ashley Cooper. Nel 1959 emerge il peruviano Alex Olmedo. Questo diventa il primo giocatore sudamericano a vincere Wimbledon. L'anno seguente, Neale Fraser ripristina il dominio australiano del torneo sconfiggendo in finale Rod Laver. In semifinale, per\u00f2, Fraser \u00e8 molto vicino all'eliminazione. Neale sul punteggio di 6-4, 3-6, 6-4, 15-15 contro Butch Buchholz, ha salvato quattro match point prima che il suo avversario si arrendesse per i crampi. Laver domin\u00f2 l'anno successivo contro Chuck McKinley. L'anno seguente questi riusc\u00ec a dominare il tennis maschile. Dopo aver vinto l'Australian Championships e gli Internazionali di Francia domin\u00f2 a Wimbledon senza perdere un set. Vincendo poco dopo gli U.S. National Championships, divenne il secondo uomo a realizzare il Grande Slam dopo Donald Budge. L'anno successivo, si un\u00ec al circuito professionale, e Chuck McKinley divenne il primo americano a vincere il torneo dal 1955 battendo in finale l'australiano Fred Stolle. L'anno 1964 \u00e8 stato caratterizzato dalla rivalit\u00e0 tra Stolle e Roy Emerson, un altro australiano. Si incontrarono nella finale degli Australian Championships, a Wimbledon e negli U.S. National Championships ma a vincere fu sempre Emerson. Nel 1965, Stolle fallisce per la terza e ultima volta nella finale di Wimbledon, e viene battuto di nuovo da Emerson. Il 1966 \u00e8 l'anno della prima vittoria di un giocatore spagnolo nel torneo con il successo di Manolo Santana contro Dennis Ralston. Infine, nel 1967 vinse il torneo l'australiano John Newcombe.\nTra le donne, non si pu\u00f2 davvero parlare di dominio australiano. Invece sono le americane a dominare il torneo, ma il loro dominio quasi totale dal 1946 comincia a sgretolarsi. L'americana Shirley Fry riesce a vincere battendo in finale la britannica Angela Buxton diventando la prima non americana a raggiungere questo traguardo dal 1946. Il 1957 ha visto la comparsa di Althea Gibson che vince il torneo contro Darlene Hard e diventa la prima afro-americana a raggiungere tale prestazione. Conserva il suo titolo nel 1958 contro Angela Mortimer. Tuttavia il monopolio americano \u00e8 interrotto nel 1959 dal successo della brasiliana Maria Bueno, confermando il primato sudamericano con vittoria di Wimbledon di Olmeda tra gli uomini. L'edizione 1960 conferma l'internazionalizzazione del torneo perch\u00e9 nessun americano raggiunge la semifinale e la finale oppone Maria Bueno alla sudafricana Sandra Reynolds, per la seconda vittoria della brasiliana. A causa dell'epatite, nel 1961 Maria Bueno non riesce a difendere il suo titolo a Wimbledon. Angela Mortimer riesce ad imporsi in questa occasione diventando la prima britannica a vincere il titolo dal 1937. Infine, le americane riuscirono a riconquistare il trofeo nel 1962 con la vittoria della giovane Karen Susman Hantze che non perse un solo set durante tutto il torneo. L'edizione del 1963 ha visto il debutto di due future campionesse: l'australiana Margaret Smith e l'americana Billie Jean Moffitt. L'anno successivo, Maria Bueno mette le mani sul trofeo dopo una finale combattuta contro Margaret Smith (6-4, 7-9, 6-3), vendicando cos\u00ec la sua sconfitta in finale agli Internazionale Francia di un paio di settimane prima. L'australiana si prende la sua rivincita l'anno successivo. Nel 1966, a vincere \u00e8 Billie Jean King che nel 1967 riuscir\u00e0 a vincere tutte e tre le specialit\u00e0 a cui parteciper\u00e0.\nL'era Open.\nL'anno 1968 fu un punto di svolta nella storia del tennis e spesso simboleggia la data di nascita del tennis moderno. Infatti la distinzione tra i circuiti amatoriali e professionali viene finalmente abolita, aprendo cos\u00ec le porte a Wimbledon e altri tornei importanti ai giocatori professionisti.\nIl ritorno dei migliori giocatori.\nDalla edizione del 1968, gli ex giocatori del circuito amatoriale tornano a calpestare l'erba di Wimbledon, tra questi ci sono: Ken Rosewall, Rod Laver e Pancho Gonzales, dopo diversi anni di \"esilio\" nei tornei professionali. Questa edizione \u00e8 segnata dalla prematura eliminazione dei primi turni di Gonzales, Rosewall, Lew Hoad e John Newcombe. Tuttavia, la finale conferma la continuazione del dominio australiano con il confronto tra Rod Laver e Tony Roche, due ex del circuito professionale. Infine, sei anni dopo il suo primo Grande Slam, Rod Laver diventa il primo vincitore di Wimbledon dell'era Open. Tuttavia \u00e8 nell'anno successivo che si distingue maggiormente. Difende con successo il suo titolo contro John Newcombe dopo essere andato vicino alla eliminazione al secondo turno contro Premjit Lall. Firma il suo terzo grande successo dell'anno dopo aver vinto l'Australian Open e il Roland Garros. Due mesi dopo, completa il Grande Slam vincendo gli US Open, facendo di lui l'unico giocatore ad aver raggiunto una tale performance nella storia dell'era Open. Nel 1970 Laver \u00e8 eliminato al quarto turno, ma questo non impedisce all'Australia di trionfare ancora una volta con la vittoria di John Newcombe a spese di Rosewall. Egli conserva il suo titolo nel 1971 contro l'americano Stan Smith. Smith riesce finalmente a vincere nel 1972, dopo un'emozionante finale contro il rumeno Ilie N\u0103stase (4-6, 6-3, 6-3, 4-6, 7-5). Questa edizione segna anche un cambiamento importante con l'introduzione del tie-break. Ad aggiudicarsi il set \u00e8 il giocatore che per primo riesce a vincere 12 punti o 2 in pi\u00f9 dell'avversario.\nTuttavia questa regola non \u00e8 valida per il set decisivo sia in campo maschile che in campo femminile. Dopo vari cambiamenti il tie-break verr\u00e0 giocato sul punteggio di 6-6 e ad aggiudicarsi il set sar\u00e0 il giocatore che per primo riuscir\u00e0 a vincere 7 punti o 2 in pi\u00f9 dell'avversario. Per quanto riguarda Newcombe, a causa del suo impegno nel circuito WCT, non pu\u00f2 difendere il suo titolo. Questo conflitto dimostra che la riunificazione tra i circuiti amatoriali e professionali non \u00e8 ancora stata acquisito come conferma l'anno successivo il boicottaggio di molti giocatori a causa della squalifica di Nikola Pili\u0107. Il cecoslovacco Jan Kode\u0161 vince cos\u00ec il titolo contro il sovietico Alex Metreveli. L'anno 1974 \u00e8 stato caratterizzato dall'esplosione di Jimmy Connors che aveva vinto l'Australian Open. In finale incontr\u00f2 il veterano Ken Rosewall, 39 anni, che giocava la sua quarta finale del torneo. Tuttavia, perse ancora passando alla storia come il giocatore che ha giocato pi\u00f9 finali a Wimbledon, ma che non \u00e8 riuscito mai a vincere. Nel 1975, Connors non riusc\u00ec a conservare il suo titolo dopo aver perso in finale contro Arthur Ashe.\nNel circuito femminile, l'apertura alle professioniste non impedisce a Billie Jean King di vincere il terzo titolo consecutivo. Tuttavia, l'anno successivo per la gioia del pubblico, Ann Haydon-Jones mette fine ad un periodo di dominio battendo in finale l'americana. La Smith Court nel 1970, dopo aver vinto gli US Open nel 1969, ha vinto i titoli del Grande Slam in Australia e Francia. Questa volta, riesce a vincere pure a Wimbledon battendo Billie Jean King con il punteggio di 14-12, 11-9 dopo una lunga lotta durata 2 ore. Vincendo lo US Open, poco dopo, conquista il secondo Grande Slam del tennis femminile e conferma il predominio degli australiani sul mondo del tennis dopo il Grande Slam di Rod Laver nel 1969. Gli australiani sono di nuovo in prima linea l'anno successivo, ma la Smith Court deve cedere il titolo alla sua connazionale Evonne Goolagong. Billie Jean King recupera finalmente il suo trono nel 1972. L'anno seguente, impegnata nella battaglia dei sessi, e pi\u00f9 in generale, per la sua lotta per il tennis femminile, vince la quarta corona di Wimbledon di fronte alla giovane promettente Chris Evert. Ci vuole solo un anno perch\u00e9 la Evert vinca il titolo, lo stesso anno del suo compagno Jimmy Connors. Nel 1975 Billie Jean King vince in rimonta sconfiggendo la Evert in semifinale e per 6-0, 6-1 la Goolagong in finale.\nIl dominio di Borg.\nL'anno 1976 ha visto l'arrivo dello svedese Bj\u00f6rn Borg a Wimbledon, gi\u00e0 due volte protagonista al Roland Garros, il cui gioco da fondo campo si adattava di pi\u00f9 alla terra battuta che all'erba. Tuttavia ci\u00f2 non gli impedisce di vincere il trofeo senza perdere un set e nonostante un infortunio agli addominali. Questo successo \u00e8 il primo di una serie di cinque titoli consecutivi. Batte cos\u00ec Vitas Gerulaitis in semifinale e Jimmy Connors in finale dopo due partite molto combattute che gli permettono di trionfare nell'edizione 1977, centenario del torneo. La battaglia tra i due giocatori per la supremazia nel tennis mondiale continua l'anno successivo, ma ancora una volta Borg trionfa. L'anno seguente, si trova ad affrontare un altro americano, Roscoe Tanner. Infine, nel 1980, conquista il suo quinto titolo dopo una partita mozzafiato contro John McEnroe (1-6, 7-5, 6-3, 6-7 (16-18), 8-6). Oltre a stabilire un record per titoli consecutivi a Wimbledon, Borg \u00e8 riuscito nell'impresa di vincere per tre anni di fila Roland Garros e Wimbledon (1978, 1979, 1980). Una performance che non era mai stata realizzata nell'era Open a causa delle differenze significative tra le due superfici e il breve tempo di adattamento che i giocatori di entrambi i tornei hanno. Infine, l'era svedese termina a Wimbledon nel 1981, quando McEnroe riusc\u00ec a vendicarsi di Borg. Due mesi pi\u00f9 tardi, dopo la quarta sconfitta nella finale degli US Open e dopo aver perso il suo posto come numero uno del mondo, Borg decide di concludere la sua carriera a soli 25 anni.\nMartina Navratilova alla conquista di Wimbledon.\nCon la vittoria del suo primo titolo a Wimbledon nel 1978, la giocatrice cecoslovacca Martina Navr\u00e1tilov\u00e1 inizia il suo dominio nel torneo. Con il suo Serve &amp; Volley, raro nelle donne, riesce a dominare sull'erba. L'americana Chris Evert vince il suo terzo titolo a Wimbledon nel 1981. Nel 1982, il torneo \u00e8 stato caratterizzato dal ritorno di Billie Jean King, che a 38 anni riesce ad arrivare alle semifinali dove viene battuta da Chris Evert. Quest'ultima non riesce a vincere in finale per la terza volta contro la Navratilova. Questo \u00e8 il primo di una stringa impressionante e senza precedenti di sei titoli consecutivi. Nel 1983, nel corso di un grande anno (16 tornei vinti su 17 giocati), la Navratilova domina la finale di Wimbledon contro Andrea Jaeger (6-3, 6-0). Nei due anni seguenti, La Navratilova e Chris Evert si contendono la supremazia del tennis femminile per la quinta e la sesta volta nella finale di Wimbledon. Entrambi gli scontri confermano solo il dominio della Navratilova sull'erba con altre due vittorie. Nel 1986, la Evert viene eliminata in semifinale da Hana Mandl\u00edkov\u00e1. Infine, nel 1987, la Navratilova batte il record di cinque titoli consecutivi stabilito da Suzanne Lenglen vincendo il suo sesto titolo consecutivo. In questa occasione eguaglia il record di otto titoli di Helen Wills Moody. In finale, si vendica della giovane Steffi Graf, che l'aveva battuta nella finale degli Open di Francia. Tuttavia, nonostante questa vittoria, la Navratilova comincia a sentire l'arrivo di una nuova generazione, con la perdita del suo posto di numero uno al mondo un paio di settimane pi\u00f9 tardi a favore della Graf. Durante questo stesso periodo la Navratilova riesce a vincere il doppio sette volte in triplice coppia (nel 1976 insieme a Evert nel 1979 con Billie Jean King, nel 1981-1984 e nel 1986 con Pam Shriver).\nAnni ottanta.\nDopo il suo trionfo su Borg, John McEnroe affronta un'altra icona del tennis, Jimmy Connors, che a 30 anni riesce a battere John dopo una finale conclusasi al quinto set. Tuttavia, ci vuole solo un anno perch\u00e9 McEnroe riconquisti il suo trono di Londra dopo la sua vittoria nella finale contro il sorprendente neozelandese Chris Lewis, numero 97 del mondo e primo giocatore non testa di serie da Wilhelm Bungert nel 1967 a raggiungere la finale di Wimbledon. L'anno seguente si conferma il predominio di McEnroe che domina letteralmente il mondo del tennis con 82 vittorie e solo tre sconfitte. McEnroe trionfa ancora a Wimbledon vincendo la finale per 6-1, 6-1, 6-2 contro Jimmy Connors. Tuttavia, l'era di McEnroe sta per finire con la nascita di una nuova generazione di tennisti. Il tedesco Boris Becker vince a Wimbledon a soli 17 anni e 227 giorni, diventando il pi\u00f9 giovane vincitore nella storia, il primo giocatore non testa di serie a vincere il torneo dopo l'introduzione delle teste di serie nel 1927 e il primo tedesco a vincere a Wimbledon. La potenza del tedesco \u00e8 particolarmente adatta all'erba di Wimbledon e gli permette di conservare il suo titolo nel 1986 contro il ceco Ivan Lendl.\nNonostante i suoi sforzi per dominare sull'erba, Ivan Lendl non riesce a vincere Wimbledon l'anno successivo e deve concedere un'altra sconfitta in finale all'australiano Pat Cash. Mai il giocatore ceco riuscir\u00e0 a vincere questa prova del Grande Slam. Il 1988 \u00e8 caratterizzato dal dominio di Mats Wilander che riesce a vincere l'Australian Open, il Roland Garros e gli US Open, ma esce nei quarti di finale a Wimbledon contro Miloslav Me\u010d\u00ed\u0159. Un altro svedese, Stefan Edberg, riesce a vincere a Wimbledon battendo in finale Becker, permettendo alla Svezia di vincere tutte le prove del Grande Slam del 1988. Nel 1989 Wimbledon \u00e8 stato il teatro della rivincita tra Becker e Edberg che si \u00e8 risolta a favore del primo. Infine, nel 1990, per la terza volta consecutiva, la conquista del trofeo vede opporsi Becker e Edberg. A vincere \u00e8 Stefan Edberg con il punteggio di 6-2, 6-2, 3-6, 3-6, 6-4. Nonostante un'altra finale giocata l'anno successivo contro Michael Stich e pi\u00f9 tardi, nel 1995, Becker non riuscir\u00e0 pi\u00f9 a vincere a Wimbledon.\nIl dominio della Graf.\nNel 1988 Steffi Graf \u00e8 riuscita a imporre il suo dominio nel tennis femminile battendo la Navratilova nella finale di Wimbledon. Questa \u00e8 la prima sconfitta della Navratilova sull'erba di Londra dopo aver perso in semifinale nel 1981. Al di l\u00e0 di questo successo, la Graf firma nello stesso anno una delle pi\u00f9 grandi imprese nella storia del tennis vincendo il \"Grande Slam d'Oro\". L'anno seguente, la Graf riesce ancora una volta a battere la Navratilova in finale. Tuttavia, l'americana riesce a vincere nel 1990 conquistando il suo nono titolo, battendo il record di Helen Wills Moody, e stabilendo un nuovo record che perdura ancora oggi. La Graf vince ancora anche nel 1991. Questa edizione \u00e8 particolarmente importante perch\u00e9 segnata dal ritiro di Monica Seles senza un apparente motivo valido dopo aver vinto l'Australian Open e Roland Garros. Questa assenza permette a Steffi Graf di riconquistare il posto di numero uno del mondo perso un paio di mesi prima. Nell'anno seguente la Graf e la Seles sono entrambe presenti al torneo. Quando si trovano in finale \u00e8 la tedesca a prevalere col punteggio di 6-2, 6-1. Anche in questo caso, Wimbledon \u00e8 l'unico torneo del Grande Slam che la Seles non riuscir\u00e0 mai a vincere. L'anno seguente, quando Monica Seles vede compromessa la sua carriera per una pugnalata ricevuta nel torneo di Amburgo, la Graf vince per la quinta volta contro Jana Novotn\u00e1, nonostante che quest'ultima stesse conducendo 4-1 nel terzo set e avesse avuto l'opportunit\u00e0 di guidare 5-1 prima essere sconfitta.\nNel 1994, la Graf arriva a Wimbledon con i favori del pronostico, ma perde contro Lori McNeil al primo turno. Questa \u00e8 la prima volta che il campione o la campionessa in carica e la prima testa di serie perde nel suo match di apertura. In finale \u00e8 Conchita Mart\u00ednez a vincere contro la trentasettenne Navratilova. Nonostante la sua delusione, Steffi Graf vince ancora due titoli a Wimbledon nel 1995 e nel 1996 contro Arantxa S\u00e1nchez Vicario. Nel 1997, il dominio della Graf finisce. A vincere \u00e8 la giovane Martina Hingis che sconfigge in finale Jana Novotn\u00e1. La Novotna si prende la sua rivincita l'anno successivo, eliminando la Hingis in semifinale e poi battendo la francese Nathalie Tauziat in finale. La Graf, battuta nel terzo turno, riuscir\u00e0 a raggiungere la finale nel 1999 alla sua ultima partecipazione. Tuttavia perder\u00e0 contro Lindsay Davenport.\nL'era Sampras.\nProprio come la maggior parte dei tornei su erba, Wimbledon \u00e8 il teatro dell'egemonia americana tra il 1992 e il 2000. Si inizia con la vittoria di Andre Agassi nel 1992. Questo successo \u00e8 sorprendente perch\u00e9 Agassi non \u00e8 uno specialista dell'erba e non aveva mai vinto un titolo del Grande Slam. Agassi non riuscir\u00e0 pi\u00f9 a vincere a Wimbledon lasciando la strada a Pete Sampras, che conquista il primo dei sette titoli a Londra nel 1993, dopo aver battuto Agassi nei quarti di finale e Jim Courier in finale. Negli anni successivi conferma il suo predominio sull'erba di Wimbledon: nel 1994 contro Ivanisevic, nel 1995 contro Boris Becker, nel 1997 contro C\u00e9dric Pioline, nel 1998 di nuovo contro Ivanisevic, nel 1999 contro Agassi e infine nel 2000 contro Patrick Rafter. In otto edizioni, Sampras ha perso una sola volta contro l'olandese Richard Krajicek nei quarti di finale dell'edizione 1996. Krajicek diventer\u00e0 il primo olandese a vincere un titolo del Grande Slam battendo MaliVai Washington. Con un totale di sette titoli a Wimbledon, Pete Sampras raggiunge William Renshaw e ottiene il record di numero di vittorie nel singolare maschile. Il record sar\u00e0 poi superato da Roger Federer nel 2017.\nDa Sampras a Federer.\nL'edizione del 2001 \u00e8 caratterizzata da un grande cambiamento. Infatti, gli organizzatori decidono di modificare la composizione dell'erba per renderla pi\u00f9 lenta. Pertanto, gli attaccanti, che finora avevano monopolizzato i titoli a Londra, vedono minacciato il loro predominio. Tuttavia, \u00e8 ancora uno specialista di questa scuola offensiva a vincere. Il croato Goran Ivani\u0161evi\u0107, gi\u00e0 tre volte finalista, riesce a vincere il torneo contro Patrick Rafter durante una finale spostata a luned\u00ec a causa della pioggia. Questa vittoria \u00e8 sorprendente perch\u00e9 \u00e8 il primo successo della Croazia e la prima vittoria nel torneo di una wildcard, data a Goran che occupava la 125\u00aa posizione nella classifica alla vigilia del torneo. Il quattro volte campione in carica e sette volte vincitore Pete Sampras \u00e8 a sua volta sconfitto agli ottavi dalla giovane speranza Roger Federer. L'americano \u00e8 ormai al crepuscolo della sua carriera. L'anno seguente perde contro George Bastl nel campo numero 2 famoso per essere soprannominato il \"cimitero dei campioni\". La finale del 2002 \u00e8 tra David Nalbandian e Lleyton Hewitt, due giocatori di fondo campo: a vincere \u00e8 l'australiano.\nIl dominio di Roger Federer.\nNel 2003 inizia il dominio di Roger Federer, che ha vinto il torneo per 8 volte (5 consecutive), l'ultimo nel 2017. Per conquistare la prima vittoria batte in finale Mark Philippoussis 7-65, 6-2, 7-63.\nNel 2004 lo svizzero sconfigge in finale Andy Roddick per 4-6, 7-5, 7-63, 6-4. L'anno successivo la finale \u00e8 ancora la stessa, e ancora una volta vince Federer, stavolta senza perdere un set, 6-2, 7-62, 6-4.\nIn finale nel 2006 si incontrano per la prima di tre finali consecutive Roger Federer e Rafael Nadal: i due daranno vita ad una delle pi\u00f9 grandi rivalit\u00e0 sportive della storia del tennis. Nella prima occasione si impone Federer, che vince in 4 set col punteggio di 6-0, 7-65, 62-7, 6-3. L'anno seguente a prevalere \u00e8 sempre lo svizzero di Basilea, che sconfigge il rivale di Manacor per 7-67, 4-6, 7-63, 2-6, 6-2.\nLe Sorelle Williams.\nLe sorelle Venus e Serena Williams, entrambe vincitrici di questo torneo (5 titoli Venus, 7 titoli Serena) sono le protagoniste degli anni duemila. Si sono incontrate in finale quattro volte: nel 2002, nel 2003, nel 2008 e nel 2009. Tra il 2000 e il 2010, solo nell'edizione del 2006 nessuna delle due \u00e8 arrivata in finale. Complessivamente hanno vinto 12 piatti d'argento in singolare e 6 coppe in doppio, e nel primo decennio del millennio hanno ceduto il titolo solo nel 2004 alla allora diciassettenne russa Marija \u0160arapova e nel 2006 alla francese Am\u00e9lie Mauresmo che sconfigge in finale Justine Henin per 2-6, 6-3, 6-4. Serena Williams torna a vincere il torneo nel 2012, battendo in finale Agnieszka Radwa\u0144ska e conquistando cos\u00ec il quinto titolo. Dopo due anni di assenza torna a conquistare il titolo nel 2015, battendo la sorpresa del torneo Garbi\u00f1e Muguruza e centrando cos\u00ec il sesto sigillo da campionessa. L'anno dopo Serena conferma il titolo, sconfiggendo in finale Angelique Kerber, ottenendo il settimo successo a Church Road. Le Williams raggiungono la finale anche dal 2017 al 2019, Venus nel 2017 viene sconfitta da Muguruza in due set, mentre Serena nei successivi due anni viene sconfitta rispettivamente da Kerber che vendica la sconfitta del 2016 e da Simona Halep.\nLa pi\u00f9 grande partita di tutti i tempi.\nNel 2008 a contendersi il titolo del singolare maschile a Wimbledon sono ancora Roger Federer e Rafael Nadal. Nadal era sempre uscito sconfitto nelle sfide del torneo di Londra, ma a Parigi nel torneo del Roland Garros lo spagnolo era sempre prevalso sullo svizzero, per 3 finali consecutive. Il 6 luglio 2008 Nadal vince i primi 2 combattuti set e tutti pensano che la partita sia quasi terminata quando Rafael sta per conquistare il 3\u00ba set, ma la pioggia interrompe il gioco. La partita riprende dopo qualche decina di minuti: Federer rientra in gara e vince il 3\u00ba parziale al tie-break. Nel 4\u00ba set Roger vince ancora al tie-break dopo una clamorosa rimonta che include l'annullamento di due match point e porta il conteggio dei set sul 2 pari. Federer sembra pi\u00f9 in condizione di Nadal, ma quando lo spagnolo sta per capitolare, ancora una volta la pioggia interrompe il gioco. Alla ripresa Nadal riprende in mano il gioco e si porta sul 6-6. Nel 5\u00ba set non \u00e8 previsto il tie-break, e la partita va avanti fino al 7-7. A questo punto lo spagnolo passa, andando avanti 8-7, e vincendo il set e l'incontro per 9-7. La partita \u00e8 durata complessivamente 4 ore e 48 minuti, ma per le varie interruzioni per pioggia si \u00e8 protratta dalle 3 del pomeriggio fino alle 10 e 30 di sera.\nIl ritorno di Federer.\nNel 2009, il detentore del titolo Rafael Nadal a sorpresa rinuncia a partecipare al torneo per un infortunio al ginocchio, e dopo la sua prima sconfitta della carriera all'Open di Francia per mano di Robin S\u00f6derling. Federer arriva ancora una volta in finale, dove affronta per la terza volta dopo il 2004 e il 2005 Andy Roddick, in un match molto combattuto protrattosi fino al 5\u00ba set, e vinto dallo svizzero col punteggio di 5-7, 7-6, 7-6, 3-6, 16-14.\n2010: la maratona Isner-Mahut.\nIl 24 giugno 2010 il match tra John Isner e Nicolas Mahut supera tutti i record della storia del tennis per durata dell'incontro, numero di games giocati e di ace conseguiti in un match. Dopo l'interruzione del primo giorno per mancanza di luce, l'incontro viene disputato fino a raggiungere il quinto set con 59 games per parte, ma viene nuovamente sospeso per lo stesso motivo. Alla fine vince Isner, 70 a 68 al quinto set, dopo pi\u00f9 di 11 ore di gioco. Precedentemente a questo incontro, il record di durata apparteneva alla sfida tra Pancho Gonzales e Charlie Pasarel.\nIl bis di Nadal e il primo successo di Djokovic.\nIl 2010 vede trionfare per la seconda volta Rafael Nadal, capace di imporsi 6-3 7-5 6-4 sul ceco Tom\u00e1\u0161 Berdych, che era riuscito nell'impresa di eliminare ai quarti di finale il campione uscente Roger Federer. Nel 2011, ancora una volta lo spagnolo riesce ad issarsi sino in finale, dove per\u00f2 \u00e8 costretto a cedere al serbo Novak \u0110okovi\u0107 con il punteggio di 6-4 6-1 1-6 6-3, che oltre al titolo toglier\u00e0 anche la prima posizione del ranking mondiale al rivale.\nI due centri di Kvitova e la sorpresa Bartoli.\nNel 2011, nel torneo femminile conquista il titolo Petra Kvitov\u00e1, alla prima vittoria in uno Slam, che supera in finale la Sharapova in due set. Nel 2013 \u00e8 invece a sorpresa Marion Bartoli che dopo la finale persa nel 2007, riesce ad imporsi su Sabine Lisicki che aveva eliminato la detentrice del torneo Serena Williams negli ottavi. Il 2014 \u00e8 ancora la Ceca ad alzare il trofeo pi\u00f9 importante, imponendosi sulla canadese Eugenie Bouchard in due set.\nFederer si prende scettro e record.\nIl dominio del ranking mondiale da parte di Djokovic dura un anno esatto, infatti nell'edizione 2012 il serbo viene eliminato in semifinale dal sei volte campione Roger Federer (6-3 3-6 6-4 6-3), che riuscir\u00e0 a impossessarsi del settimo trofeo (record assoluto condiviso con Pete Sampras e William Renshaw) ai danni della speranza britannica Andy Murray con il punteggio 4-6 7-5 6-3 6-4. Con questa vittoria Federer torna al primo posto del ranking mondiale, eguagliando e poi battendo definitivamente il 16 luglio di tale anno il record di settimane alla posizione numero 1 precedentemente posseduto da Pete Sampras (286). In questa occasione Federer stabilisce anche il record assoluto di finali disputate (8) nell'era Open.\nMurray fa felice la Gran Bretagna.\nNel 2013, dopo 77 anni, un giocatore britannico ritorna a vincere Wimbledon; l'ultimo era stato Fred Perry nel 1936. Andy Murray, approfittando delle uscite premature di Federer e Nadal, batte in finale il n\u00ba 1 del mondo Novak \u0110okovi\u0107 con il punteggio di 6-4 7-5 6-4.\nIl secondo e terzo successo di Djokovic.\nDopo il 2011, Novak \u0110okovi\u0107 torna al successo sull'erba londinese nel 2014, trionfando su Roger Federer al termine di una partita combattuta, finita dopo cinque set con il punteggio di 6-7 6-4 7-6 5-7 6-4. Era dall'Australian Open 2013 che il serbo non vinceva in uno Slam, mentre per lo svizzero si tratta della venticinquesima finale conquistata in un Major; l'ultima risaliva a Wimbledon 2012. Nel 2015 Djokovi\u0107 ottiene il terzo successo battendo in finale nuovamente Roger Federer. La partita \u00e8 durata quattro set, dal punteggio di 7-6 6-7 6-4 6-3.\nAncora Andy Murray.\nIl 2016 \u00e8 un altro anno fortunato sull'erba per il tennista scozzese, che riesce a trionfare per la seconda volta allo slam londinese, dopo quella del 2013. Il torneo di Murray inizia con la vittoria su Liam Broady, con il punteggio di 6-2 6-3 6-4. Al secondo turno sconfigge agilmente, con il punteggio di 6-3 6-2 6-1 il taiwano Lu Yen-Hsun. Successivamente batte l'australiano John Millman con il punteggio di 6-3 7-5 6-2. Al quarto turno \u00e8 messo alla prova dalla testa di serie numero 15 del torneo, l'australiano Nick Kyrgios, che supera ancora in tre set per 7-5 6-1 6-4. Raggiunti i quarti di finale vince contro Jo-Wilfried Tsonga dopo una durissima partita, che termina con lo score di 7-6(12-10) 6-1 3-6 4-6 6-1 per lo scozzese. In semifinale sconfigge la testa di serie numero 10, il ceco Tom\u00e1\u0161 Berdych con l'agevole punteggio di 6-3 6-3 6-3. In finale incontra Milos Raonic; Murray vince in tre set con il punteggio di 6-4 7-6(7-3) 7-6(7-2).\nL'ottavo sigillo di Federer.\nNel 2017 si vive un vero e proprio ritorno al passato con i primi due slam nelle mani di Federer e Nadal. A Wimbledon la storia si ripete ancora con lo svizzero che conquista il suo ottavo titolo, stabilendo il nuovo record del maggior numero di titoli vinti in singolare maschile a Wimbledon (8), battendo in finale Marin Cilic (6-3 6-1 6-4). Per Federer si \u00e8 trattato anche del diciannovesimo slam in carriera, anche questo record assoluto in singolare maschile.\nQuarto, quinto e sesto titolo per Djokovic.\nNel 2018 e nel 2019 conquista il titolo Djokovic per la quarta e quinta volta superando rispettivamente Kevin Anderson in tre veloci set e Federer in una battaglia di quasi cinque ore, salvando anche match point.\nIl tennista serbo si ripete nel 2021 sconfiggendo in finale Matteo Berrettini (prima italiano in una finale a Wimbledon) in quattro set.\nEventi.\nCi sono cinque eventi principali a Wimbledon: singolare maschile, singolare femminile, doppio maschile, doppio femminile e doppio misto. In aggiunta esiste un torneo junior con quattro categorie: singolare e doppio maschile e femminile.\nInfine esiste un torneo ad inviti in quattro categorie: doppio maschile over35, doppio maschile over45, doppio femminile over35 e doppio maschile in carrozzina.\nLe partite dei tornei doppio e singolare maschile sono al meglio dei cinque set, tutte le altre al meglio dei tre. Tutti i tornei sono ad eliminazione diretta; sfuggono a questa regola i doppi over35 e over45, che prevedono un girone all'italiana.\nFino al 1921 era in vigore il cosiddetto Challenge Round, vale a dire che i vincitori dell'edizione precedente, eccetto che per i tornei di doppio femminile e misto, venivano ammessi direttamente alla finale. Questo consent\u00ec ad alcuni atleti di vincere numerose edizioni consecutive, in quanto affrontavano avversari stanchi per aver giocato in tutti i turni precedenti.\nI campi.\nIl campo principale viene chiamato \"Centre Court\" ed \u00e8 li che si svolgono sempre gli incontri finali del torneo; attualmente pu\u00f2 ospitare spettatori tutti seduti. A causa della natura imprevedibile del tempo britannico durante il torneo, un tetto retraibile \u00e8 stato installato ed utilizzato a partire dall'edizione del 2009: eviter\u00e0 interruzioni molto lunghe del torneo ma sar\u00e0 necessaria comunque una pausa per far s\u00ec che esso ricopra completamente sia la superficie di gioco che gli spalti. Questo tetto \u00e8 stato sfruttato per la prima volta il 29 giugno 2009, quando l'incontro degli ottavi femminili tra Dinara Safina e Am\u00e9lie Mauresmo \u00e8 stato interrotto da un acquazzone nel corso del secondo set ma \u00e8 potuto riprendere dopo meno di tre quarti d'ora.\nIl Campo N. 1 fu soggetto a una notevole ristrutturazione nel 1997; era in origine adiacente al \"Centre Court\" ma venne sostituito da una nuova arena con un maggior numero di posti per gli spettatori. Come il Centre Court, anche il campo N. 1 ospita alcuni degli incontri pi\u00f9 importanti, come i quarti di finale del torneo di singolo.\nIl vecchio Campo N. 2, demolito e ricostruito dopo l'edizione 2008, portava il soprannome de \"Il cimitero dei campioni\" poich\u00e9 era l\u00ec che, nel corso degli anni, molti dei tennisti pi\u00f9 quotati e favoriti per la vittoria del torneo subirono sconfitte inaspettate, soprattutto nei primi turni.\nTradizioni.\nVerde e viola sono i colori tradizionali del torneo di Wimbledon. Le giocatrici donne vengono sempre appellate con \"Miss\" o \"Mrs\" durante il gioco (ad esempio quando il giudice di sedia dichiara il punteggio). I professionisti uomini invece vengono indicati solo con il cognome, mentre i dilettanti sono chiamati col titolo \"Mr.\".\nDurante il torneo, un falcone di nome Finnegan sorvola i campi alle nove di mattina per oltre un\u2019ora prima dell\u2019apertura dei cancelli per allontanare i piccioni, che potrebbero distrarre i giocatori.\nIl torneo inizia ogni anno sei settimane prima del primo luned\u00ec di agosto e dura due settimane. Tradizionalmente non si gioca nella \"middle Sunday\": per quattro volte nella storia del torneo (l'ultima nel 2016) la pioggia ha costretto a giocare in quel giorno. Tutti gli incontri degli ottavi di finale singolare e doppio (maschile e femminile) e doppio misto vengono quindi disputati nel \"manic Monday\", ovvero il luned\u00ec della seconda settimana.\nDurante la prima settimana si disputano i primi turni del tabellone, mentre nella seconda tocca a ottavi, quarti, semifinali e finale.\nI giocatori e le giocatrici devono indossare divise e scarpe di colore bianco in onore alla tradizione dei primi giocatori inglesi, che utilizzavano quel colore in segno di eleganza, poca vistosit\u00e0 e perch\u00e9 era quello che mascherava meglio la sudorazione durante il gioco. Accenni o dettagli di altri colori sono tuttavia accettati, purch\u00e9 minimi.\nPremi per i vincitori.\nIl vincitore del singolo maschile riceve una coppa in argento dorato alta pi\u00f9 di 45 centimetri. Il trofeo del singolare femminile \u00e8 un vassoio d'argento, di quasi 51 centimetri di diametro, comunemente chiamato \"Rosewater Dish\" o il \"Venus Rosewater Dish\"; trofei vengono consegnati anche ai vincitori degli altri eventi.\nDal 2007 il torneo di Wimbledon prevede un montepremi uguale sia per il torneo maschile che quello femminile.\nVincitori.\nDi seguito i rimandi agli elenchi dei vincitori del Torneo di Wimbledon:\nTennisti pi\u00f9 vittoriosi.\n\"In\" grassetto \"i tennisti ancora in attivit\u00e0\"\nTenniste pi\u00f9 vittoriose.\n\"In\" grassetto \"le tenniste ancora in attivit\u00e0\""}
{"id": "27281", "revid": "2730", "url": "https://it.wikipedia.org/wiki?curid=27281", "title": "Albo d'oro del singolare maschile del torneo di Wimbledon", "text": "Questo \u00e8 un elenco dei vincitori del singolare maschile del Torneo di Wimbledon. Il torneo non si \u00e8 svolto dal 1915 al 1918 e dal 1940 al 1945 a causa delle due guerre mondiali e nel 2020 a causa della pandemia di COVID-19.\nAlbo d'oro.\nVittorie per tennista.\n\"Aggiornato al 2021\""}
{"id": "27282", "revid": "125677328", "url": "https://it.wikipedia.org/wiki?curid=27282", "title": "Albo d'oro del singolare femminile del torneo di Wimbledon", "text": "Questo \u00e8 un elenco delle vincitrici del singolare femminile al Torneo di Wimbledon. Il torneo non si \u00e8 svolto dal 1915 al 1918 e dal 1940 al 1945 a causa delle due guerre mondiali e nel 2020 a causa della pandemia di COVID-19."}
{"id": "27289", "revid": "767487", "url": "https://it.wikipedia.org/wiki?curid=27289", "title": "Network processor", "text": "I network processors (processori di rete) sono dei microprocessori caratterizzati dal possedere un set di istruzioni (insieme delle istruzioni ammesse) specifico per il networking. Appartengono alla famiglia degli ASIP (Application Specific Instruction Processor) e sono caratterizzati da grossa versatilit\u00e0 e da ottime prestazioni (throughput elevato)."}
{"id": "27290", "revid": "1870058", "url": "https://it.wikipedia.org/wiki?curid=27290", "title": "Grande Slam (tennis)", "text": "Nel tennis, sia in ambito maschile sia in quello femminile, il termine Grande Slam (mutuato dal gioco del bridge, che designa il colpo massimo realizzabile) indica la vittoria, nello stesso anno, dei quattro tornei pi\u00f9 importanti al mondo. Questi sono:\nQuesti tornei sono riconosciuti come i \"Tornei del Grande Slam\", oppure semplicemente come \"Slam\" o \"Major\", e sono organizzati dalle prime (e uniche sino al 1974) nazioni che avevano vinto la Coppa Davis (Stati Uniti, Regno Unito, Australia e Francia). Da quando la federazione internazionale ha istituito la cosiddetta Era Open, accettando i tennisti professionisti che prima disputavano i campionati professionali di tennis, essi rappresentano di fatto i tornei principali o pi\u00f9 rilevanti dell'anno, essendo riconosciuti come veri e propri campionati mondiali in virt\u00f9 della partecipazione di diritto di tutti i giocatori meglio classificati, nonch\u00e9 del valore dei premi in denaro offerti e dei punti assegnati per la classifica generale.\nStoria.\nSecondo quanto riportato in \"Total Tennis: The Ultimate Tennis Encyclopedia\" di Bud Collins, il termine \"Grand Slam\" applicato al tennis sarebbe stato usato per la prima volta dal giornalista del New York Times John Kieran. Nel capitolo sull'anno 1933, Collins scrisse, infatti, che dopo la vittoria dell'australiano Jack Crawford all'Australian Open, Roland Garros e Wimbledon, la vittoria dell'US Open avrebbe rappresentato un risultato eccellente. Kieran, giocatore di bridge, scrisse: \"Se Crawford vincesse, sarebbe come segnare un grande slam nel bridge\". Il tennista australiano vinse due set della finale contro Fred Perry, dopo aver perso il primo, ma alla fine, forse indebolito dal caldo, fu sconfitto. Si narra anche che Crawford, nella piena osservanza del galateo tennistico dell'epoca, durante la pausa allora prevista dopo i primi tre set di gioco, bevve un bicchiere di brandy; alcuni attribuiscono all'incauto gesto il tracollo che egli sub\u00ec nei restanti due set (0-6, 1-6). Secondo altre versioni, tuttavia, il termine giornalistico sarebbe stato invece mutuato dal gergo del golf \u2014 come quando, nel 1930, esso fu utilizzato per magnificare la vittoria di tutti i \"Major\" dell'epoca da parte di Bobby Jones \u2014 e poi usato per la prima volta in ambito tennistico dall'editorialista sportivo Alan Gould nel luglio del 1933, in leggero, seppur evidente, anticipo sul collega John Kieran. Dal tennis l'espressione \"Grand Slam\" fu successivamente incorporata anche in altri sport, proprio per descrivere un'impresa di pari portata.\nGrande Slam.\nNoto in inglese come \"Calendar Grand Slam\", designa la vittoria di tutti e quattro i tornei nello stesso anno solare.\nGrande Slam virtuale.\nChiamato anche \"Piccolo Slam\", designa la vittoria di tutti e quattro i tornei consecutivamente, ma non nello stesso anno solare, bens\u00ec in due consecutivi. \nCareer Grand Slam.\nConsiste nell'aver vinto almeno una volta in carriera tutti e quattro i tornei dello Slam. Questa impresa \u00e8 riuscita a otto uomini e a dieci donne nel singolo. Solo quattro giocatori (Novak \u0110jokovi\u0107, Rafael Nadal, Rod Laver e Roy Emerson) e cinque giocatrici (Margaret Smith Court, Serena Williams, Steffi Graf, Martina Navratilova e Chris Evert) sono riusciti a vincere almeno due volte ciascun torneo dello Slam.\nGrande Slam d'Oro.\nIl termine Grande Slam d'Oro (\"Career Golden Slam\") indica la vittoria dei quattro tornei del Grande Slam e della medaglia d'oro ai Giochi olimpici estivi. Due uomini e due donne (curiosamente due di questi sono anche sposati tra loro: Agassi e Graf) sono riusciti in questa impresa: Rafael Nadal, Andre Agassi, Serena Williams e Steffi Graf, la quale \u00e8 anche l'unica atleta ad aver ottenuto un tale risultato nello stesso anno solare (1988), traguardo ancora mai raggiunto nel circuito maschile. Va, tuttavia, evidenziato che per molti anni il tennis fu escluso dalle discipline olimpiche (ritorn\u00f2 proprio a Seul nel 1988) e, pertanto, diversi grandi campioni del passato non poterono tentare questo prestigioso traguardo.\nDoppio.\nSerena Williams \u00e8 l'unica tennista ad essere riuscita a vincere il Grande Slam d'Oro in due specialit\u00e0 diverse, nel singolo e nel doppio insieme alla sorella Venus. Va rilevato che anche Esther Vergeer \u00e8 riuscita a raggiungere questo risultato per quel che riguarda i tornei di doppio degli atleti con disabilit\u00e0; nel singolo l'olandese ha vinto pi\u00f9 volte tutti gli Slam e la medaglia d'oro alle Paralimpiadi, ma, poich\u00e9 la specialit\u00e0 del singolo in carrozzina non \u00e8 prevista nel Torneo di Wimbledon, ella non ha potuto completare il \"Career Golden Slam\" in singolo. Dylan Alcott nel 2021 riesce a completare il Grande Slam d'Oro nella specialit\u00e0 nel Quad singolare, si tratta del primo uomo a riuscirci.\nSuper Slam.\nConsiste nell'aver ottenuto almeno una vittoria in tutte e dodici le prove del Grande Slam (singolo, doppio e doppio misto in tutti e quattro i tornei). Solo tre donne sono riuscite nell'impresa: Martina Navr\u00e1tilov\u00e1, Margaret Smith Court e Doris Hart.\nMartina Navr\u00e1tilov\u00e1 complet\u00f2 l'impresa nel 2003, quand'era quasi quarantasettenne, aggiudicandosi il doppio misto agli Australian Open 2003.\nMargaret Smith Court ci riusc\u00ec, anche se non tutti i tornei furono vinti nell'Era Open. La Court, dopo il 1968, riusc\u00ec a vincere tutti i tornei tranne il doppio misto in Australia. Tuttavia, in questa specialit\u00e0 (che la vide gi\u00e0 vincitrice dal 1963 al 1965) raggiunse una finale mai giocata durante gli Australian Open 1969. \nDoris Hart, grande tennista degli anni cinquanta, riusc\u00ec a vincere ogni torneo nelle tre diverse specialit\u00e0 anche se si tennero prima dell'Era Open.\nClassifica per vittorie.\nTitoli in singolo.\nSono riportati, di seguito, i tennisti vincitori di almeno 4 prove dello Slam, e le tenniste vincitrici di almeno 5 prove dello Slam.\nSono evidenziati in grassetto i tennisti e le tenniste ancora in attivit\u00e0.\nCombinata.\nSono evidenziati in grassetto i tennisti e le tenniste ancora in attivit\u00e0.\nLegenda:"}
{"id": "27291", "revid": "1367", "url": "https://it.wikipedia.org/wiki?curid=27291", "title": "Processori di rete", "text": ""}
{"id": "27294", "revid": "93556", "url": "https://it.wikipedia.org/wiki?curid=27294", "title": "Banner", "text": "Nel web, un banner (\"web banner\" o \"banner ad\", dall'inglese \"banner\" che letteralmente significa bandiera, vessillo o striscione) \u00e8 una forma di pubblicit\u00e0 che consiste in una immagine a striscia, spesso posta all'inizio di una pagina web di un rispettivo sito web. I banner web funzionano allo stesso modo degli annunci pubblicitari tradizionali: notificano ai consumatori il prodotto o servizio e presentano i motivi per cui il consumatore dovrebbe scegliere il prodotto in questione, un fatto documentato per la prima volta su HotWired nel 1996 dai ricercatori Rex Briggs e Nigel Hollis. I banner web si differenziano per il fatto che i risultati delle campagne pubblicitarie possono essere monitorati in tempo reale e possono essere mirati agli interessi dello spettatore.\nDescrizione.\nIl banner \u00e8 una delle forme pubblicitarie pi\u00f9 diffuse su internet ed \u00e8 una strategia di marketing. Questa forma di messaggio promozionale consiste nell'inserire un annuncio su una pagina web. Un banner pu\u00f2 essere \"statico\" (quando va fruito cos\u00ec com'\u00e8) oppure \"attivo\" o \"interattivo\" (quando consente, una volta cliccato, di raggiungere un'altra pagina web).\nIl messaggio \u00e8 costituito da un'immagine (GIF, JPEG), programmi JavaScript o applicazioni multimediali sviluppate in Java, ShockWave Flash o Flash (obsoleto dal 31 dicembre 2020), che spesso comprendono suoni o animazioni per attrarre un maggior numero di utenti. Tali immagini hanno spesso una forma molto allungata, in alcuni casi alta e stretta, in altri larga e bassa. Queste immagini sono spesso collocate in pagine web di interesse, come giornali online o risorse web.\nIl banner web viene mostrato quando la pagina che lo contiene viene aperta da un browser. Questo evento viene definito in gergo tecnico \"impression\". Sempre in linguaggio tecnico il click del mouse dell'utente sul banner, viene definito \"click through\".\nMolti banner si basano su sistemi a pagamento basati sul click-through rate. Quando l'azienda pubblicizzata rileva il numero di click effettuati sul banner, invia una somma di denaro all'ospitante (generalmente 0,05 o 0,10 \u20ac). Questo \u00e8 quindi il metodo col quale la maggior parte dei siti web si autofinanzia.\nLa funzione dei banner web \u00e8 la medesima dei sistemi classici di promozione:\ninformare gli utenti dell'esistenza di un prodotto o di un servizio e proporre le motivazioni per le quali l'utente dovrebbe acquistare il prodotto, ma i banner si differenziano per il fatto che i risultati della campagna pubblicitaria sono consultabili in tempo reale e possono essere rivolti ad un pubblico realmente interessato.\nQuesto strumento pubblicitario ha avuto una decisa evoluzione negli ultimi anni ed \u00e8 sempre pi\u00f9 considerato come complemento di campagne pubblicitarie pi\u00f9 ampie. Sono anche stati istituiti diversi premi dedicati all'interno di concorsi pubblicitari.\nCon la nascita di HTML5 e CSS3 i banner sono creati sostituendo Adobe Flash con animazioni, transizioni ed effetti vari.\nAttraverso linguaggi lato server come ASP.NET e PHP si possono creare banner che raccolgono i dati degli utenti tramite form.\nAdvergame.\nIl termine advergame \u00e8 un acronimo tra le parole inglesi \"advertising\" e \"game\", ovvero \u201cpubblicit\u00e0\u201d e \u201cgioco\u201d. Si tratta di videogiochi realizzati appositamente per comunicare messaggi pubblicitari, sviluppare la brand awareness e generare traffico verso i siti commerciali. Alcuni banner sono costruiti come advergames in modo da far \"giocare\" l'utente.\nIn TV.\nCon l'espandersi di internet anche la televisione ha iniziato ad utilizzare i banner pubblicitari durante le trasmissioni televisive. Alcune Smart TV permettono di disabilitare i banner pubblicitari.\nUtilizzo non pubblicitario.\nL'uso dei banner web non \u00e8 limitato alla pubblicit\u00e0 online. Le \"hero images\" sono esempi diffusi di applicazione non pubblicitaria di banner web. I banner di questo tipo costituiscono una parte ampia del design del sito web e sono tipicamente utilizzati per ragioni estetiche. Le hero images sono rappresentate da foto, grafica o video di grandi dimensioni posizionati nelle sezioni prominenti di un sito web.\nAdblock.\nMolti navigatori sono disturbati dalla presenza dei banner, poich\u00e9 distraggono dal contenuto della pagina web e consumano parte della banda di connessione. Le ultime versioni dei browser includono al loro interno plug-in in grado di bloccare la comparsa dei banner e dei pop-up all'interno dei siti web visitati. Un altro metodo per eliminare la presenza dei banner \u00e8 quello di utilizzare un proxy server abilitato al blocco della pubblicit\u00e0. AdBlock \u00e8 un'estensione creata dallo statunitense Michael Gundlach per il blocco della pubblicit\u00e0 e il filtraggio dei contenuti per i browser Google Chrome, Firefox, Opera, Safari ed Edge. AdBlock permette agli utenti di impedire che siano visualizzati alcuni elementi della pagina, come le pubblicit\u00e0 online che spesso intasano la navigazione. Con questa estensione molti banner possono essere non visibili agli utenti.\nBanner mirati.\nAttraverso servizi di marketing mirato come Google Adsense i banner possono variare a seconda dell'utente che visualizza il sito web in cui il banner \u00e8 posizionato.\nScambio banner.\nUna rete di scambio banner consiste in una serie di siti web in cui i partecipanti visualizzano banner pubblicitari in cambio di crediti che vengono convertiti (utilizzando un tasso di cambio predeterminato) in annunci da visualizzare su altri siti. Il concetto semplificato alla base di uno scambio banner \u00e8 \"Mostrer\u00f2 i tuoi banner sul mio sito se tu mostri i miei banner sul tuo sito\".\nBanner sul mobile.\nI banner su mobile (sui video, sulle app gratuite e nelle pagine web responsive) possono non essere gli stessi che sulle stesse pagine e sugli stessi video su desktop, poich\u00e9 in dimensione ridotta possono non funzionare e/o essere visualizzati con chiarezza.\nDimensioni.\nLe dimensioni dei banner web seguono solitamente misure standardizzate, espresse in pixel. Ne esistono numerosi tipi:"}
{"id": "27316", "revid": "120530637", "url": "https://it.wikipedia.org/wiki?curid=27316", "title": "Neoprene", "text": "Il neoprene \u00e8 la denominazione commerciale dell'azienda \"DuPont Performance Elastomers\" per una famiglia di gomme sintetiche basate sul policloroprene (forma polimerica del cloroprene).\nIl neoprene \u00e8 stato inventato nel 1930 dagli scienziati Arnold Collins e Wallace Carothers dell'azienda DuPont dopo che il Elmer K. Bolton dei laboratori DuPont assistette ad una conferenza di Julius Arthur Nieuwland, professore di chimica alla University of Notre Dame.\nLa ricerca di Nieuwland era focalizzata sulla chimica dell'acetilene e durante il corso del suo lavoro produsse l'acetilene divinilico, una gelatina che si consolida in un composto elastico simile alla gomma una volta passato sopra il dicloruro di zolfo. Dopo che DuPont compr\u00f2 i diritti di brevetto dall'Universit\u00e0, Wallace Carothers di DuPont assunse la direzione dello sviluppo commerciale della scoperta di Nieuwland in collaborazione con Nieuwland stesso. Le ricerche alla DuPont si concentrarono sull'acetilene monovinilico e fece reagire la sostanza con il gas dell'acido cloridrico, producendo il cloroprene.\nIl neoprene (originalmente denominato duprene) \u00e8 stato il primo residuo della gomma sintetica prodotto a larga scala. Esso appartiene alla famiglia degli elastomeri di sintesi (ovvero delle gomme sintetiche) e si presenta come una gomma porosa, la cui massa \u00e8 costituita da cellule gassose uniformemente distribuite. Le principali caratteristiche sono l'elasticit\u00e0, la resistenza al taglio e allo schiacciamento, la resistenza all'invecchiamento atmosferico e al calore, e inoltre risulta essere inerte verso molti agenti chimici, oli e solventi. Per questi motivi trova importanti applicazioni nel campo dell'industria chimica, automobilistica, nautica, e nella realizzazione di raccordi, guarnizioni, rivestimenti protettivi e indumenti (ad esempio, mute subacquee)."}
{"id": "27331", "revid": "92723", "url": "https://it.wikipedia.org/wiki?curid=27331", "title": "Tavola degli integrali definiti", "text": "Questa pagina contiene una tavola degli integrali definiti.\nPer altri integrali vedi le tavole di integrali.\nEsistono molte funzioni integrabili la cui primitiva non si pu\u00f2 esprimere in forma chiusa, cio\u00e8 con un'espressione costruita con funzioni note. Tuttavia alcuni integrali definiti di queste funzioni possono essere espressi in forma chiusa. La prima sezione di questa pagina ne presenta alcuni esempi di uso comune.\nAlcuni integrali definiti con funzione integranda dipendente da parametri individuano funzioni di tali parametri che presentano elevato interesse e che quindi conviene considerare come funzioni speciali caratterizzate da un simbolo e un nome: le definizioni di alcune di queste funzioni costituiscono la seconda sezione di questa pagina.\nIntegrali generalizzati pi\u00f9 comuni.\n ^{\\frac{1}{2}} e^{-i 2 \\pi f t}\\mathrm {d} t = [\\frac{e^{-i 2 \\pi f t}}{-i 2 \\pi f}]_{t=-\\frac{1}{2}}^{t=\\frac{1}{2}}=&lt;/math&gt;\nformula_14\ndove l'ultima relazione \u00e8 stata desunta dalla formula di Eulero, secondo cui formula_15\nSi \u00e8 quindi dimostrato che la trasformata di Fourier di formula_16 \u00e8 formula_17.\nSecondo la propriet\u00e0 della dualit\u00e0 della trasformata di Fourier, risulta che se formula_18 allora formula_19. Pertanto la trasformata di Fourier di formula_20 \u00e8 formula_21, ma la funzione formula_22 \u00e8 pari, di conseguenza formula_23, pertanto la trasformata di Fourier di formula_24 \u00e8 la funzione formula_25.\nRicordando la propriet\u00e0 enunciata inizialmente, risulta\nformula_26\nFunzioni speciali da integrali trigonometrici e iperbolici.\nIntegral seno e variante:\nIntegral coseno e varianti:\nIntegral seno iperbolico:\nIntegral coseno iperbolico:\nBibliografia.\nISBN 2881240976 "}
{"id": "27335", "revid": "2028514", "url": "https://it.wikipedia.org/wiki?curid=27335", "title": "Costante di Eulero-Mascheroni", "text": "La costante di Eulero-Mascheroni \u00e8 una costante matematica, usata principalmente nella teoria dei numeri e nell'analisi matematica. \u00c8 definita come limite della differenza tra la serie armonica\ntroncata e il logaritmo naturale:\ndove formula_2 \u00e8 l'ennesimo numero armonico. La sua valutazione approssimata \u00e8:\nNon \u00e8 noto se formula_4 sia un numero razionale o meno. Tuttavia, se si suppone che formula_4 sia razionale, l'analisi in frazioni continue dimostra che il suo denominatore ha pi\u00f9 di 10242080 cifre.\nLe costanti di Stieltjes sono una generalizzazione di tale costante.\nRappresentazione integrale.\nLa costante pu\u00f2 essere definita in pi\u00f9 modi attraverso gli integrali:\nAltri integrali collegati con formula_14 sono:\nSviluppo in serie.\nLa Costante di Eulero-Mascheroni si pu\u00f2 esprimere tramite molte serie:\n\u00c8 notabile la serie trovata da Vacca nel 1910:\nEssa si generalizza in\nper ogni intero formula_23.\nCollegamento con le funzioni speciali.\nLa Costante di Eulero-Mascheroni \u00e8 collegata con molte funzioni speciali come la funzione zeta di Riemann, la funzione gamma e la funzione digamma.\nPresenza in teoria dei numeri.\nLa costante di Eulero-Mascheroni compare spesso in teoria dei numeri, ad esempio collegata ai numeri primi\nnoto come terzo teorema di Mertens. Nel problema dei divisori di Dirichlet\nInoltre,\ndove formula_30 e formula_31 sono rispettivamente il numero di 1 e di 0 nell'espansione binaria di formula_32 (Sondow 2005)."}
{"id": "27336", "revid": "79703", "url": "https://it.wikipedia.org/wiki?curid=27336", "title": "Microsoft Foundation Classes", "text": " \nMicrosoft Foundation Classes, meglio conosciuta con l'acronimo MFC, \u00e8 una libreria di classi C++ prodotta da Microsoft con lo scopo di incapsulare le Windows API. \u00c8 definita una classe per ciascun oggetto di Windows dotato di handle, e anche per le finestre predefinite e per i controlli comuni (\"common controls\").\nDescrizione.\nMFC \u00e8 stata introdotta nel 1992 per essere usata con le versioni a 16 bit di Windows, come parte del tentativo di Microsoft di guadagnare quote di mercato nell'area degli strumenti di sviluppo, ed \u00e8 stata progettata per essere una sorta di rassegna delle potenzialit\u00e0 del linguaggio di programmazione C++. In quel tempo infatti il C++ aveva appena iniziato a sostituire il linguaggio C nello sviluppo di software commerciale, e Microsoft aveva da poco aggiunto il supporto del C++ al suo compilatore C.\nPi\u00f9 o meno nello stesso periodo venne lanciato da Borland un prodotto concorrente denominato Object Windows Library (OWL), inserito nel compilatore Turbo C di Borland. Siccome aveva una struttura object oriented superiore, OWL per un certo periodo ebbe pi\u00f9 successo di MFC, tuttavia perse quote di mercato quando i suoi aggiornamenti mancarono di supportare le nuove caratteristiche di Windows, ed in seguito non venne pi\u00f9 prodotto.\nQuando MFC venne introdotta, le potenze di calcolo e la memoria disponibile nei computer erano risorse limitate. Per questo motivo Microsoft decise per la gestione dei messaggi di windows di non avvalersi delle \"funzioni virtuali\", uno dei meccanismi pi\u00f9 potenti offerti dal C++ ma fonte di un discreto overhead, e di utilizzare al loro posto una speciale sintassi basata su macro. Siccome per\u00f2 le macro non dispongono di un sufficiente controllo dei tipi da parte del compilatore, il loro uso \u00e8 stato spesso fonte di bug. Oltre alle code di messaggi, anche la serializzazione e la gestione delle eccezioni furono basate su macro anzich\u00e9 su caratteristiche native del C++ che proprio per questo tardarono ad affermarsi negli anni. Queste caratteristiche sono ancora presenti nelle versioni attuali di MFC.\nDa un punto di vista pratico, lo sviluppo di programmi Windows con MFC risulta molto pi\u00f9 rapido e semplificato rispetto all'uso diretto delle Windows API, anche se la loro conoscenza \u00e8 quasi indispensabile per un programmatore MFC a causa della poca astrazione introdotta dalla libreria di classi. Uno dei vantaggi maggiori deriva dal fatto che gli handle degli oggetti vengono gestiti automaticamente dalla libreria e chiusi quando gli oggetti vengono distrutti.\nPer lungo tempo MFC \u00e8 stata promossa da Microsoft come il proprio strumento di punta nello sviluppo di applicazioni commerciali. Gi\u00e0 con l'avvento di Visual Basic per\u00f2, MFC inizi\u00f2 a declinare perch\u00e9 sembr\u00f2 che C++ e MFC fossero troppo complesse per molti programmatori. Pi\u00f9 recentemente, la nascita della piattaforma .NET ha condannato ad un ruolo di nicchia MFC anche se Microsoft ne ha confermato il supporto, almeno per il futuro prossimo."}
{"id": "27337", "revid": "599013", "url": "https://it.wikipedia.org/wiki?curid=27337", "title": "Mfc", "text": ""}
{"id": "27356", "revid": "547034", "url": "https://it.wikipedia.org/wiki?curid=27356", "title": "Object Windows Library", "text": "Object Windows Library, meglio conosciuta con l'acronimo OWL, \u00e8 una libreria di classi C++ prodotta da Borland con lo scopo di incapsulare le Windows API.\nOWL fu lanciata da Borland per il proprio compilatore Borland C++ pi\u00f9 o meno nello stesso periodo in cui Microsoft aveva rilasciato un prodotto concorrente denominato Microsoft Foundation Classes. Siccome OWL aveva una struttura object oriented superiore rispetto alla libreria di Microsoft, per un certo periodo ebbe un successo maggiore, tuttavia perse quote di mercato quando i suoi aggiornamenti mancarono di supportare le nuove caratteristiche di Windows, ed in seguito non venne pi\u00f9 prodotta. Attualmente un gruppo indipendente (OWLNext team) si occupa di aggiornarla e di fornire nuove funzionalit\u00e0."}
{"id": "27361", "revid": "1718925", "url": "https://it.wikipedia.org/wiki?curid=27361", "title": "Processo (informatica)", "text": "Il processo in informatica \u00e8 un'entit\u00e0 dinamica caricata su memoria RAM generata da un programma: identificato da un codice univoco chiamato PID, pi\u00f9 precisamente, esso \u00e8 una sequenza di attivit\u00e0 (\"task\") controllata da un programma (scheduler) che si svolge su un processore in genere sotto la gestione o supervisione del rispettivo sistema operativo. \nPu\u00f2 essere visibile all'utente, come nel caso di un\u2019applicazione durante la sua esecuzione, oppure pu\u00f2 essere eseguito in background; per visualizzare la lista di processi eseguiti su un computer e le relative risorse impiegate \u00e8 possibile utilizzare un task manager, mentre la \"gestione dei processi\" da parte del sistema operativo \u00e8 affidata allo scheduler attraverso opportuni \"algoritmi di scheduling\".\nDescrizione.\nProgrammi.\nUn programma \u00e8 costituito dal codice oggetto generato dalla compilazione del codice sorgente, ed \u00e8 normalmente salvato sotto forma di uno o pi\u00f9 file. Esso \u00e8 un'entit\u00e0 statica, che rimane immutata durante l'esecuzione. \nIl processo \u00e8 l'entit\u00e0 utilizzata dal sistema operativo per rappresentare una specifica esecuzione di un programma. In pratica un processo \u00e8 un programma quando \u00e8 in esecuzione. Esso \u00e8 quindi un'entit\u00e0 dinamica, che dipende dai dati che vengono elaborati e dalle operazioni eseguite su di essi nel ciclo di fetch-execute da parte del processore. Il processo \u00e8 quindi caratterizzato, oltre che dal codice eseguibile, dall'insieme di tutte le informazioni che ne definiscono lo stato, come il contenuto della memoria indirizzata, i thread, i descrittori dei file e delle periferiche in uso. \nL'uso dell'astrazione dall'hardware \u00e8 necessario al sistema operativo per realizzare la multiprogrammazione.\nProcessi e thread.\nIl concetto di processo \u00e8 associato, ma comunque distinto da quello di thread (abbreviazione di thread of execution, filo dell'esecuzione) con cui si intende invece l'unit\u00e0 granulare in cui un processo pu\u00f2 essere suddiviso (\"sottoprocesso\") e che pu\u00f2 essere eseguito a divisione di tempo o in parallelo ad altri thread da parte del processore. In altre parole, un thread \u00e8 una parte del processo che viene eseguita in maniera concorrente ed indipendente internamente allo stato generale del processo stesso. Il termine inglese rende bene l'idea, in quanto si rif\u00e0 visivamente al concetto di fune composta da vari fili attorcigliati: se la fune \u00e8 il processo in esecuzione, allora i singoli fili che la compongono sono i thread.\nUn processo ha sempre almeno un thread (se stesso), ma in alcuni casi un processo pu\u00f2 avere pi\u00f9 thread che vengono eseguiti in parallelo. \nUna differenza sostanziale fra thread e processi consiste nel modo con cui essi condividono le risorse: mentre i processi sono di solito fra loro indipendenti, utilizzando diverse aree di memoria ed interagendo soltanto mediante appositi meccanismi di comunicazione messi a disposizione dal sistema, al contrario i thread di un processo tipicamente condividono le medesime informazioni di stato, la memoria ed altre risorse di sistema.\nL'altra differenza sostanziale \u00e8 insita nel meccanismo di attivazione: la creazione di un nuovo processo \u00e8 sempre onerosa per il sistema, in quanto devono essere allocate ovvero assegnate risorse necessarie alla sua esecuzione (allocazione di memoria, riferimenti alle periferiche, e cos\u00ec via, operazioni tipicamente onerose); il thread invece \u00e8 parte di un processo e quindi una sua nuova attivazione viene effettuata in tempi ridottissimi a costi minimi.\nLe definizioni sono le seguenti:\nIn un sistema che non supporta i thread, se si vuole eseguire contemporaneamente pi\u00f9 volte lo stesso programma, \u00e8 necessario creare pi\u00f9 processi basati sullo stesso programma. Tale tecnica funziona, ma \u00e8 dispendiosa di risorse, sia perch\u00e9 ogni processo deve allocare le proprie risorse, sia perch\u00e9 per comunicare tra i vari processi \u00e8 necessario eseguire delle relativamente lente chiamate di sistema, sia perch\u00e9 la commutazione di contesto tra thread dello stesso processo \u00e8 pi\u00f9 veloce che tra thread di processi distinti.\nAvendo pi\u00f9 thread nello stesso processo, si pu\u00f2 ottenere lo stesso risultato allocando una sola volta le risorse necessarie, e scambiando i dati tra i thread tramite la memoria del processo, che \u00e8 accessibile a tutti i suoi thread. Un esempio di applicazione che pu\u00f2 far uso di pi\u00f9 thread \u00e8 un web browser, che usa un thread distinto per scaricare ogni immagine in una pagina Web che contiene pi\u00f9 immagini. \nUn altro esempio \u00e8 costituito dai processi server, spesso chiamati \"servizi\" o \"daemon\", che possono rispondere contemporaneamente alle richieste provenienti da pi\u00f9 utenti.\nIn un sistema multiprocessore (SMP), si possono avere miglioramenti prestazionali, grazie al parallelismo fisico dei thread. Tuttavia, l'applicazione deve essere progettata in modo tale che essa suddivida tra i thread il carico di elaborazione. Tale progettazione \u00e8 difficile e soggetta a errori, e il programma risultante, se eseguito su un sistema monoprocessore, potrebbe essere pi\u00f9 lento di uno con un solo thread; pertanto oggi sono ancora pochi i software che usano i thread per sfruttare i sistemi SMP.\nSupporto del sistema operativo.\nI sistemi operativi si classificano nel seguente modo in base al supporto che offrono a processi e thread:\nSi noti inoltre che la mancanza di supporto ai thread da parte del sistema operativo non impedisce la programmazione parallela. Infatti il parallelismo tra thread pu\u00f2 essere simulato da librerie di programmazione o anche dal supporto run-time del linguaggio di programmazione. In tal senso si parla di \"thread del kernel\" per indicare un thread gestito dal sistema operativo, e di \"thread utente\" per indicare un thread gestito da una libreria applicativa. Per esempio, alcune versioni di Unix non supportano i thread, per cui si ricorre ai thread utente, altri (per esempio Linux) supportano direttamente i thread a livello del kernel.\nThread e handle.\nNel sistema operativo, ciascun processo \u00e8 identificato da un numero, detto PID (Process IDentifier) oppure \"process handle\".\nAd un processo sono associate le seguenti strutture dati:\nL'insieme di tali informazioni \u00e8 raccolto o indicizzato da una struttura, unica per ogni processo, detta process control block (abbreviata in PCB). A loro volta, tutti i PCB sono elencati in una struttura detta process table.\nSe il sistema operativo gestisce i thread, anche ciascun thread \u00e8 identificato da un numero, detto TID (Thread IDentifier) oppure \"thread handle\". Un handle (lett. \"maniglia\") \u00e8 un riferimento codificato che consente ad un thread di accedere alle entit\u00e0 (oggetti) del sistema operativo. In pratica, gli handle sono identificatori astratti che facilitano la manipolazione (da parte dei thread dei vari processi) dei componenti del sistema (kernel in primis): sono come gli ID dei ticket. Il numero degli handle attivi (cio\u00e8 quelli che sono utilizzati dai thread), in un determinato istante, \u00e8 visualizzabile insieme al numero dei thread e dei processi in esecuzione.\nAd un thread sono associate le seguenti strutture dati:\nSe il sistema operativo non gestisce i thread, le suddette informazioni fanno parte dello stato del processo.\nStati di un processo.\nIn un sistema operativo multitasking, ci sono pi\u00f9 processi contemporaneamente in esecuzione. Di questi, al massimo un numero pari al numero di processori pu\u00f2 avere effettivamente il controllo di un processore in un dato istante. I diversi processi possono quindi utilizzare il processore per un periodo limitato di tempo cio\u00e8 a divisione di tempo, per questo motivo i processi vengono interrotti, messi in pausa e richiamati secondo i noti algoritmi di schedulazione, dando l'impressione all'utente di un processamento parallelo di questi.\nGli stati in cui un processo si pu\u00f2 trovare sono:\nCon commutazione di contesto (\"Context switch\") si indica il meccanismo tramite il quale un processo in esecuzione viene fermato (perch\u00e9 ha eseguito una chiamata di sistema o perch\u00e9 lo scheduler ha deciso di eseguire un altro processo), e un altro pronto viene messo in esecuzione.\nGenesi di processi e thread.\nAl bootstrap del sistema operativo ci sono in esecuzione uno o pi\u00f9 processi creati dal sistema operativo stesso. Durante l'avvio del sistema, in base alla configurazione, possono essere creati numerosi processi. Durante la normale operativit\u00e0, in base alle richieste degli utenti, possono essere creati nuovi processi e altri possono terminare. Quando il sistema operativo inizia l'esecuzione di un programma, crea un processo dotato di un solo thread. Durante l'esecuzione di tale thread, detto thread principale, il codice pu\u00f2 creare altri thread o altri processi con apposite chiamate di sistema.\nLa creazione di un processo differisce tra i vari sistemi operativi. In ambiente Windows, si usa la chiamata di sistema \"CreateProcess\", con cui si specifica il nome del file contenente il programma eseguibile; tale file viene caricato in memoria ed eseguito. In ambiente Unix, si usa la chiamata di sistema \"fork\" per creare un nuovo processo figlio identico al chiamante (processo padre) eccetto che per il valore reso dalla chiamata stessa; e si usa poi la chiamata \"exec\" in uno dei due per caricare il codice eseguibile di un nuovo programma nel processo corrente, e mandarlo in esecuzione.\nLa creazione di un thread invece, \u00e8 pi\u00f9 uniforme. Infatti, sia la chiamata di sistema \"CreateThread\" di Windows che la chiamata di sistema \"thr_create\" di Solaris (una variante di Unix) richiedono il passaggio dell'indirizzo di una routine, e della dimensione del nuovo stack, oltre ad altri parametri. La chiamata di sistema fa s\u00ec che venga eseguito il corpo della routine specificata, concorrentemente con il codice che il chiamante sta eseguendo.\nNei sistemi Unix-like, quando un processo termina, il sistema operativo provvede a liberarne le risorse occupate, tranne il PID e il Process Control Block (PCB). Il PCB rimane nella tabella dei processi (process table) per permettere al processo padre del processo terminato la lettura dell'exit status tramite la chiamata di sistema codice_1. In seguito a tale chiamata anche il PID e il PCB vengono liberati per poter essere riutilizzati da altri processi. Fin quando non avviene tale chiamata il processo rimane nello stato di zombie.\nQuando un processo termina prima di un proprio processo figlio, quest'ultimo diviene un cosiddetto processo orfano e, nei sistemi Unix-like, viene automaticamente adottato dal processo di sistema speciale init."}
{"id": "27363", "revid": "1318658", "url": "https://it.wikipedia.org/wiki?curid=27363", "title": "Vangeli gnostici", "text": "I vangeli gnostici sono un insieme di opere, che ha origine nel colto ambiente intellettuale di Alessandria d'Egitto, circa nel II secolo, nell'ambito di quella corrente mistico-filosofica nota come gnosticismo, in particolare dello gnosticismo cristiano. Dal punto di vista confessionale, nessuno dei vangeli gnostici \u00e8 incluso nel canone della Bibbia di alcuna confessione cristiana, e dunque sono considerati vangeli apocrifi.\nLa conoscenza dello gnosticismo e dei suoi testi \u00e8 rimasta per lunghi secoli legata alle citazioni e ai commenti, molto spesso ostili, di cui si trova traccia principalmente nelle opere della patristica cristiana. La assoluta mancanza di documenti, che non fossero frammenti riportati in altre opere, spesso anche alterati, ha reso in genere difficile la collocazione e la comprensione dello gnosticismo. Tuttavia la scoperta, avvenuta nel 1945 presso il villaggio di Nag Hamm\u00e2di, nell'Alto Egitto, di una biblioteca di testi gnostici, scritti su papiro in lingua copta, ha dato un nuovo impulso agli studi relativi allo gnosticismo. Il grosso di questa documentazione \u00e8 stato scoperto nel 1946 in alcune grotte presso Nag Hammadi, da soldati inglesi (terminato il secondo conflitto mondiale). In realt\u00e0, complicate questioni riguardo ai diritti di possesso e di acquisto dei testi rinvenuti, hanno, di fatto, ritardato l'inizio regolare degli studi fino al 1956 (salvo per un piccolo gruppo di manoscritti, acquistati subito dalla Fondazione Jung di Zurigo). Segu\u00ec poi un'altra interruzione, risolta nel 1962 da una serie di accordi tra UNESCO e governo della Repubblica Araba Unita, e di nuovo nel 1967, a causa dei conflitti arabo-israeliani. Attualmente i tredici rotoli in papiro, che contengono complessivamente 53 scritti gnostici, sono catalogati, e in parte trascritti e studiati."}
{"id": "27364", "revid": "599013", "url": "https://it.wikipedia.org/wiki?curid=27364", "title": "Owl", "text": ""}
{"id": "27374", "revid": "125591512", "url": "https://it.wikipedia.org/wiki?curid=27374", "title": "Montalto Dora", "text": "Montalto Dora (\"Mont\u00e0ut\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nStoria.\nDa Montalto Dora, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nMonumenti e luoghi d'interesse.\nCastello.\nIl castello di Montalto D'ora, che si erge a quota 405 metri sul monte Crovero a Montalto Dora, risale alla met\u00e0 del XII secolo; ha subito nei secoli molteplici distruzioni, riedificazioni e ristrutturazioni, sino ad assumere nel 1890, con il restauro progettato da Alfredo d'Andrade, l'aspetto che grosso modo ha conservato finora.\nOggi di propriet\u00e0 privata, il castello \u00e8 parte integrante del borgo di epoca romana su cui sorge. Ha pianta quadrata irregolare con una doppia cinta. Un'alta torre domina la parte interna intorno al mastio, l'annessa cappella, gli ambienti in parte visitabili e il camminamento di guardia. Nell'antichit\u00e0 funzionava da fortezza a guardia della piana lacustre di Ivrea e della strada che conduce in Valle d'Aosta.\nParrocchiale di Sant'Eusebio.\nDall'anno 1242 Montalto era parrocchia, sotto questo titolo. Nel 1812 la chiesa parrocchiale di Sant'Eusebio fu ristrutturata ed abbellita, durante i lavori di costruzione della strada napoleonica per Aosta.\nAll'interno della chiesa si conservano pitture del Visetti di Montanaro ed il sepolcreto dei Vallesa.\nVilla Casana.\nLa villa fu fatta costruire dal Barone Valesa, il quale nel 1589 aveva ricevuto in dono dal duca Vittorio Amedeo I il feudo comitale di Montalto Dora come ricompensa dei servizi prestati in qualit\u00e0 di governatore durante l'assedio di Torino. Inizialmente il palazzo era un castello di residenza, molto modesto e con poco giardino. Intorno al 1818 il Conte Alessandro, maggiore generale delle Regie armate e ministro di Stato, con l'aiuto dell'architetto Giuseppe Maria Talucchi trasform\u00f2 la residenza in un ampio e grandioso palazzo. Dell\u2019antico splendore oggi \u00e8 rimasto il secolare cedro dell\u2019Atlante nella parte nord del giardino, visibile dalla strada lastricata che conduce al castello. Dal 1939 al 2003 la villa \u00e8 stata sede del monastero benedettino di S. Michele, in cui risiedevano le suore cistercensi di semiclausura.\nChiesetta di San Rocco.\nCostruita tra la fine del XV e l'inizio del XVI secolo, la chiesa ha interesse storico ed artistico in virt\u00f9 del ciclo di affreschi che ne ricopre quasi interamente le pareti interne. \nLaghi Pistono e Nero.\nNel territorio comunale si trovano due piccoli laghi creati nel Pleistocene dall'antico ghiacciaio che percorreva la valle della Dora: il lago Nero (299 , a nord del paese) e il lago Pistono (280 , a est).\nAviosuperficie.\nNel territorio comunale, parallelamente al fiume, \u00e8 stata ricavata un'aviosuperficie, censita dalla cartografia aeronautica internazionale. Per la sua posizione \u00e8 un punto di interesse aeronautico importante per chi proviene dalla Valle d'Aosta, o vi si dirige. La pista ha il fondo in erba, lunghezza di 620 metri e larghezza di 30 metri, con orientamento 14-32.\nEconomia.\nOgni anno nell'ultima domenica di novembre si svolge una sagra del cavolo verza, manifestazione che attira turisti da molte zone del nord Italia e che celebra il prodotto pi\u00f9 noto dell'agricoltura locale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nIl comune \u00e8 gemellato dal 9 settembre 2007 con il comune di Cannara, in provincia di Perugia, e con la citt\u00e0 di Settimo Torinese, nella citt\u00e0 metropolitana di Torino.\nSport.\nLa societ\u00e0 di calcio \"Ivrea Montalto\" milita nel campionato di Terza Categoria. Il campo ha sede presso la zona delle regioni Ghiare e ha una capienza di 2100 posti. La societ\u00e0 vanta un discreto settore giovanile a livello regionale.\nLa squadra di basket cittadina, \"Pallacanestro Montalto Dora,\" gioca nel campionato di Serie D.\nLa squadra di volley femminile, \"A.S.D. Pallavolo Montalto Dora,\" milita nel campionato di Serie C.\nNote.\nBibliografia:\nM.A.Giusti, \"Naturalmente giardino. Il verziere di Montalto Dora\", Pendragon, Bologna 2014.\nM.A.Giusti. \"Montalto Dora. Giardino e parco di villa Vallesa, poi Casana\", in \"Il risveglio del giardino\" a cura di Paolo Cornaglia\ne Maria Adriana Giusti), Pacini Fazzi ed., Lucca 2015, pp.\u00a0116\u2013125."}
{"id": "27378", "revid": "2128848", "url": "https://it.wikipedia.org/wiki?curid=27378", "title": "Pergamena", "text": "La pergamena, detta anche cartapecora o carta pecudina, \u00e8 una membrana ricavata dalla pelle di animale (agnello o vitello) non conciata e composta di collagene. Presenta una struttura coriacea ed elastica, per cui il degrado non avviene frequentemente. Fu utilizzata come supporto scrittorio fino al XIV secolo, quando venne gradatamente soppiantata dalla carta di canapa o d'altre fibre tessili. Oggi \u00e8 ancora utilizzata come materiale di legatura.\nStoria della pergamena.\nLa pergamena pu\u00f2 essere prodotta con pelli di pecora, di capra o di vitello opportunamente depilate e fatte asciugare sotto tensione.\nLa pergamena (\"membrana\" o \"vellum\" in latino) prende nome dalla citt\u00e0 di Pergamo (nell'Asia minore) dove, secondo la tradizione riferita da Plinio il Vecchio, sarebbe stata introdotta attorno al II secolo a.C., in sostituzione del papiro. Pergamo aveva una grande biblioteca che rivaleggiava con la famosa biblioteca di Alessandria. Quando l'Egitto smise di esportare il papiro, a causa della concorrenza culturale fra il sovrano egiziano Tolomeo V Epifane (204-180 a.C.) ed il re di Pergamo Eumene II (196-158 a.C.), Pergamo reag\u00ec ricavando la pergamena dalla lavorazione delle pelli di animale.\nNel mondo antico la pergamena non ebbe comunque grande diffusione, a causa della concorrenza del papiro, prodotto molto pi\u00f9 abbondante e meno costoso. Soltanto a partire dalla tarda antichit\u00e0 (V secolo) la diffusione della pergamena sembr\u00f2 aumentare fino a diventare il principale supporto scrittorio durante il Medioevo e prima di essere sostituita definitivamente dalla carta.\nSembra esistere una correlazione tra l'area geografica di provenienza dei pergamenai medievali e la specie animale utilizzata. In particolare, mentre in Italia e nel resto del bacino del Mediterraneo era diffuso l'uso di pelli di provenienza ovina o caprina, in area insulare (Irlanda e Inghilterra) si preferivano pelli bovine. La diffusione del monachesimo insulare nell'Europa continentale e in Italia implic\u00f2 l'utilizzazione di pelli bovine nei centri scrittori di origine insulare (per esempio a Bobbio). L'uso di pergamene bovine a Bobbio fu comunque limitato ai secoli VIII-IX.\nLa scarsit\u00e0 di materia prima port\u00f2 al riuso altomedievale di pi\u00f9 antichi libri manoscritti danneggiati i cui testi venivano cancellati per poter scrivere nuovamente sulle pagine pergamenacee. Questi libri manoscritti sono detti palinsesti (dal greco \u03c0\u03ac\u03bb\u03b9\u03bd \u03c8\u03b7\u03c3\u03c4\u03cc\u03c2, \"p\u00e0lin psest\u00f2s\", \"raschiato di nuovo\") o, in latino, \"codices rescripti\". Anche la diffusione di questa pratica fu limitata nel tempo e geograficamente.\nBisogna tener presente che potevano esistere diverse qualit\u00e0 di pergamena, pi\u00f9 o meno spessa, ruvida e chiara.\nA seconda dell'uso un prodotto poteva essere preferito all'altro. Quindi, mentre per le pergamene destinate alla legatoria (un uso che si diffuse dal XVI secolo in poi) erano pi\u00f9 spesse e scure, quelle utilizzate per la scrittura di testi erano generalmente pi\u00f9 chiare e sottili. Per documenti di particolare rilevanza (per esempio i brevi pontifici) erano utilizzate pergamene molto bianche e sottili ricavate dal trattamento di pelli di animali giovanissimi o nati morti. Nel XVI e XVII secolo era largamente in uso, nella legatoria, la pergamena suina, particolarmente adatta alle legature di volumi di maggior dimensione.\nUn aspetto tecnico interessante \u00e8 la possibilit\u00e0 di tingere la pergamena. Cos\u00ec nell'Alto Medioevo furono prodotte pergamene purpuree, utilizzate per la scrittura di libri o documenti particolarmente solenni redatti con inchiostri d'argento o d'oro: si pensi al Codice Purpureo di Rossano, noto come \"Codex Purpureus Rossanensis\" (Museo Diocesano di Rossano) del VI secolo o alla cosiddetta Bibbia di Ulfila (manoscritto DG 1 della Biblioteca Universitaria di Uppsala) e al \"Privilegium Othonianum\" (manoscritto A.A. Arm. I-XVIII, 18 dell'Archivio Segreto Vaticano), entrambi del IX secolo. Molto pi\u00f9 tardi, nel XVII secolo, la pergamena colorata di verde ebbe una certa diffusione nella legatoria.\nSebbene a partire dal XIII secolo la diffusione della carta in Europa avesse ridotto notevolmente l'uso della pergamena nell'ambito scrittorio librario, ci furono ambiti particolari in cui questa sostituzione non avvenne. Infatti la grande maggioranza dei documenti pubblici emessi da sovrani, imperatori e papi continuarono ad essere scritti su questo supporto ben oltre la fine del XIX secolo. E, anche se pi\u00f9 raramente, la stessa pergamena fu utilizzata anche per la tipografia almeno fino alla fine del XIX secolo.\nManifattura.\nSono rimaste alcune ricette medievali per la produzione della pergamena. La pi\u00f9 antica \u00e8 conservata nelle \"Compositiones\" del manoscritto 490 della Biblioteca Capitolare di Lucca (VIII secolo).\nIn generale per ottenere la pergamena, la pelle dell'animale, dopo un'eventuale fase di \"rinverdimento\", era immersa in un calcinaio (una soluzione di acqua e calce) al fine di depilarla. Quest'ultima operazione avveniva su un apposito cavalletto \"a schiena d'asino\": il pergamenaio con pochi colpi decisi di una lama non tagliente allontanava il pelo dell'animale. A questo punto la pelle era montata su un telaio e lasciata ad essiccare sotto tensione. Durante questa fase si provvedeva anche all'eliminazione dei carnicci residui del lato carne tramite un particolare coltello a mezza luna. Una volta asciutta la pergamena poteva essere staccata dal telaio per essere utilizzata. Potevano comunque seguire fasi di ulteriore raffinazione del prodotto tramite pietra pomice (per rendere la pergamena pi\u00f9 levigata e ridurre al minimo le differenze fra il \"lato pelo\", solitamente ruvido al tatto, e il \"lato carne\" molto pi\u00f9 liscio e morbido) o colorando la membrana con apposite sostanze coloranti. Il riconoscimento dell'animale di origine pu\u00f2 essere effettuato tramite l'osservazione microscopica dell'arrangiamento follicolare sulla superficie del lato pelo, cos\u00ec come si fa anche per il cuoio.\nAlmeno nel XVIII secolo, sono inoltre citati altri procedimenti per la depilazione, questa volta a base enzimatica. Rimane invece immutata la fondamentale fase del tensionamento su telaio che permette l'allineamento parallelo delle fibre di collagene."}
{"id": "27381", "revid": "599013", "url": "https://it.wikipedia.org/wiki?curid=27381", "title": "Ravioli", "text": "I ravioli sono una famiglia di prodotti tipici della cucina italiana, consistenti in quadrati o tondi di pasta all'uovo ripiegati a contenere ripieno a base di carne, pesce, verdure o formaggio, a seconda delle varie tipologie locali.\nPossono essere serviti in brodo o asciutti accompagnati da sughi o salse. La scelta dipende anche dal tipo di ripieno.\nStoria.\nVengono citati da Giovanni Boccaccio nel Decameron (\"\"...niuna altra cosa facevano che far maccheroni e raviuoli e cuocergli...\"), risultando quindi gi\u00e0 diffusi nella societ\u00e0 medievale del tempo. Possiamo ipotizzare la loro apparizione intorno al 1100. Nel XVI secolo i ravioli sono citati dal poeta genovese Paolo Foglietta, il cui profumo ne fa una caratteristica caratterizzante delle genti della \"Superba\" tanto da affermare che i corsari arabi \"nulla temevano pi\u00f9 del fumo dei ravioli...\"\".\nIl raviolo \u00e8, poi, mutevole anche nel nome, cambiando in agnolotto o agnellotto (di forma piccola) in Piemonte e nel Pavese, anolino nel Piacentino e nel Parmense, marubino nel Cremonese e nella Bassa piacentina, tortello in Emilia e Lombardia, pansoti o pansotti in Liguria, tordello o turdelo nella Toscana nord occidentale e nell'estremo Levante ligure, tortello in quasi tutta la Toscana, dal Pistoiese all'Aretino, dal Pisano alla Maremma, ravaiolo o agnolotto nelle Marche, mentre in Irpinia viene chiamato ravaiuolo ed \u00e8 di pasta bianca. In alcune aree del meridione i ravioli vengono chiamati \"maccaruni chini\". Nel basso Cilento prendono il nome di \"cauzuni\" ed assumono la grandezza di una mano. Sono di pasta bianca (senza uovo) con ripieno di ricotta e prezzemolo.\nIl raviolo \u00e8 da sempre anche un piatto tipico del ragusano, in Sicilia, di grandi dimensioni, riempito di ricotta e condito quasi sempre con sugo di maiale (talvolta anche con olio e caciocavallo).\nRicette.\nI ravioli vengono preparati con vari ripieni e condimenti.\nLa loro caratteristica originaria sarebbe quella di non prevedere la fattura di una comune pasta all'uovo, ma piuttosto di un impasto ricco pi\u00f9 di acqua che di uova. Il ripieno, poi, dovr\u00e0 essere composto da borragine, scarole, carne di manzo e carne di maiale, pasta di salsiccia, uova, parmigiano, latte e maggiorana per il tipico profumo. \u00c8 importante che le verdure sovrastino nettamente il resto degli ingredienti succitati.\nIn Romagna, Marche, Toscana e Lazio il ripieno consiste in ricotta e spinaci, insaporiti con noce moscata e pepe nero. Una volta cotti, vengono conditi con un sugo di pomodoro fresco e basilico, o con burro, salvia e parmigiano grattugiato. Non contenendo carne, sono considerati un piatto di magro che quindi pu\u00f2 essere consumato anche nei giorni di vigilia o di venerd\u00ec.\nIn Abruzzo, nella provincia di Teramo, accanto alla classica versione salata c'\u00e8 una variante di ravioli dolci, con ripieno di ricotta insaporita con zucchero e cannella o maggiorana, che possono essere conditi con sugo di pomodoro o con burro e salvia, a volte arricchito da zucchero. La ricotta per il ripieno pu\u00f2 essere di mucca o di pecora.\nIn Sardegna abbiamo i ravioli preparati con un ripieno di ricotta aromatizzata con buccia di limone grattugiata, con ricotta, spinaci e zafferano o formaggio fresco di prima cagliata. Un'altra preparazione tipica di una parte delle Barbagie detta Ogliastra prevede un impasto di patate e menta (Culurgiones).\nIn Sicilia abbiamo i ravioli di ricotta con sugo di maiale. Conditi con un sugo di maiale, i ravioli di ricotta sono impastati con farina di grano duro mentre la farcia \u00e8 ricavata dalla lavorazione di ricotta vaccina abbastanza asciutta, lasciata a sgocciolare per qualche ora prima della preparazione.\nInfine il sugo, detto \"tocco\", componente anche rilevante, il cui amalgama prevede carne magra di bue, olio, rognone, sale, cipolla, aglio, rosmarino, vino rosso, salsa di pomodoro.\nOltre ai condimenti di cui sopra, il raviolo pu\u00f2 essere servito scondito (in zona viene chiamato \"a culo nudo\") e anche con poca acqua di cottura a cui viene aggiunto del vino rosso. Questa versione fa parte della tradizione culinaria del paese di Gavi, in Val Lemme, e viene tramandata e protetta dall'\"Ordine Obertengo dei Cavalieri del Raviolo e del Cortese\", di Gavi.\nRavioli dolci.\nCon lo stesso nome di r\"aviolo\" in molte regioni d'Italia si designa un prodotto \"dolce\", spesso ripieno di ricotta e fritto.\nRavioli capresi.\nI ravioli capresi sono una delle poche pietanze originali dell'isola nel golfo di Napoli. La preparazione non prevede l'uso di uova per la pasta, ma solo di farina, acqua bollente e di olio. Il ripieno \u00e8 preparato con caciotta fresca e secca (formaggio di latte vaccino tipico di Capri), uova, maggiorana fresca, pepe e parmigiano reggiano. Di norma vengono serviti con una salsa di pomodoro piuttosto leggera, per non permettere che il gusto della salsa risulti predominante rispetto alla delicatezza della pasta ripiena; possono essere conditi anche con il sugo del rag\u00f9 napoletano, nella versione caprese.\nRiconoscimenti.\nSu proposta delle singole regioni il Ministero ha riconosciuto i \"ravioli\" come uno dei prodotti agroalimentari tradizionali italiani:"}
{"id": "27388", "revid": "916580", "url": "https://it.wikipedia.org/wiki?curid=27388", "title": "Scienza dell'atmosfera", "text": "La scienza dell'atmosfera (o anche scienze dell'atmosfera) \u00e8 l'insieme delle discipline scientifiche, afferenti alle scienze della Terra e alla geofisica, che studiano, in tutti i suoi possibili ambiti, l'atmosfera, cio\u00e8 quello strato gassoso che avvolge la superficie del pianeta.\nDescrizione.\nTrattandosi di una scienza molto recente, ed occupandosi di una vastissima gamma di fenomeni osservati, l'interdisciplinarit\u00e0 \u00e8 d'obbligo e gli ambiti di ciascuna sottodisciplina non hanno confini ben definiti.\n\u00c8 importante riconoscere che i fenomeni pi\u00f9 comuni avvengono nello strato pi\u00f9 basso dell'atmosfera chiamato troposfera cadendo dunque nell'ambito di studio della meteorologia. Nell'elenco sottostante sono evidenziate le sottodiscipline che trattano fenomeni troposferici; ad essi si devono aggiungere fenomeni tipici dell'alta atmosfera (mesosfera, esosfera).\nAmbiti.\nTra i campi di interesse si possono elencare:"}
{"id": "27389", "revid": "2036605", "url": "https://it.wikipedia.org/wiki?curid=27389", "title": "Vangelo di Maria", "text": "Il Vangelo di Maria o Vangelo di Maria Maddalena \u00e8 un vangelo gnostico, scritto in lingua copta verso la met\u00e0 del II secolo a partire da un proto-testo greco. Esalta il ruolo della discepola Maria Maddalena.\nPerduto e noto solo attraverso citazioni patristiche, in epoca moderna ne sono stati ritrovati frammenti in greco e copto non contenenti il testo nella sua integrit\u00e0.\nTradizione manoscritta.\nIl \"Vangelo di Maria\", al pari di molti altri vangeli gnostici, \u00e8 andato perduto con l'estinguersi dello Gnosticismo. Per secoli ne rimasero disponibili solo brevi citazioni indirette ad opera di alcuni Padri della Chiesa.\nIl testo si conserva attraverso tre testimoni:\nNessuno dei tre testimoni riporta il testo integrale; il \"Berolinensis\", pi\u00f9 recente, \u00e8 pi\u00f9 ampio degli altri due frammenti greci.\nCaratteristiche.\nIl personaggio cui il titolo si riferisce - \"Vangelo di Maria\" - \u00e8 Maria Maddalena, cui il testo attribuisce molto rilievo, al punto da lasciare intendere che Ges\u00f9 l'anteponesse ai suoi stessi apostoli. Il frammento si compone di due parti: nella prima Ges\u00f9 risorto risponde alle domande degli apostoli e affida loro la missione della predicazione del Vangelo, mentre la seconda si apre con l'intervento di Pietro affinch\u00e9 Maria Maddalena riveli le parole dette a lei da Ges\u00f9. Successivamente al racconto di Maria, Andrea e Pietro manifestano la loro incredulit\u00e0 riguardo al fatto che il Salvatore possa aver rivelato ad una donna ci\u00f2 che non aveva rivelato ai suoi discepoli. Infine Levi, biasimando i due discepoli, li esorta a seguire gli insegnamenti che il Cristo ha loro impartito.\nNel testo frammentato, i discepoli fanno domande al Signore risorto e ricevono risposta. \nAllora racconta - alla richiesta di Pietro - di aver avuto una visione del Salvatore nella quale si descrive il viaggio dell'anima attraverso i cieli durante il quale apprende come fuggire alle potenze malvagie, e riporta il suo discorso con lui, che mostra influenze gnostiche. \nLa sua visione non fu creduta: \nKaren King ha osservato che \u00abIl confronto di Maria con Pietro, uno scenario trovato anche nel \"Vangelo apocrifo di Tommaso\", \"Pistis Sophia\", e nel \"Vangelo apocrifo degli Egiziani\", riflette alcune delle tensioni nella Cristianit\u00e0 del II secolo. Pietro e Andrea rappresentano posizioni ortodosse che negano la validit\u00e0 della rivelazione esoterica e rigettano l'autorit\u00e0 delle donne a insegnare\u00bb.\nUna traduzione commentata del Vangelo di Maria Myriam di Magdala, basata sul papiro di Berlino, \u00e8 stata realizzata da Jean-Yves Leloup, teologo e scrittore francese, e pubblicata in Italia da Servitium (2007 e 2011)."}
{"id": "27391", "revid": "125835916", "url": "https://it.wikipedia.org/wiki?curid=27391", "title": "Sima Qian", "text": "Fu uno dei pi\u00f9 grandi storici della Cina antica; eredit\u00f2 dal padre Sima Tan la carica di Prefetto dei Grandi Scribi (\u592a\u53f2\u516c; taishigong o tai-shih-kung, gli studiosi di corte) presso la corte di Wu Di (140 - 87 a.C.), il pi\u00f9 importante imperatore della dinastia Han. Nel 99 a.C. fu condannato all'evirazione per aver preso le difese del generale Li Ling, che era caduto in disgrazia, ma sopravvisse alla vergogna per portare a termine la prima grande opera storiografica cinese, lo \"Shiji\" (\"Memorie storiche\"), basata su varie fonti raccolte negli archivi di corte e che vennero dallo stesso verificate durante numerosi viaggi di studio per tutta la Cina. Lo \"Shi Ji\" tratta della storia della Cina dai primordi (periodo dell'Imperatore Giallo) fino alla caduta della dinastia Qin ed i primi anni della dinastia Han, circa duemila anni di storia. Fu preso come modello per tutte le storie dinastiche redatte dalle dinastie successive e costituisce una fonte storica di valore incalcolabile. Il suo lavoro rappresenta il fondamento della storiografia cinese e la sua opera diede il nome alla stessa storia: la sua carica ufficiale (\"shi\") assunse infatti successivamente nella lingua cinese il significato di \"libro di storia\" ed infine il significato di \"storia\". Sima Qian \u00e8 raffigurato nel Wu Shuang Pu di Jin Guliang (\u7121\u96d9\u8b5c, Tavola degli eroi incomparabili).\nGiovinezza ed educazione.\nSima Qian nacque e crebbe a Longmen, nei pressi della moderna Hancheng, in una famiglia di astrologi. Suo padre Sima Tan serviva come Prefetto dei Grandi Scribi dell'imperatore Wudi di Han. La sua maggiore responsabilit\u00e0 era di amministrare la libreria imperiale e di mantenere e riformare il calendario. Grazie all'approfondita formazione che ebbe da suo padre, gi\u00e0 all'et\u00e0 di dieci anni Sima Qian era un profondo conoscitore degli antichi testi. Fu studente dei famosi filosofi confuciani Kong Anguo (\u5b54\u5b89\u570b) e Dong Zhongshu. All'et\u00e0 di venti anni, Sima Qian inizi\u00f2 un viaggio attraverso il paese, visitando antichi monumenti, tra cui la tomba dell'antico e saggio imperatore Y\u01d4, fondatore della dinastia Xia presso le montagne Kuaiji e dell'imperatore Wu in Hunan.\nEgli visit\u00f2 anche Shandong, Yunnan, Hebei, Zhejiang, Jiangsu, Jiangxi e Hunan.\nUfficiale di corte presso la dinastia Han.\nDopo i suoi viaggi, Sima ebbe un incarico nel governo come Custode di Palazzo, i cui compiti erano quelli di ispezionare le varie parti del paese con l'imperatore Wudi. Nel 110 a.C., all'et\u00e0 di 35 anni fu inviato ad ovest con una spedizione militare contro alcune trib\u00f9 barbare. Quell'anno, suo padre si ammal\u00f2 e non pot\u00e9 assistere al Sacrificio Imperiale di Feng. Pensando di essere prossimo alla morte, richiam\u00f2 suo figlio a casa per affidargli il compito di completare la ricerca storica che aveva iniziato: Sima Tan voleva proseguire gli annali del Periodo delle primavere e degli autunni - la prima cronaca nella storia della letteratura cinese. Spinto dall'ispirazione di suo padre, Sima Qian cominci\u00f2 la compilazione dello \"Shiji\" nel 109 a.C. Tre anni dopo la morte di suo padre, Sima Qian divenne Grande Storico di corte. Nel 105 a.C. era fra gli studiosi incaricati di riformare il calendario. Come funzionario anziano, Sima era anche nella posizione di poter dare consigli all'imperatore sugli affari generali dello stato.\nLo scandalo Li Ling.\nNel 99 a.C., Sima Qian fu coinvolto nella vicenda Li Ling: i generali Li Ling e Li Guangli (\u674e\u5e7f\u5229), comandanti di una grande spedizione militare contro la trib\u00f9 degli Xiongnu a nord, furono circondati, sconfitti e lo stesso Li Ling preso prigioniero. La grave sconfitta ebbe una grande risonanza in tutta la Cina e l'imperatore avvi\u00f2 un processo pubblico per punire i colpevoli. Al termine del processo l'imperatore Wudi attribu\u00ec la colpa della sconfitta al tradimento del generale Li Ling, che nel frattempo aveva chiesto asilo presso gli Xiongnu (vedi la pagina a lui dedicata per i dettagli), e lo condann\u00f2 a morte con tutti i suoi collaboratori. Sima fu l'unico funzionario di corte a difendere Li Ling, di cui non era mai stato amico ma che rispettava. L'imperatore Wudi interpret\u00f2 la difesa di Sima come un attacco contro Li Guangli di cui era cognato e condann\u00f2 Sima a morte. A quei tempi la condanna a morte poteva essere riscattata o con una pesante multa o con la castrazione. Non avendo Sima abbastanza denaro per riscattare la sua vita dovette scegliere la seconda. Fu cos\u00ec castrato e rinchiuso in carcere, dove rimase tre anni. Egli descrive cos\u00ec le sue sofferenze: \"Quando vedi il carceriere ti inginocchi e pieghi il capo vergognosamente fino a terra. Alla sola vista dei suoi subalterni sei preso dal terrore... Una simile ignominia non pu\u00f2 essere pi\u00f9 cancellata\". Nel 96 a.C., alla sua liberazione dalla prigione, Sima scelse di vivere a corte come eunuco in modo da terminare le sue storie, piuttosto che suicidarsi come prescriveva l'etichetta per un funzionario di corte caduto in disgrazia.\nStorico.\nSebbene lo stile e la forma degli scritti storici cinesi sia variata attraverso gli anni, lo \"Shiji\" defin\u00ec la qualit\u00e0 e lo stile da allora in avanti. Prima di Sima, le storie erano scritte come rapporto di certi eventi o di certi periodi della storia degli stati; la sua idea di una storia generale influenzer\u00e0 i maggiori storiografi successivi, come Zheng Qiao (\u912d\u6a35) quando scrisse il \"Tongsi\" (\u901a\u53f2) e come Sima Guang (\u53f8\u99ac\u5149) quando scrisse lo \"Zizhi Tongjian\" (\u8cc7\u6cbb\u901a\u9451). Il formato degli scritti storici cinesi delle croniche dinastiche o \"Jizhuanti\", fu codificato nella storiografia della seconda dinastia da Ban Gu(\u73ed\u56fa), storiografo dell'imperatore Han Shu (\u6f22\u66f8), ma gli storiografi considerarono il lavoro di Sima come il loro modello, il \"formato ufficiale\" per la storia della Cina.\nNello scrivere lo \"Shiji\", Sima introdusse un nuovo stile di presentazione della storia in una serie di biografie. Il suo lavoro si svilupp\u00f2 in 130 capitoli - non in successione storica, ma divisi in soggetti particolari, che includono gli annali, le cronache e i trattati - sulla musica, cerimonie, calendari, religione, economia, e biografie esterne. Grande fu l'influenza di Sima sullo stile storiografico anche di altri paesi vicini, come la storia del regno di Goryeo (coreano) del \"Samguk sagi\" (\u4e09\u570b\u53f2\u8a18).\nSima adott\u00f2 un nuovo metodo nel selezionare i dati storici ed un nuovo approccio alla scrittura dei racconti storici. Egli analizz\u00f2 le storie e selezion\u00f2 quelle che potevano servire per lo \"Shiji\". Aveva intenzione di scoprire i modelli e i principi dello sviluppo della storia umana. Sima ha anche sottolineato, per la prima volta nella storia della Cina, il ruolo dei singoli uomini nell'influenzare lo sviluppo storico della Cina. Inoltre ha anche proposto la sua interpretazione della storia secondo cui una nazione non pu\u00f2 sfuggire al destino dei cicli storici di sviluppo e declino. A differenza dell\"Hanshu\", che fu scritto sotto la supervisione della dinastia imperiale, lo \"Shiji\" fu un testo di storia scritto privatamente. Sebbene Sima fosse il Prefetto dei Grandi Scribi nel governo Han, egli rifiut\u00f2 di scrivere lo \"Shiji\" come una storia ufficiale riferita solo alle persone di alto rango. L'opera racconta anche di persone di classe non elevata ed \u00e8 perci\u00f2 considerato un \"racconto veritiero\" degli aspetti pi\u00f9 oscuri della dinastia.\nFigure letterarie.\nLo \"Shiji\" di Sima \u00e8 rispettato come modello delle letteratura biografica di alto valore letterario e rimane ancora un libro di testo per gli studi della classicit\u00e0 cinese. il lavoro di Sima influenz\u00f2 la scrittura cinese, servendo come modello ideale per molti tipi di prosa del movimento neoclassico (\"rinascimento\" \u5fa9\u53e4) durante il periodo della dinastia Tang e della dinastia Song (\u5510\u5b8b). Il grande uso di caratterizzazione e trame ha anche influenzato la scrittura narrativa, tra cui i classici racconti brevi del periodo medio e tardo-medievale nel periodo della dinastia Tang e della dinastia Ming cos\u00ec come il romanzo vernacolare del periodo tardo imperiale.\nLa sua influenza \u00e8 derivata principalmente dai seguenti elementi della sua scrittura: la sua abile rappresentazione di personaggi storici con i dettagli dei loro discorsi, conversazioni, ed azioni; il suo uso innovativo di un linguaggio informale, umoristico e variegato (anche Lu Xun (\u9b6f\u8fc5) consider\u00f2 lo \"Shiji\" come \"la canzone storica pi\u00f9 perfetta, un 'Li Sao' senza rime\" (\u53f2\u5bb6\u4e4b\u7d55\u5531\uff0c\u7121\u97fb\u4e4b\u96e2\u9a37) nel suo Hanwenxueshi Gangyao (\u300a\u6f22\u6587\u5b78\u53f2\u7db1\u8981\u300b); e per il suo stile semplice e conciso.\nAltre opere letterarie.\nLa famosa lettera di Sima al suo amico Ren An sulle sue sofferenze durante lo scandalo Li Ling e la sua perseveranza nella scrivere lo \"Shiji\" \u00e8 vista ancora oggi come un alto esempio da ammirare di integrit\u00e0 di studioso, che si studia in Cina ancora oggi. Sima Qian scrisse anche otto rapsodie \"Fu\" (\u8ce6) che sono elencate nel trattato bibliografico \"Hanshu\". Tutte tranne una, la \"Rapsodia in Lamento per un Gentiluomo che non soddisfare il loro tempo\" (\u58eb \u4e0d \u9047 \u8d4b) sono andate perdute, e anche quella superstite probabilmente non \u00e8 completa.\nAstronomia.\nSima Qian e suo padre Sima Tan furono entrambi grandi astronomi di corte (\"taishi\") \u592a\u53f2 della prima dinastia Han. A quei tempi, gli astronomi avevano l'importante ruolo di interpretare la predizione e l'andamento del governo in accordo con l'influenza del Sole, la Luna, le stella ed altri fenomeni come le eclissi solari ed i terremoti (erano anche astrologhi).\nPrima di scrivere lo \"Shiji\", nel 104 a.C., Sima Qian compil\u00f2 il \"Taichuli\" (\u592a\u521d), che pu\u00f2 essere tradotto come il 'Primo calendario', sulle basi del calendario della Dinastia Qin. Il \"Taichuli\" fu uno dei pi\u00f9 avanzati calendari del tempo. la creazione del Taichuli fu considerata una rivoluzione nella tradizione del calendario cinese in quanto stabil\u00ec la lunghezza dell'anno in 365.25 giorni e del mese in 29.53 giorni.\nUno dei pianetini (il 12620) \u00e8 stato chiamato Simaqian in suo onore."}
{"id": "27394", "revid": "599013", "url": "https://it.wikipedia.org/wiki?curid=27394", "title": "Umi", "text": ""}
{"id": "27403", "revid": "2039709", "url": "https://it.wikipedia.org/wiki?curid=27403", "title": "Protocollo di rete", "text": "Un protocollo di rete, in telecomunicazioni, \u00e8 un particolare tipo di protocollo di comunicazione preposto al funzionamento di una rete informatica ovvero la definizione formale a priori delle modalit\u00e0 o regole di interazione che due o pi\u00f9 apparecchiature elettroniche collegate tra loro devono rispettare per operare particolari funzionalit\u00e0 di elaborazione necessarie all'espletamento di un certo servizio di rete. \nIn senso pi\u00f9 lato, un protocollo di comunicazione si pu\u00f2 definire come un insieme di regole che vengono stabilite per instaurare una comunicazione corretta: ad esempio due persone di differenti madrelingue potrebbero mettersi d'accordo nell'utilizzo della lingua inglese per comunicare.\nDescrizione.\nIn termini equivalenti si tratta dunque della descrizione a livello logico del processo di comunicazione (meccanismi, regole o schema di comunicazione) tra terminali e apparati preposto al funzionamento efficace della comunicazione in rete. Queste apparecchiature possono essere host, computer client, smartphone, personal digital assistant (PDA), monitor, stampanti, sensori.\nIn particolare un protocollo prevede la definizione dei linguaggi costituiti dai messaggi scambiati, messaggi che devono potersi interpretare correttamente. L'aderenza ai protocolli garantisce che due software in esecuzione su diverse macchine possano comunicare efficacemente, anche se sono stati realizzati indipendentemente cio\u00e8 interoperabilit\u00e0. \u00c8 evidente l'importanza della standardizzazione dei protocolli di rete. L'implementazione informatica dei protocolli di rete definisce, all'interno dell'architettura di rete, il cosiddetto software di rete, presente usualmente all'interno del sistema operativo ed elaborato dalla scheda di rete.\nIl ruolo della connessione.\nQuando un client e un server iniziano a comunicare si possono scambiare pacchetti di controllo prima di spedire i dati reali. Queste procedure dette di \"handshaking\" preparano le due componenti alla comunicazione. Tali procedure sono alla base, ad esempio, del TCP. Tuttavia possono anche esserci servizi che inviano direttamente i dati come nel caso dell'UDP. La maggior parte delle applicazioni, compresi i server proxy tuttavia, hanno bisogno di inviare i dati in maniera sicura e affidabile per cui l'handshake serve proprio a questo compito. Si comprende come la connessione con TCP, ad esempio, sia pi\u00f9 sicura ma anche pi\u00f9 lenta perch\u00e9 scambia non solo dati relativi al contenuto della comunicazione (o payload), ma anche dati di servizio.\nI livelli.\nI diversi protocolli sono organizzati con un sistema detto \"a livelli\": a ciascun livello viene usato uno specifico protocollo. L'insieme di pi\u00f9 livelli e relativi protocolli definisce un'architettura di rete a strati, che altro non \u00e8 che un'astrazione delle funzionalit\u00e0 logiche della rete stessa.\nLa divisione in livelli \u00e8 fatta in modo tale che ciascuno di essi utilizzi i servizi offerti dal livello inferiore, e fornisca servizi pi\u00f9 \"ricchi\" a quello superiore. I diversi livelli in un host comunicano tra loro tramite le interfacce (figura 1) chiamate SAP (Service Access Point). Ogni livello parla solo con quello immediatamente superiore e con quello immediatamente inferiore. I protocolli regolano invece la comunicazione tra due entit\u00e0 dello stesso livello, che serve a fornire servizi al livello superiore.\nIn una rete a pacchetto ciascun livello aggiunge ai pacchetti un'intestazione, attraverso un'operazione detta imbustamento. In particolare l'unit\u00e0 dati di ciascun livello o protocollo \u00e8 detta PDU suddivisa a sua volta in SDU che rappresenta la parte di dati utili proveniente dagli strati superiori e la PCI che rappresenta l'informazione di overhead aggiunta dal protocollo del livello N cio\u00e8 l'intestazione. Ciascun protocollo quindi regola normalmente solo una parte degli aspetti di una comunicazione e le funzionalit\u00e0 stesse del protocollo sono immediatamente ricavabili dall'intelligibilit\u00e0, cio\u00e8 dal significato logico, dei loro campi dato aggiuntivi.\nI vari livelli sono dunque organizzati in pile di protocolli (figura 2). \nTale \"pila protocollare\" \u00e8 un modo flessibile per combinare componenti per realizzare un servizio.\nUn esempio reale di un'organizzazione a livelli protocollari, classico nelle trattazioni inerenti alle reti di calcolatori, \u00e8 quello del percorso di una valigia in un viaggio aereo partendo dalla casa di origine all'hotel di destinazione. Il primo livello che notiamo \u00e8 quello della preparazione della valigia: il turista prende i vestiti e ve li ripone per poi chiuderla, come ci\u00f2 viene fatto \u00e8 definito dal protocollo del primo livello. Il secondo livello \u00e8 quello dell'addetta alle valigie all'aeroporto di partenza, il turista le consegna la valigia (passaggio dal primo al secondo livello) e l'addetta attacca alla valigia le informazioni relative al volo e alla destinazione. Qui notiamo l'aspetto fondamentale dell'organizzazione a livelli protocollari, cio\u00e8 che per l'addetta non \u00e8 necessario conoscere come i vestiti sono stati riposti nella valigia, altres\u00ec non \u00e8 necessario per il viaggiatore conoscere le operazioni che deve effettuare l'addetta, egli infatti otterr\u00e0 ci\u00f2 che vuole (avere i vestiti all'hotel d'arrivo), senza che ci\u00f2 influisca affatto su come gli altri protocolli debbano lavorare, a patto che lo facciano correttamente. La struttura serve ad adempiere ad alcuni compiti:\nTale architettura presenta vantaggi concettuali e strutturali anche se alcuni si sono opposti in maniera decisa in quanto uno strato spesso duplica le funzionalit\u00e0 di un altro strato in maniera ripetitiva. Ad esempio, il servizio di ADSL viene fornito con diverse modalit\u00e0, le pi\u00f9 comuni sono chiamate PPP over ATM (ovvero il protocollo Point to Point usa i servizi forniti dal protocollo ATM) e PPP over Ethernet. Il livello pi\u00f9 basso (livello 1) \u00e8 detto \"livello fisico\" e si occupa di gestire la trasmissione dei segnali attraverso il mezzo di trasporto (cavo, fibra ottica, infrarossi, ecc.). Il livello pi\u00f9 elevato (livello 7) \u00e8 chiamato \"livello applicativo\" ed \u00e8 quello che permette all'utente di creare il messaggio da comunicare.\nLa divisione in livelli \u00e8 piuttosto rigida a livello di specifica dei protocolli, mentre nell'implementazione spesso diversi livelli vengono implementati insieme in uno stesso modulo software. Non \u00e8 detto che due macchine che comunicano usino la stessa pila di protocolli. Ad esempio, se vi connettete ad internet attraverso un modem voi appoggiate il livello di rete IP su una connessione PPP, mentre il server a cui vi collegate probabilmente appoggia la rete IP su una connessione ethernet. Il termine \"protocollo\" si applica anche ad alcune reti a commutazione di circuito, come SDH, dove l'imbustamento \u00e8 un circuito dedicato a trasmettere informazioni di controllo.\nL'ISO/OSI.\nL'International Organization for Standardization (ISO) nel 1979 ha definito la pila di protocolli Open Systems Interconnection (modello OSI), con l'intenzione di creare uno standard per le telecomunicazioni da usare nelle reti di tutto il mondo. All'atto pratico per\u00f2, lo standard \"de facto\" che viene comunemente usato nella maggior parte delle reti, \u00e8 il TCP/IP, definito nella RFC 1155. Le differenze fondamentali dei due standard sono semplici: il primo \u00e8 stato definito a tavolino da un'organizzazione \"super partes\", mentre il secondo \u00e8 opera di chi costru\u00ec materialmente le prime reti, sviluppandolo sul campo. Inoltre, lo standard ISO/OSI assegna un determinato compito ad ogni livello, mentre il TCP/IP \u00e8 pi\u00f9 \"elastico\" e permette di sviluppare protocolli che svolgono pi\u00f9 di un compito-base.\nElenco di protocolli di rete secondo ISO/OSI.\nNella seguente suddivisione, si segue lo standard ISO/OSI. Tale classificazione ha ormai solo un valore concettuale, ed infatti i protocolli elencati sono usati principalmente in combinazione con la Suite di protocolli Internet TCP/IP.\nBisogna anche osservare che IP, per la sua natura di protocollo di inter-networking, utilizza protocolli che hanno le caratteristiche di un protocollo di rete, come ATM o frame relay, per realizzare la funzione corrispondente al livello di collegamento. Quindi IP, come viaggia su ethernet, pu\u00f2 viaggiare su ATM o frame-relay. Proprio per questo motivo Internet \u00e8 detta \"rete delle reti\".\nProgettazione.\nProgettare un protocollo di rete vuol dire essenzialmente definire un'intestazione o header da aggiungere al pacchetto proveniente dagli strati architetturali superiori dello stack specificando dei campi dato opportuni per la loro elaborazione in ricezione e l'espletamento cos\u00ec della funzionalit\u00e0 di rete aggiuntiva desiderata.\nImplementazione.\nI livelli visti precedentemente sono una suddivisione concettuale, ma la loro implementazione non \u00e8 uniforme. Infatti il livello fisico e quello di collegamento di solito sono presenti sulla scheda di interfaccia della rete, mentre il livello di rete ha un'implementazione mista hardware-software, e i livelli superiori sono normalmente implementati in software (anche se alcune schede di rete possono prendersi carico di alcune operazioni di competenza di TCP). Il livello di trasporto \u00e8 normalmente implementato all'interno del sistema operativo in spazio kernel, mentre il livello applicativo \u00e8 implementato da processi in spazio utente.\nInoltre, osservando un pacchetto in transito (ad esempio, con uno sniffer), \u00e8 possibile vedere che il pacchetto inizia con gli header dei livelli pi\u00f9 bassi, fino al livello di trasporto. Il carico utile del livello di trasporto \u00e8 organizzato dal livello applicazioni. Talvolta sono presenti anche dei \"trailer\", ovvero altre intestazioni di servizio poste in fondo al pacchetto. Questi si trovano in ordine inverso, ovvero si incontrano prima i trailer di livello superiore. Si veda anche imbustamento."}
{"id": "27408", "revid": "123080500", "url": "https://it.wikipedia.org/wiki?curid=27408", "title": "Russia sotto Nicola I", "text": "Il nuovo zar Nicola I, che sale al trono nel 1825, manca delle doti del fratello, Alessandro I, sia sotto l'aspetto intellettuale che spirituale. Egli vede il suo ruolo come quello di un autocrate paternalista che deve governare il suo popolo con qualunque sistema, se necessario.\nPolitica interna.\nLe linee di governo e amministrazione interne varate da Nicola I sono le linee caratterizzanti della politica interna russa, pi\u00f9 o meno riformiste, pi\u00f9 o meno autoritarie, per il resto del secolo.\nRepressione e propaganda.\nImpressionato dalla rivolta dei Decabristi, Nicola I inquadr\u00f2 la societ\u00e0 russa in una struttura rigidamente controllata. La polizia segreta, il \"Terzo Reparto\", cre\u00f2 una vasta rete di spie ed informatori. Il governo esercit\u00f2 la censura sulle pubblicazioni e su tutti gli aspetti della vita pubblica. Mantenne anche stretti controlli sul sistema educativo. Nel 1833 il ministro dell'educazione Sergey Uvanov concep\u00ec un programma fondato sul trinomio \"autocrazia, ortodossia, nazionalismo\" come principale guida del regime e del sistema politico. Secondo questa dottrina, il popolo deve mostrare lealt\u00e0 all'illimitata autorit\u00e0 dello Zar, alle tradizioni della Chiesa russo-ortodossa e, in modo pi\u00f9 vago, alla nazione russa.\nLa propaganda di questi principi non servirono per guadagnare allo Zar l'appoggio della popolazione russa e portarono alla repressione ed anche alla soppressione delle nazionalit\u00e0 non russe e delle religioni diverse da quella ufficiale. Il governo soppresse nel 1839 la Chiesa uniate in Ucraina e in Bielorussia. In ambito legislativo, Nicola I eman\u00f2 una consolidazione delle norme previgenti sotto il nome di \"Svod kazonov\", in collaborazione con il primo ministro Speranskij, ispirandosi al codice civile di Prussia. L'enfasi che venne posta sul tema del nazionalismo gener\u00f2 un dibattito interno su quale dovesse essere il ruolo della Russia nel mondo.\nUna corrente di pensiero, detta degli \"Occidentali\", ritenne che la Russia fosse arretrata e primitiva e che il progresso potesse essere ottenuto solamente attraverso una maggiore occidentalizzazione. Un altro gruppo, quello dei Panslavisti, era entusiasta di tutto ci\u00f2 che era slavo sia in campo culturale che per quanto riguardava le tradizioni e voleva mantenere la Russia protetta dall'Occidente e dalla sua cultura. Gli slavofili vedevano nella filosofia slava la fonte primaria dello spirito russo e guardavano con sospetto il razionalismo ed il [issero una valida alternativa al capitalismo occidentale facendo della Russia un potenziale messia sia in campo sociale che morale.\nLe loro posizioni avrebbero influito sulle sfumature del pensiero di autori a loro non omologabili, come nel caso del filosofo, mistico e sacerdote Pavel Aleksandrovi\u010d Florenskij, fucilato nel 1837 nei dintorni di San Pietroburgo. Nonostante le repressioni, in questo periodo fiorirono la letteratura e le arti. Attraverso i lavori di Aleksandr Pu\u0161kin, Nikolaj Vasil'evi\u010d Gogol', Ivan Sergeevi\u010d Turgenev, e numerosi altri, la letteratura russa acquist\u00f2 importanza anche a livello internazionale. Il balletto mise solide radici in Russia dopo la sua importazione dalla Francia e la musica classica giunse a piena maturit\u00e0 con i lavori di Michail Glinka.\nPolitica estera.\nIn politica estera Nicola I si present\u00f2 come il protettore dei legittimi governanti e barriera contro qualunque forma di rinnovamento. Si offr\u00ec di reprimere ogni ribellione nel continente europeo accettando l'etichetta di \"Gendarme dell'Europa\". Nel 1830, sulla scia dei moti francesi che portarono alla cacciata dell'assolutista Carlo X, i polacchi della Polonia Russa si ribellarono chiedendo l'indipendenza. Nicola I stronc\u00f2 la ribellione, abrog\u00f2 la costituzione polacca e ridusse la Polonia stessa ad una provincia russa. Nel 1848, quando tutta l'Europa era scossa da moti rivoluzionari, la Russia rappresent\u00f2 la prima linea della reazione.\nNel 1849 Nicola I intervenne in aiuto degli Asburgo e collabor\u00f2 nella repressione della rivolta in Ungheria, e spron\u00f2 anche la Prussia a non accettare una costituzione di tipo liberale. Aiutando le forze conservatrici contro lo spettro della rivoluzione Nicola I cerc\u00f2 di estendere la sua influenza in Europa. Mentre si presentava in Europa come il baluardo dello \"status quo\", la Russia mantenne una politica aggressiva nei confronti dell'Impero Ottomano. Lo zar segue la tradizionale politica di risolvere quella che viene chiamata \"questione orientale\" attraverso la spartizione dell'impero Ottomano e stabilendo un protettorato sulle popolazioni di fede ortodossa nei Balcani, ancora in larga parte, nel 1820, sotto controllo turco.\nLa Russia combatt\u00e9 con successo una guerra negli anni 1828 e 1829 e firma nel 1833 il trattato di Unkiar-Skelessi con l'Impero Ottomano. Le maggiori potenze europee credettero che il trattato contenesse clausole segrete sui diritti di transito di navi da guerra attraverso gli stretti del Bosforo e dei Dardanelli. Attraverso la Convenzione sugli Stretti firmata a Londra nel 1841, esse confermarono il controllo ottomano su questi siti di importanza strategica e proibirono a qualunque potenza, compresa la Russia, di far attraversare gli stretti da navi da guerra.\nLa guerra di Crimea.\nForte del suo ruolo di repressore dei moti del 1848 e credendo, erroneamente, di avere l'appoggio diplomatico del Regno Unito, Nicola I provoc\u00f2 gli Ottomani, che dichiararono guerra alla Russia nel 1853. Temendo gli effetti di una sconfitta dei Turchi da parte della Russia, nel 1854 Gran Bretagna e Francia entrarono nel conflitto, in quella che verr\u00e0 chiamata Guerra di Crimea, come alleati dell'Impero Ottomano. Anche il Regno di Sardegna si un\u00ec all'impresa, considerandola un buon trampolino di lancio per entrare a far parte del gioco politico europeo.\nL'Impero austriaco offr\u00ec alla Turchia appoggio diplomatico e la Prussia scelse di rimanere neutrale, lasciando cos\u00ec la Russia priva di alleati. Gli alleati europei sbarcarono in Crimea e posero sotto assedio la ben fortificata base russa di Sebastopoli. Dopo un anno di assedio la citt\u00e0 cadde mettendo cos\u00ec in luce le carenze militari della Russia. Prima che Sebastopoli cadesse, Nicola I mor\u00ec, lasciando al suo successore Alessandro II la necessit\u00e0 di scegliere tra una politica di sostanziali riforme o la rinuncia, per la Russia, al ruolo di grande potenza."}
{"id": "27418", "revid": "1543377", "url": "https://it.wikipedia.org/wiki?curid=27418", "title": "Altair BASIC", "text": "L'Altair BASIC fu un interprete del linguaggio di programmazione BASIC.\nVenne creato da Bill Gates e Paul Allen nel 1975 per il MITS Altair 8800, i quali fondarono la Micro-Soft. Fu distribuito in esclusiva da MITS fino al 1977, quando l'accordo fu sciolto.\nL'Altair BASIC rappresenta una pietra miliare nella storia dell'informatica essendo il primo linguaggio di programmazione scritto per un personal computer. Fu anche il prodotto che lanci\u00f2 commercialmente Microsoft: dopo la rescissione dell'accordo con MITS, le vendite del Microsoft BASIC, disponibile per una gran variet\u00e0 di piattaforme hardware, fecero registrare alla fine del 1978 incassi per pi\u00f9 di 1,3 milioni di dollari.\nStoria.\nL'ideazione.\nBill Gates e Paul Allen videro l'annuncio del nuovo Altair 8800 sul numero di gennaio 1975 della rivista \"Popular Electronics\" e capirono che i prezzi dei computer sarebbero nel giro di poco scesi a tal punto che la vendita di software per questo tipo di macchine sarebbe divenuto ben presto un mercato proficuo. Gates pens\u00f2 che se quel computer fosse stato offerto con un interprete BASIC, sarebbe stato pi\u00f9 interessante agli occhi degli hobbisti. Allen e Gates contattarono quindi il fondatore di MITS, Ed Roberts, dicendogli che stavano sviluppando un interprete BASIC e chiedendo di poter mostrare il loro linguaggio. Roberts fiss\u00f2 loro un incontro per il mese di marzo del 1975.\nL'utilizzo del PDP-10 ad Harvard.\nTuttavia Allen e Gates avevano per\u00f2 mentito perch\u00e9 in realt\u00e0 non avevano nessun interprete gi\u00e0 pronto n\u00e9 un sistema Altair su cui svilupparlo. Allen aveva solo un emulatore dell'Intel 8008 (il predecessore dell'Intel 8080, la CPU usata nell'Altair 8800) che aveva scritto in precedenza per il loro sistema Traf-O-Data, che poteva girare sui PDP-10. \nGates all'epoca frequentava la Harvard University in cui era installato proprio un PDP-10: il computer era accessibile in time-sharing perch\u00e9 finanziato dal DARPA e gestito dal professor Thomas Cheatham e non di propriet\u00e0 dell'universit\u00e0. Gates ed Allen decisero di usare l'accesso al computer di Gates come studente e passarono diverse settimane lavorando di notte all'interprete BASIC fatto girare sul loro emulatore adattato all'8080 in esecuzione sul PDP-10. Quando i responsabili di Harvard si accorsero che Gates ad Allen avevano consumato tutte le quote di accesso al computer a disposizione dell'universit\u00e0 per interessi privati decisero di cambiare la politica delle quote ma non presero nessun provvedimento contro i due perch\u00e9 all'epoca non c'era ancora un regolamento in merito.\nIl perfezionamento.\nDopo che fu loro vietato l'accesso al PDP-10 di Harvard, Gates ed Allen acquistarono delle quote di accesso presso una societ\u00e0 di Boston per poter completare il loro BASIC. Assunsero anche Monte Davidoff, uno studente di Harvard, per scrivere le funzioni matematiche in virgola mobile per l'interprete, una caratteristica assente in diversi BASIC dell'epoca. L'interprete finito occupava meno di 4 kB di memoria e fu riversato su nastro perforato, un tipo di supporto che l'Altair 8800 poteva leggere. Allen vol\u00f2 quindi a Albuquerque, la sede di MITS, per incontrare Roberts. Durante il volo Allen si rese conto che non avevano scritto un boot loader, un programma cio\u00e8 in grado caricare ed eseguire l'interprete: Allen prese quindi carta e penna e scrisse a mano una funzione in codice macchina che avrebbe permesso all'Altair 8800 di avviare il BASIC. Solo quando l'interprete fu caricato sull'Altair ed il software diede le dimensioni della memoria disponibile per i programmi, Allen seppe che l'interprete scritto da Gates era in grado di girare sull'Altair.\nGli accordi per la distribuzione.\nRoberts si accord\u00f2 con la neonata \"Micro-Soft\", societ\u00e0 fondata da Gates ed Allen il 4 aprile 1975 con lo scopo di commercializzare il BASIC, per l'uso dell'interprete sui propri computer, fornendo inoltre l'accesso ad un PDP-10 per completarne lo sviluppo.\nIl 22 giugno 1975 MITS firm\u00f2 un contratto per la distribuzione in esclusiva mondiale dell'Altair BASIC della durata di 10 anni, con la clausola di usare i \"migliori sforzi\" per dare in licenza, promuovere e commercializzare il programma. Grazie a tale contratto Micro-Soft riceveva subito 3.000$ in contanti e veniva fissata una royalty per ogni copia dell'interprete venduto: 30$ per la versione \"4K\", 35$ per la \"8K\" e 60$ per la versione \"Extended\". Il contratto aveva un tetto di royalty di 180.000$. Roberts assunse poi Allen, che lasci\u00f2 il proprio lavoro presso Honeywell andando a ricoprire in MITS le cariche di vice-direttore dell'azienda e direttore del reparto software. Gates, ancora studente, fu messo sotto contratto come consulente esterno.\nVersioni.\nL'Altair BASIC fu distribuito nelle seguenti versioni:\nLa copia illegale dell'interprete.\nNella primavera del 1975 MITS, per pubblicizzare i suoi prodotti, acquist\u00f2 un camper ed inizi\u00f2 un tour promozionale per gli Stati Uniti. Il camper, denominato \"MITS Mobile\", si spostava di citt\u00e0 in citt\u00e0 mostrando i prodotti MITS. Venivano organizzati anche seminari in sale convegni prese in affitto. Uno dei seminari pi\u00f9 noti fu quello che si tenne al \"Rickey's Hyatt House\" a Palo Alto, California, i primi di giugno del 1975, dove Dan Sokol, un membro di un club di appassionati di computer denominato \"Homebrew Computer Club\", trafug\u00f2 una copia dell'Altair BASIC che ancora non era stato ufficialmente messo in vendita. Sokol copi\u00f2 il nastro perforato e le copie furono distribuite alla successiva riunione del club.\nQuando fu messo in commercio, l'Altair BASIC aveva un grosso difetto: il prezzo. Era conveniente acquistarlo solo in abbinamento ad un computer Altair 8800 oppure ad una scheda di espansione di memoria: in questo caso il costo era competitivo, solo 75$. Ma se l'utente decideva di acquistarlo in un secondo tempo doveva sborsare una cifra molto elevata, circa 500$. Ma molti utenti non acquistavano le schede di espansione prodotte da MITS perch\u00e9 erano difettose: Roberts aveva infatti scartato le economiche e affidabili RAM statiche scegliendo le nuove e pi\u00f9 costose DRAM, memorie che avevano un consumo energetico inferiore rispetto alle prime. Data la scarsa esperienza con questo nuovo tipo di memoria, gli ingegneri MITS ebbero molti problemi di progettazione e di componentistica con il risultato che la maggior parte delle schede realizzate tendeva a guastarsi. Fiorirono cos\u00ec diversi produttori indipendenti che offrirono schede di memoria basate sulle pi\u00f9 affidabili SRAM.\nAcquistando una scheda non MITS l'utente era poi costretto a dover acquistare l'Altair BASIC a prezzo pieno, ossia a 500$: essendo molti degli acquirenti del computer semplici hobbisti, essi preferivano comprare delle copie bootleg dell'interprete. Per questo motivo solo il 10% dei clienti acquist\u00f2 l'Altair BASIC.\nRoberts, nella sua rubrica personale del numero di ottobre di \"Computer Notes\", la rivista pubblicata da MITS, riconosceva che le schede di espansione da 4 KB di DRAM avevano dei problemi e riduceva il prezzo delle stesse offrendo anche un rimborso di 50$ a chi le avesse gi\u00e0 acquistate. Sempre su tale rubrica rifiutava per\u00f2 la proposta di un cliente di ridurre il prezzo dell'interprete facendo presente che il motivo di ci\u00f2 era la presenza del contratto da 180.000$ di royalty stipulato con Micro-Soft e concludeva accusando chi copiava illecitamente l'Altair BASIC: \u00ab\"Chiunque stia usando una copia trafugata del MITS BASIC dovrebbe identificarsi per ci\u00f2 che \u00e8, un ladro\"\u00bb. Anche Bill Gates torn\u00f2 sull'argomento, pubblicando sul numero di gennaio del 1976 di \"Computer Notes\" una lettera aperta intitolata \"Open Letter to Hobbyists\" in cui accusava direttamente di furto chi copiava il software.\nLo scioglimento del contratto con MITS.\nI termini del contratto stipulato con MITS prevedevano una durata di 10 anni e MITS era libera di concedere in licenza l'Altair BASIC e tutte le versioni che ne derivavano: Gates ed Allen avevano effettuato il porting del linguaggio anche su altri microprocessori, come ad esempio il Motorola 6800 del nuovo Altair 680 presentato da MITS nel 1976. MITS aveva per\u00f2 l'esclusiva del BASIC: ci\u00f2 significava che tutti i clienti che Micro-Soft trovava dovevano comunque rivolgersi a Roberts. Molti costruttori di computer erano potenzialmente interessati al BASIC di Gates ed Allen ma il contratto con MITS impediva loro di trattare direttamente per la concessione delle licenze. Roberts, da parte sua, era ben poco interessato a dare in licenza a terzi l'interprete, le cui vendite erano viste come una duratura fonte di introiti. L'opportunit\u00e0 per Micro-Soft di sganciarsi da MITS arriv\u00f2 nel 1977, quando Pertec Computer, che aveva rilevato da poco la societ\u00e0, si rifiut\u00f2 di concedere in licenza il BASIC ad altre societ\u00e0. Gates, forte del contratto che aveva firmato con Roberts che prevedeva che MITS compisse tutti gli sforzi necessari a pubblicizzare e commercializzare l'Altair nel migliore dei modi, cit\u00f2 la societ\u00e0 in tribunale per inadempienza contrattuale, ottenendo la rescissione dell'accordo. MITS pot\u00e9 continuare ad usare il BASIC ma ne perse l'esclusiva: Micro-Soft pot\u00e9 quindi iniziare a commercializzarlo in proprio.\nL'interprete BASIC fu il motore commerciale di Microsoft fino all'inizio degli anni ottanta, quando la societ\u00e0 si concentr\u00f2 sull'MS-DOS."}
{"id": "27423", "revid": "125645104", "url": "https://it.wikipedia.org/wiki?curid=27423", "title": "Piave", "text": "Il Piave \u00e8 un fiume italiano, che nasce dalle Alpi Carniche (monte Peralba in Veneto), compiendo i primi chilometri in Friuli-Venezia Giulia, per poi attraversare interamente il Veneto da nord a sud.\nEtimologia.\nIl nome \u00abPlavens\u00bb o \u00abPlabem\u00bb, apparso nell'antica letteratura storico-geografica solo alla fine del VI secolo, fu da allora sempre di genere femminile. Difatti \u00abAlla Piave\u00bb fanno costante riferimento gli originali atti e documenti della Serenissima Repubblica, e le Terminazioni e Sentenze dell'antico Magistrato alle Acque, mentre nelle opere degli scrittori di idraulica veneta dei secoli scorsi, come nell'incontaminato dialetto della popolazione del Cadore, della Val Belluna, della Marca Trevigiana e di Venezia, sino a met\u00e0 degli anni venti, ha pure risuonato \u00abla Piave, alla Piave, della Piave\u00bb. Fu Carducci, sembra, il primo ad assegnare al fiume nella sua \u00ab\u00bb il genere maschile, pur essendo in seguito confutato dal geografo Ettore De Toni, ma esso riapparve invece nel 1918 da Gabriele D'Annunzio che scrisse \"O Libert\u00e0, gli Italiani li danno oggi, il Piave flessibile per tua collana\"; nello stesso anno venne composta la celebre \"La canzone del Piave\" in cui \u00e8 nuovamente usato il genere maschile: \"Il Piave mormorava calmo e placido al passaggio / dei primi fanti il ventiquattro maggio\".\nPer troncare ogni disputa Bino Sanminiatelli promosse un'inchiesta. Numerosi furono gli interpellati: da Paolo Boselli a Francesco d'Ovidio, da Ferdinando Martini a Guido Mazzoni, da Francesco Torraca a Renato Fucini, appoggiarono il genere femminile. Ma la nobile fatica di coloro che volevano difendere pi\u00f9 che altro la tradizione, fu tardiva perch\u00e9, gi\u00e0 nel 1918, le centinaia di migliaia di ufficiali e soldati che si avvicendarono a presidiare il fiume sacro gli avevano assegnato il genere maschile, abituando gli italiani a considerarlo tale. Fu quindi durante la prima guerra mondiale che quella che era sempre stata la Piave venne \u00abpromosso maschio per merito di guerra\u00bb e tale rimane ormai per l'Italia e per il mondo. Oggigiorno la forma utilizzata anche colloquialmente \u00e8 al maschile; tuttavia si pu\u00f2 riscontrare l'uso del genere femminile da parte degli anziani molto legati a questa terra e alle sue tradizioni, cos\u00ec come nella toponomastica dell'antico tratto terminale del fiume, ora corrispondente al corso del Sile in prossimit\u00e0 della sua foce, denominato appunto Piave Vecchia.\nGeografia.\n\u00c8 il quinto fiume italiano per lunghezza fra quelli direttamente sfocianti in mare. Il fiume attraversa Sappada, il Comelico, il Centro Cadore e la Valbelluna, e la pianura veneta nelle province di Treviso e di Venezia.\nGi\u00e0 pochi chilometri dopo la sorgente il Piave assume una notevole portata dovuta all'afflusso di numerosi torrenti. Dopo aver percorso i primi chilometri in direzione sud, all'altezza di Cima Sappada il fiume piega a ovest, attraversando Sappada e successivamente ricevendo l'apporto di importanti torrenti come il Piave di Visdende, ma scende lungo la Val Visdende. Passata Sappada si inoltra in una profonda forra (l'orrido di Acquatona) e continua la sua corsa passando per Presenaio, e Campolongo, dove affuisce il torrente Frison. A valle di Santo Stefano di Cadore, si incontra col torrente Padola. Poco prima della localit\u00e0 di Cima Gogna, dove riceve l'Ansiei, \u00e8 bloccato dalla diga del Comelico, creando un serbatoio artificiale.\nIn questo lungo tratto il fiume attraversa i territori dei comuni del Centro Cadore, Vigo, Lozzo, Domegge, Calalzo e Pieve di Cadore formando il grande lago omonimo creato dalla seconda diga in localit\u00e0 Sottocastello. A valle della diga di Pieve, a Perarolo di Cadore, riceve le acque del Boite. Il fiume rimane in una valle stretta percorsa dalla ferrovia Padova-Calalzo e dalla strada statale di Alemagna. Riceve le acque del torrente Valmontina, e tocca gli abitati di Macchietto, Rucorvo, Rivalgo, Ospitale di Cadore, Davestra, Termine di Cadore.\nAll'altezza di Castellavazzo esce dalla stretta montana e subito dopo, a Longarone, riceve da sinistra il Vajont e da destra il Ma\u00e8 che scende dalla valle di Zoldo. All'altezza di Fortogna, riceve il torrente Desendan, mentre a Soverzene dove si trova una delle centrali idroelettriche pi\u00f9 importanti d'Europa, viene sbarrato dalla prima traversa, per alimentare con parte della sua portata il lago di Santa Croce, e le centrali idroelettriche della Val Lapisina, cos\u00ec le acque vengono deviate nel bacino del Livenza.\nDopo circa 3\u00a0km, riceve il torrente Rai, emissario del lago di Santa Croce, e nei pressi di Cadola, e di Ponte nelle Alpi con dei meandri piega in direzione sud-ovest, immettendosi nella ampia Valbelluna. A Belluno riceve il torrente Ardo, e attraversa la citt\u00e0 a Borgo Piave. Tra Belluno e Bribano, numerosi gli affluenti torrentizi: il Cicogna, Refos, Limana, Tuora, Ardo, Gres\u00e0l. A nord di Mel riceve le copiose acque del Cordevole, proveniente dall'Agordino.\nRicevendo sempre numerosi affluenti, come il Ves\u00e8s, Rimonta, e Salm\u00e8nega prosegue la sua corsa, verso Busche, dove viene sbarrato dalla seconda traversa fluviale, nei pressi di Cesana formando il lago omonimo, e le sue acque vengono deviate alla centrale di Quero. Pi\u00f9 a valle riceve le acque del Caorame. Qui esce dalla Valbelluna piega a sud-est, e si immette in una valle pi\u00f9 stretta, lungo la quale riceve il torrente Sonna, che attraversa Feltre.\nBagna i paesi Marziai, Caorera, Sanz\u00e0n, Carp\u00e8n Santa Maria, Quero Vas, mentre scorre in nuova stretta scavata tra le prealpi Bellunesi (la cosiddetta \"stretta di Quero\") con alla destra, il massiccio del Grappa e, alla sinistra, il monte Cesen. A Segusino, esce dalla stretta, e nei pressi di Fener, viene sbarrato dalla terza traversa, per scopi irrigui e alimentare il canale Brentella.\nTra Segusino e Pederobba esce dalla zona compresa tra le Alpi e le Prealpi, entrando nella zona del Quartier del Piave, costeggia il Montello, a Falz\u00e8 di Piave riceve l'ultimo emissario il fiume Soligo, proveniente dai laghi di Revine, e a Nervesa della Battaglia viene sbarrato per l'ultima traversa, per alimentare il Canale della Vittoria, e riceve le acque dello sbocco del canale Castelletto-Nervesa provenienti da Soverzene. Finalmente entra nella Pianura veneta. Nel tratto pianeggiante il Piave, avendo perso molta della sua acqua, a causa dei prelievi idrici che avvengono a monte, rimane spesso nei mesi estivi asciutto, o ridotto a una maglia di rigagnoli riprendendo un aspetto fluviale solo a sud di Maserada.\nSuperato Ponte della Priula, all'altezza di Lovadina, dove il suo letto raggiunge la massima larghezza (circa ), il Piave si dirama in due rami formando le Grave di Papadopoli. A nord di Ponte di Piave i due rami si congiungono, e subito dopo nei pressi di Salgareda, termina il suo alveo ghiaioso, per assumere una fisionomia con meandri. Da Zenson, confinato in alti argini artificiali, \u00e8 considerato navigabile. Bagna i paesi di Noventa, Fossalta, la citt\u00e0 di San Don\u00e0, e il paese di Musile, dove l'alveo meandriforme, si innesta nel taglio rettilineo, di circa fino a Eraclea, eseguito nel tardo Seicento allo scopo di contenere l'apporto di detriti in laguna e l'interramento della principale bocca di porto, spostando a est la foce.\nIl vecchio letto detto di \"Piave Vecchia\" rimane attivo dalle \"porte del taglio\" a Musile, dove a Caposile, i veneziani deviarono il Sile nell'antico alveo del Piave portandolo a sfociare nell'Adriatico tra Jesolo e Cavallino. Da Eraclea scorre tra alti argini, per poi sfociare nel mare Adriatico a Cortellazzo.\nLe origini.\nIl Piave trova origine da un ruscello che nasce dalle falde meridionali del monte Peralba che eleva la sua vetta a quota m sul livello del mare, da altri si vuole che l'asta iniziale del fiume sia costituita dal rivo formato dall'unione di due corsi d'acqua scendenti dal tratto della catena principale delle Alpi Carniche compreso fra il Passo Palombino e il Passo dell'Oregone. Tale corso d'acqua si forma nella Val Visdende da dove esce attraverso la forra del \u00abCian\u00e0\u00bb o di Cima Canale; il suo antico nome \u00e8 quello di Silvella (dal dialetto La Salvela) ma \u00e8 pi\u00f9 comunemente denominato Cordevole di Visdende per distinguerlo dal Cordevole di Agordo, che \u00e8 il maggiore affluente del Piave.\nIl ramo scendente dal monte Peralba e il Silvella si uniscono presso la localit\u00e0 Argentiera e costituiscono il fiume che \u00e8 il Piave. Il geografo Giovanni Marinelli, in merito alla disputa che le popolazioni di Sappada e del Comelico si contendono sulle origini del fiume, ha risolto la questione con un giudizio che si potrebbe dire salomonico, chiamando Piave di Sesis o Piave proprio il ramo che scende dal monte Peralba, e Piave di Visdende quello che scende dalla valle omonima, ma il giudizio non accontent\u00f2 nessuno dei due comuni contendenti. I bacini tributari del Piave di Sesis e del Cordevole di Val Visdende, chiusi alla confluenza di quest'ultimo, hanno le rispettive superfici di 63 e . Le lunghezze reali delle aste dei due corsi, dalle sorgenti alla confluenza, sono rispettivamente di 15 e . I due corsi hanno un regime fortemente torrentizio con piene rapide e impetuose e apporti idrici uguali.\nConfrontando le valli incise dai due torrenti, appare con evidenza che quella di Sappada \u00e8 pi\u00f9 antica della Val Visdende e costituisce la continuit\u00e0 dell'alta valle del Piave la quale \u00e8 longitudinale da Sappada in gi\u00f9. Tenuto presente questo importante fattore, e considerato che le documentazioni storiche e cartografiche dimostrano che il ramo scendente dalla Val Visdende non ebbe mai il nome di Piave, mentre lo conserv\u00f2 per secoli il corso di Sappada, la denominazione di fiume principale o asta dorsale, spetta al ramo iniziale che nasce dalle falde meridionali del monte Peralba. La sorgente visibile al rifugio Sorgenti del Piave, in Val Sesis, \u00e8 una sistemazione dei primi anni sessanta. I prati attorno al rifugio sono ricchi di polle sorgive. Alcune di esse sono state incanalate, fino a formare la pozza, sotto al cippo in pietra recante la scritta \"QUI NASCE IL PIAVE\".\nPrincipali affluenti.\nNella tabella seguente vengono indicati i principali affluenti del Piave, nell'ordine in cui confluiscono nel fiume.\nUna lista pi\u00f9 completa che include anche alcuni degli affluenti minori viene riportata di seguito.\nda sinistra:\nda destra:\nLaghi del bacino idrografico.\nLungo l'asta del fiume e dei suoi principali tributari vi sono numerose dighe che danno origine a laghi artificiali (le cui acque vengono utilizzate per scopi idroelettrici) tra i quali:\nRegime idrologico.\nIl Piave presenta un regime idrologico fortemente influenzato dai prelievi (sia a fini agricoli sia energetici) che vengono effettuati all'altezza degli sbarramenti di Soverzene, Busche, Fener e Nervesa. Il regime \"naturale\" presenta un massimo primaverile, dove all'apporto delle piogge si aggiunge quello derivante dallo scioglimento delle nevi, e uno secondario autunnale. In corrispondenza della sezione di Nervesa della Battaglia, considerata sezione di chiusura del bacino montano, in occasione della piena del novembre 1966 si calcola vi fu una portata di circa .\nLe principali piene.\nLe prime notizie sulle esondazioni del Piave sono riportate dallo storico Giambattista Verci, il quale narra che, nel 1314, in seguito a dirotte piogge il fiume uscito dal suo letto si rivers\u00f2 nel territorio trevigiano. In quell'epoca secondo altri storici, il fiume avrebbe deviato il suo corso anche a Lovadina distruggendo numerosi abitati e la chiesa di Santa Maria di Saletto. Secondo il cronista Daniello Tomitano, studioso e umanista appassionato di arte e storia vissuto a cavallo tra il XVI e il XVII secolo, altra e pi\u00f9 grave piena si ripet\u00e9 nel 1330 sia nel Piave sia nei suoi affluenti; i villaggi di Nemeggio, Villapaiera e Celarda furono distrutti e le contrade di Feltre e Pedavena gravemente danneggiate; scrisse il Tomitano che lungo il Piave tutti i ponti furono travolti e gli opifici esistenti lungo il fiume (magli, molini e segherie) vennero divelti dalle basi e restarono sepolti dalle ghiaie. Nel 1368, in seguito a elevate piene, il Piave si apr\u00ec un nuovo letto attraverso l'abitato di Lovadina. Questo diversivo rimase attivo durante le intumescenze del fiume sino al 1407 quando per ordine della Serenissima Repubblica venne intercluso.\nNel XV secolo sei gravi piene furono registrate negli anni 1409, 1419, 1420, 1450, 1467 e 1470.\nLe notizie sui danni arrecati dalle esondazioni sono scarse e incerte. Dalle antiche cronache emerge per\u00f2 che a ogni piena avvenivano irruzioni di acque del Piave nella Marca Trevigiana. Nel 1467 si ebbe la disalveazione a Cimadolmo e nel 1470 una grave rotta e conseguente esondazione a Romanziol.\nNel XVI secolo si ebbero dieci piene elevatissime negli anni 1512, 1524, 1531, 1533, 1554, 1558, 1564, 1567, 1572 e 1578. La piena pi\u00f9 rovinosa fu quella del 1512 quando il fiume strarip\u00f2 a Nervesa e, incanalandosi nel Piavesella e nel Bottenigo e seguendo le depressioni del terreno, inond\u00f2 un vastissimo territorio, compresa la citt\u00e0 di Treviso, apportandovi gravi danni. La piena del 1533 \u00e8 rimasta famosa per i danni cagionati dalle rotte del Piave ai bacini lagunari di Torcello, Mazzorbo e Burano.\nQuella del 1578 fu memorabile per il crollo del ponte che congiungeva le due sponde a Belluno e per nuovi disalveamenti del fiume a Cimadolmo e a Ponte di Piave. L'aumentata frequenza dei disastri, provocati dalle piene del Piave nella seconda met\u00e0 del sedicesimo secolo, non manc\u00f2 di preoccupare la Repubblica veneta, i cui tecnici attribuirono l'aggravarsi dei disordini idraulici all'eccessivo disboscamento operato nelle montagne. \nPure nel XVII secolo vennero registrate dieci elevate piene, negli anni 1601, 1642, 1664, 1665, 1667, 1678, 1681, 1682, 1693 e 1694. Fu questo il secolo in cui la Serenissima affront\u00f2 e risolse i pi\u00f9 gravi problemi idraulici per la sistemazione dei fiumi in pianura e per la loro espulsione dalla laguna di Venezia, opera opportunamente accompagnata dall'incremento e dalla conservazione del patrimonio forestale.\nGravi furono i danni provocati dalle piene nel Seicento: nel 1642, fu distrutto il paese di Noventa da una rotta del fiume; nel 1664 vennero distrutti la chiesa e parecchi fabbricati del paese di Musile. Durante le piene del 1678 e 1681 si aprirono ben 48 rotte negli argini costruiti per guidare il Piave a sfociare a Santa Margherita. La piena del 1683 \u00e8 famosa per la rotta della Landrona attraverso alla quale e con nuovo letto il Piave si diresse nell'attuale foce di Cortellazzo, abbandonando l'alveo artificiale escavato per espellere il fiume dalla laguna di Venezia.\nSolo sei piene elevate si elencano nel XVIII secolo. La prima, nel 1708, riguard\u00f2 principalmente il Boite che, ingrossato a dismisura, invest\u00ec il paese di Perarolo, provocando la rovina di molte case e la morte di parecchie persone. Nel 1748 si ebbero solo esondazioni e danni alle campagne. Due piene si ripeterono a breve distanza di tempo nell'estate del 1757 (giugno e agosto), la seconda di queste causando molte rotte da Nervesa a Ponte di Piave. Nel 1774 e 1782 le piene non provocarono rilevanti danni, se si eccettua l'abbattimento di alcune case e della chiesa di Salettuol. \nLa cronologia dei disastrosi eventi trova il suo apice nell'Ottocento, durante il quale si ebbero ben quindici piene elevatissime e si verific\u00f2 la massima piena conosciuta (1882). Dal 1851 al 1877, il Piave super\u00f2 il segno di guardia ed entr\u00f2 in piena a Zenson ben trentotto volte. Le date in cui si verificarono nel diciannovesimo secolo le quindici maggiori piene sono ottobre 1811, maggio 1816, ottobre 1823, dicembre 1825, ottobre 1841, novembre 1851, maggio 1858, ottobre 1863, marzo 1872, novembre 1877, settembre/ottobre 1882, ottobre 1885, ottobre 1886, ottobre 1889. Da tale elenco appare che le piene si manifestarono prevalentemente in autunno. Delle quindici piene, difatti, dodici furono autunnali e di queste otto si verificarono nel mese di ottobre. \nLa piena del 1823 fu memorabile per la completa distruzione del paese di Perarolo. Il 12 ottobre di quell'anno, mentre il Boite e il Piave erano considerevolmente ingrossati, una frana si scaric\u00f2 nel Boite, presso la confluenza, bloccandone il corso. Il giorno seguente, il forte carico delle acque provoc\u00f2 la rottura dello sbarramento e le acque precipitarono come una valanga su Perarolo che scomparve nei gorghi e divenne un cumulo di rovine coperte di ghiaia e fango.\nNello stesso periodo si ebbero nei tronchi di pianura pi\u00f9 rotte fra cui quelle di Sant'Andrea di Barbarana e di Mussetta. Pi\u00f9 elevata, specie per i tronchi superiori, fu la piena del 1825, che dur\u00f2 quattro giorni, danneggi\u00f2 le opere idrauliche e di presidio lungo l'asta fluviale e determin\u00f2 dodici rotte fra Sant'Andrea di Barbarana e San Don\u00e0 di Piave. Eccezionale per la rapidissima crescita fu la piena del 1851 durante la quale si ebbe, per cinque ore, un incremento idrometrico orario di a Zenson, dove il colmo raggiunse la quota , nonostante il fiume, attraverso nove rotte arginali, avesse invaso le campagne tanto a monte che a valle di quella localit\u00e0. La piena dur\u00f2 cinque giorni e le principali rotte si ebbero a Fossalta, Croce di Piave, Fornera e Grisolera. \nL'anno 1882 rappresenta il triste caposaldo delle pi\u00f9 funeste vicende idrauliche dei fiumi veneti. Per quanto il bacino plavense non sia rimasto in quell'evento indenne dalle conseguenze della disastrosa alluvione che si abbatt\u00e9 in tutta l'Alta Italia, di fronte ai disastri provocati dalla rotta dell'Adige avvenuta a Legnago la piena del Piave pass\u00f2 quasi inosservata.\nLe piogge cominciarono ai primi di settembre e alla met\u00e0 del mese si registrarono le pi\u00f9 elevate altezze idrometriche che culminarono nei tronchi di pianura nel pomeriggio del 16 settembre. A Zenson venne raggiunta l'altezza di , superando di la massima conosciuta. Nel corso della piena si ebbero quindici rotte in destra e sinistra da Ponte di Piave a Cava Zuccherina causate tutte da tracimazioni per l'estensione complessiva di un chilometro. La piena dur\u00f2 sette giorni, impiegando solamente sedici ore per raggiungere il colmo e oltre 6 giorni per discendere al segno di guardia. Oltre alle rotte, si ebbero sormonti delle sommit\u00e0 arginali e conseguenti tracimazioni a valle di Nervesa per ben trenta chilometri. Il triste bilancio dei danni arrecati dall'alluvione si pu\u00f2 riassumere in queste cifre: danneggiati venticinque comuni con una popolazione di circa abitanti, superficie allagata ettari, altezza media delle acque in campagna , durata media dell'allagamento dieci giorni, anche se in alcune localit\u00e0 l'acqua rimase sui terreni per oltre un mese. Vennero distrutti tre ponti sul Piave, a Quero, Vidor e San Don\u00e0, e nove sui suoi affluenti, crollarono centotrenta fabbricati. \nNel 1885 si ebbero tre piene (come anche l'anno successivo, pur senza gravi danni), di cui una abbastanza elevata avvenuta il 16 ottobre. L'anno 1889 registr\u00f2 pure tre piene, la pi\u00f9 elevata delle quali avvenne l'undici ottobre e provoc\u00f2 dapprima lo squarciamento dell'argine destro compreso fra il ponte ferroviario e il ponte della provinciale presso Musile, e quindi quello di un tratto del rilevato ferroviario Mestre-Portogruaro e del vecchio argine San Marco.\nL'inondazione si estese cos\u00ec al comprensorio del Consorzio idraulico Croce dove l'acqua raggiunse l'altezza di quattro metri, e all'abitato di Musile dove crollarono dodici case e vi furono varie vittime e danni. Infine nell'ottobre del 1896 si verific\u00f2 l'ultima grave piena del secolo diciannovesimo la quale, pur superando di poco come altezze idrometriche quella del 1885, fu brevissima nella durata (due giorni) e rimase contenuta nell'alveo in conseguenza dei lavori di sistemazione arginale eseguiti dopo i disastri del 1885. Lavori che all'inizio del secolo vennero ripresi ed estesi e soprattutto integrati con opere idraulico-forestali di sistemazione del bacino montano, orientando cos\u00ec le provvidenze tecniche ai moderni criteri secondo i quali ogni cura dovrebbe essere rivolta alle origini del male ossia alla montagna e agli affluenti superiori.\nNella prima met\u00e0 del Novecento il Piave fu soggetto a nove elevate piene verificatesi negli anni 1903, 1905, 1906, 1907, 1914, 1916, 1926 (in maggio e novembre) e 1928. Di tali eventi \u00e8 da considerarsi veramente notevole quello verificatosi nel 1903. In tale circostanza, la piena raggiunse il colmo a Perarolo il 30 ottobre e si propag\u00f2 rapidamente, tanto che dopo tredici ore si ebbe il colmo a Zenson con , quota superiore di ben alla massima registrata nel 1882. In questa localit\u00e0 le acque cominciarono a tracimare nel mattino del 31 ottobre, e quindi aumentarono e si estesero a Campolongo, Volta Croce, Musile, Passarella, San Don\u00e0 e Grisolera.\n Il lavoro febbrile compiuto da centinaia di operai, che in ogni tronco minacciato costruirono coronelle in sommit\u00e0, banchine di sacchi a terra in schiena d'argine, chiusura di gorghi e gettate di sasso a fiume, valse a scongiurare i gravi disastri che si profilavano a Ponte di Piave, a Zenson, nel tronco di San Don\u00e0 e alla Gaggiola. La battaglia sembrava vinta poich\u00e9 si era iniziata la decrescita dei livelli idrometrici, quando l'improvviso sbocco di un sifone apertosi all'unghia dell'argine sinistro in localit\u00e0 Intestadura a valle di San Don\u00e0 di Piave, diede luogo in brevissimo tempo a una rotta disastrosa. La gravit\u00e0 del pericolo corso da tutto il territorio attraversato dal Piave, da Nervesa al mare, impose l'esecuzione di nuovi poderosi lavori di rialzo, ringrosso e imbancamento di tutte le arginature da Ponte di Piave alla foce. Tutte le piene successive furono contenute sia per effetto di tali lavori sia perch\u00e9 nei tronchi di pianura le massime altezze idrometriche furono di molto inferiori a quelle verificatesi nel 1903. La piena del 1928 fu caratterizzata da notevoli altezze idrometriche registrate nei tronchi montani e dal manifestarsi di tre ondate successive (il 22 e il 29 ottobre e il 1\u00ba novembre), le quali per\u00f2 non si sovrapposero, consentendo l'innocuo esaurimento della piena.\nLe principali opere di difesa e sistemazione idraulica.\nCom'\u00e8 noto, dal 1420 al 1727 tutto il bacino del Piave era compreso nei domini della Repubblica di Venezia, che non manc\u00f2 di dedicare ogni possibile e amorevole cura alla difesa dei territori minacciati dalle frequenti piene del Piave. Il problema che assillava la mente dei reggitori della Repubblica era quello di proteggere il litorale separante la laguna dal mare, di mantenere le \u00abfuose\u00bb, ossia le bocche, aperte nel litorale stesso per l'alimentazione della laguna, e di impedire l'interramento di quest'ultima, provocato dallo sfocio dei fiumi nell'ambito lagunare.\nLa continua espansione delle barene, determinata dalla sedimentazione di torbide fluviali, e l'apparire e il propagarsi di canneti per il prevalere delle acque dolci su quelle salse allarmarono i veneziani in modo tale che venne coraggiosamente affrontato dalla Repubblica il titanico problema della espulsione dei fiumi dalla laguna di Venezia. Furono necessari circa quattro secoli (dal 1300 al 1700) per condurre a termine la gigantesca impresa, la quale fu compiuta con la diversione del Piave all'attuale sua foce di Cortellazzo. Ne deriva che le principali opere di sistemazione idraulica del Piave compiute dalla Repubblica veneta furono intese a difendere la bassa pianura dalla minaccia di esondazioni e a deviare il tronco terminale del fiume per portarlo a sfociare in localit\u00e0 sempre pi\u00f9 discoste dal lembo lagunare orientale.\nNel tronco montano e in quello medio invece nessuna attivit\u00e0 venne svolta dal Governo della Serenissima, il quale per\u00f2 intervenne sempre per stimolare iniziative e per guidare, con la proverbiale saggezza dei suoi proti e ingegneri, l'opera delle Comunit\u00e0 sia per la difesa del territorio come per l'utilizzazione del corso d'acqua. Il tronco pi\u00f9 vulnerabile del Piave fu quello compreso fra Nervesa e Spresiano, ed \u00e8 proprio in questo tronco che furono costruite le prime difese arginali. Da citazioni frammentarie che affiorano da antichi documenti riprodotti dagli scrittori di idraulica veneta dei secoli scorsi appare che, dal 1317 al 1370, si lavor\u00f2 per la costruzione dei muraglioni o \u00abmurazzi\u00bb di Nervesa pi\u00f9 volte abbattuti dalle piene del Piave nel corso dei secoli.\nNel 1509 la Repubblica Veneta, avuta la percezione che i muraglioni d\u00ec Nervesa venivano ricostruiti con struttura a sacco e cio\u00e8 con paramenti di pietrame e imbottitura di ghiaia e ciottoli, invi\u00f2 sul posto il celebre fra Giocondo con l'incarico di dettare severe e categoriche norme per la razionale esecuzione dei lavori. I muraglioni di Nervesa furono cos\u00ec ricostruiti con l'ordine di struttura che tutt'oggi conservano. Ma le aggressioni del Piave continuarono e da nuove brecce il fiume disalve\u00f2 ancora, ponendo in pericolo la citt\u00e0 di Treviso.\nPer tre secoli, dal Quattrocento al Settecento, la Repubblica Veneta, a mezzo di appositi Provveditori, continu\u00f2 a elevare difese e ripari arginali lungo l'asta fluviale compresa fra Nervesa e Zenson; ma tale attivit\u00e0 fu saltuaria e frammentaria e i lavori eseguiti per fronteggiare le aggressioni del fiume non furono mai coordinati in programmi tecnici per una razionale sistemazione idraulica del fiume. Pi\u00f9 importanti furono invece le opere studiate e attuate per la difesa della bassa pianura e per allontanare lo sfocio del Piave da Jesolo a Cortellazzo, allo scopo di evitare il trasporto di detriti nei lembi lagunari. Nel 1533, durante una piena, il Piave debord\u00f2 in pi\u00f9 punti nel suo tronco inferiore e le sue acque torbidissime invasero il Sile che si scaricava in laguna, provocando forti interrimenti nei bacini lagunari di Torcello e Mazzorbo. L'inconveniente si era gi\u00e0 manifestato prima di allora, ma in quella evenienza era apparso tanto grave che il Magistrato alle Acque deliber\u00f2 che da Ponte di Piave alla Cava del Caligo venisse costruito un argine: \"\u00absia facto di passi sei trevisani (11 m) in fondo e di sopra passi due e mezzo (4,50 m) e tanto alto che el superi l'arzere davanti de la Piave almeno de pi\u00e9 quattro (1,40 m), il quale sia per muraglia e segurt\u00e0 de questa banda de Venetia acci\u00f2 in caso se rompesse el primo arzere questo sia per seguit\u00f2 de le lagune nostre\u00bb\".\nI Savi del Magistrato idearono in sostanza un secondo argine in ritiro il quale, svolgendosi lungo il lembo occidentale della laguna superiore, la isolava completamente dal Piave. L'argine detto di San Marco venne compiuto nel 1543 e dichiarato inalienabile. Esso \u00e8 tuttora efficiente e ha salvato pi\u00f9 volte dall'inondazione il territorio situato in destra del fiume. Oltre a tale provvedimento il Magistrato alle Acque aveva decretato che sulla sinistra del Piave in localit\u00e0 Rotta Vecchia venisse aperto un diversivo convogliante le acque di piena in uno dei porti di Livenzuola, Portesino o Cortellazzo.\nIl celebre idraulico Cristoforo Sabbadino, con pi\u00f9 larga visione del problema idraulico, integr\u00f2 il concetto espresso dal Collegio dei Savi alle acque, e present\u00f2 nel 1552 un progetto per deviare completamente il Piave portandolo a sfociare a Cortellazzo. Per quanto approvata dal Governo Veneto, l'idea del Sabbadino non trov\u00f2 unit\u00e0 di consenso e non ebbe immediata e completa fortuna. Innumerevoli proposte, polemiche e discussioni si accesero e, mentre si lavorava alla escavazione del diversivo voluto dal Magistrato alle Acque denominato Taglio di Re, il Piave continuava ad allagare e a impaludare la pianura litoranea apportando sedimenti alla laguna. Dopo oltre un secolo di tentativi per mantenere efficienti come diversivi per lo scarico delle piene del Piave il Taglio di Re e il Canale Cavazuccherina, i Savi alle acque riconobbero che \u00ab\"l'unico mezzo di mantenere eterne le lagune\u00bb\" era quello di deviare completamente il corso del fiume portandolo a sfociare a Santa Margherita di Caorle, ci\u00f2 che rendeva necessaria la interclusione di uno dei rami del Livenza che l\u00e0 sfociava.\nI lavori furono iniziati nel 1642 ma procedettero lentamente e richiesero ventidue anni di tempo per il compimento. Nel 1664 il Taglio della Piave fu compiuto e il fiume fu condotto a sboccare nel porto di Santa Margherita. Prima di giungere alla nuova foce le acque del Piave invadevano le grandi paludi di Ribaga, Cortellazzo e Livenzuola, le quali erano conterminate da modesti argini circondariali (o \"\u00abarzerini\u00bb\"), e poich\u00e9 per sfociare a Santa Margherita le acque durante le piene o le fasi di alta marea dovevano sopraelevarsi, ne avvenne che in tali frequenti circostanze si ebbe la tracimazione o la rovina degli arzerini e l'inondazione dei territori circostanti. Le diverse paludi nelle quali esondavano le acque del fiume divennero intercomunicanti e si form\u00f2 un grande stagno che venne chiamato il lago della Piave.\nLa situazione idraulica and\u00f2 aggravandosi col susseguirsi delle piene che si ripeterono in cinque casi tra il 1664 e il 1681. Venne quindi ventilata l'idea di aprire un nuovo sfogo alle acque invasate nel lago della Piave portandole al mare attraverso il porticciuolo di Valle Altanea. Ma, mentre fervevano discussioni e proposte, nel 1683, durante una piena abbastanza elevata, il Piave, rotti gli argini a Landrona di fronte a Cortellazzo si scaric\u00f2 in mare in quel porto che, per la pendenza dei terreni, costituiva il naturale sfocio del fiume. I fatti dettero ragione al Sabbadino che centocinquanta anni prima aveva intuita la soluzione del problema idraulico, e il Piave fu lasciato nell'alveo da esso prescelto e continu\u00f2 da allora a sfociare a Cortellazzo. Il 5 ottobre 1935 una nuova alluvione avrebbe portato il fiume nell'attuale foce, mentre il vecchio estuario and\u00f2 a formare la Laguna del Mort.\nIl Piave nella Grande Guerra.\nIl Piave costitu\u00ec il fronte pi\u00f9 arretrato di difesa dell'esercito italiano dopo la sconfitta subita nella battaglia di Caporetto durante la prima guerra mondiale. Oltre all'importanza strategica, il mantenimento della linea del Piave fu importante anche per tenere alto il morale dell'esercito dopo la ritirata dalla linea dell'Isonzo; per questo, il fiume Piave venne presto caricato di retorica patriottica (si veda ad esempio \"La canzone del Piave\"). La linea fu mantenuta nella prima battaglia del Piave e nella battaglia del solstizio. L'esercito italiano oltrepass\u00f2 poi il fiume il 24 ottobre 1918 (esattamente un anno dopo la sconfitta di Caporetto), cominciando cos\u00ec la decisiva battaglia di Vittorio Veneto. Nel corso del primo conflitto mondiale la parte meridionale del corso del Piave divenne una linea strategica importante a partire dal novembre 1917 in corrispondenza della ritirata avvenuta in seguito a Caporetto.\nDopo il passaggio sulla riva destra delle armate italiane e la distruzione dei ponti, il fiume divenne la linea di difesa contro le truppe austro-ungariche e tedesche che, nonostante svariati tentativi, non riuscirono mai ad attestarsi stabilmente oltre la sponda destra del fiume, pur riuscendo a varcarla in pi\u00f9 punti, penetrando in profondit\u00e0 in territorio \"destra Piave\" in particolare presso Meolo. La linea di difesa italiana resistette fino all'ottobre 1918 quando, in seguito alla battaglia di Vittorio Veneto, gli avversari furono sconfitti e si giunse all'armistizio.\nDopo l'armistizio del 4 novembre 1918, il generale Lorenzo Barco si occup\u00f2 del problema della riparazione e del ripristino degli argini del Piave e di altri fiumi veneti e friulani (Monticano, Livenza, Tagliamento), danneggiati in seguito alle vicende belliche. L'opera di ricostruzione, che si mantiene ancora ai giorni nostri, fu terminata in tempo per proteggere le popolazioni dalle possibili inondazioni a seguito delle piene invernali e primaverili. Furono impiegati circa uomini e 330 ufficiali.\nLe sorgenti del Piave e il passaggio di Sappada dal Veneto al Friuli-Venezia Giulia.\nMercoled\u00ec 22 novembre 2017 la Camera dei deputati ha approvato la proposta di legge che sanciva il via libera definitivo al \"passaggio\" del comune di Sappada dalla Regione Veneto alla Regione Friuli-Venezia Giulia, concludendo una procedura durata pi\u00f9 di dieci anni. Si accendeva per\u00f2 un nuovo dibattito, sulla paternit\u00e0 delle sorgenti del fiume sacro alla patria. \nSu richiesta del presidente della Regione Veneto Luca Zaia, una commissione di esperti, presieduta dal professor Luigi D'Alpaos, docente emerito di ingegneria idraulica all'universit\u00e0 di Padova, ha concluso che il Veneto ha diritto a tenersi la sorgente:\n\"Luca Zaia, presidente della Regione Veneto: \u00abLe sorgenti del Piave sono ancora in territorio veneto\u00bb. \u00abNon posso che rallegrarmene per quello che ha sempre rappresentato il nostro fiume per la nostra regione e tutti i veneti. La commissione presieduta dal professor Luigi D'Alpaos, quella che lo ha confermato, l'ho richiesta io pi\u00f9 di un anno fa proprio perch\u00e9 ci fosse un giudizio terzo da parte di luminari di riconosciuto valore ed evitare dispute campanilistiche e antistoriche\u00bb\".\n\"Gianpaolo Bottacin assessore bellunese all'ambiente della Regione Veneto: \u00abChi sostiene che il Piave ora nasce in Friuli e non pi\u00f9 nel Veneto - sottolinea - dice per convenzione una cosa non sbagliata ma sostiene un falso storico. La commissione, di cui fa parte anche il professor Vladimiro Achilli, docente di Topografia e Cartografia all'universit\u00e0 di Padova, ed altri esperti tra cui una storica, sta confermando che dal punto di vista idrologico e idraulico va considerata come sorgente quella del bacino pi\u00f9 ampio, che in questo caso \u00e8 proprio il ramo della Val Visdende\u00bb.\"\nProblematiche ambientali.\nIl forte sfruttamento idrico e il conseguente parziale abbandono del letto naturale del fiume fanno del Piave uno dei corsi d'acqua pi\u00f9 artificializzati d'Europa. Cos\u00ec, a partire dalla seconda met\u00e0 degli anni novanta, ha cominciato a sorgere una questione ambientale legata al Piave, che ha portato alla richiesta, rivolta in particolare all'Enel, di assicurare il minimo deflusso vitale del fiume.\nIl \"caso Piave\" \u00e8 stato sollevato e promosso, tra l'altro, dall'amministrazione della provincia di Belluno, dal suo presidente Sergio Reolon e dal Centro Internazionale Civilt\u00e0 dell'Acqua di Mogliano Veneto (in particolar modo dallo scrittore e giornalista Renzo Franzin, cofondatore del Centro). Nel 2007, inoltre, \u00e8 a Belluno che, con il supporto delle azioni Marie Curie della Commissione europea, si \u00e8 tenuto un convegno di ricerca sul tema dell'artificializzazione del fiume Piave e dello sfruttamento sostenibile dell'acqua.\nGarantire un flusso di acqua costante per tutto l'anno e realizzare impianti di risalita lungo gli sbarramenti, sarebbe importante per la sopravvivenza di specie di fauna ittica autoctona.\nFeste e leggende.\nIl patto d'amist\u00e0.\nLungo il basso corso del fiume, a circa 30\u00a0km da Venezia, si trovano due comuni divisi dal Piave: San Don\u00e0 (il toponimo significa San Donato) e Musile (il toponimo di diga, argine), nel Medioevo due piccole comunit\u00e0 di una zona paludosa, aggregate attorno alle loro rispettive chiese e santi patroni.\nSecondo la leggenda, \"il patto d'amist\u00e0\" (il patto d'amicizia) tra le due comunit\u00e0 risale a quegli anni, quando una disastrosa alluvione devi\u00f2 il corso del fiume Piave (nel 1258 per lo storico Teodegisillo Plateo, nel 1383 secondo altri studiosi). Fu un fatto cos\u00ec straordinario che dovettero essere ridefiniti i confini territoriali. La piccola chiesa di San Donato segnava il confine tra due diocesi: il patriarcato di Aquileia da un lato e la diocesi di Torcello dall'altro. La chiesetta, gi\u00e0 in Sinistra Piave (attuale lato sandonatese), si ritrov\u00f2 sulla destra del fiume, in territorio di Musile. La comunit\u00e0 di San Don\u00e0 si ritrovava cos\u00ec privata della propria identit\u00e0 perch\u00e9 la chiesa, dedicata al suo patrono, si ritrovava dall'altra parte del Piave. Da qui il compromesso: lasciare il nome di San Donato all'attuale centro urbano di San Don\u00e0, con il diritto di festeggiare il santo a Musile. A compenso un patto solenne: che la \"bagauda\", ovvero la comunit\u00e0 di San Don\u00e0, offrisse agli abitanti di Musile per sempre, il 7 agosto di ogni anno, due capponi (\"gallos eviratos duos\") vivi, pingui e ottimi.\nLa manifestazione \u00e8 stata ripristinata a partire dal 1957 e si svolge ogni anno con il patrocinio dei due comuni e della Regione Veneto.\nLa canzone del Piave.\nLa canzone probabilmente pi\u00f9 famosa della prima guerra mondiale fu \"La canzone del Piave\" di Giovanni Gaeta, autore famoso di canzoni napoletane, meglio noto con lo pseudonimo di E.A. Mario. \nFu composta nel giugno 1918, subito dopo la battaglia del solstizio. Ben presto venne fatta conoscere ai soldati dal cantante Enrico Demma."}
{"id": "27429", "revid": "770685", "url": "https://it.wikipedia.org/wiki?curid=27429", "title": "Partito politico europeo", "text": "Il Partito politico europeo, o formalmente Partito politico a livello europeo, \u00e8 un tipo di partito politico dell'Unione europea che ha diritto a ricevere sovvenzioni dall'Unione. Gli europartiti lavorano a livello transnazionale; \nL'articolo 10, comma 4 del Trattato sull'Unione Europea afferma che: \"I partiti politici a livello europeo contribuiscono a formare una coscienza politica europea e ad esprimere la volont\u00e0 dei cittadini dell'Unione\".\nL'articolo 224 del Trattato sul funzionamento dell'Unione Europea afferma che:\" Il Parlamento europeo e il Consiglio, deliberando mediante regolamenti secondo la procedura legislativa ordinaria, determinano lo statuto dei partiti politici a livello europeo di cui all'articolo 10, paragrafo 4 del trattato sull'Unione europea, in particolare le norme relative al loro finanziamento.\"\nEvoluzione temporale.\n1992: nozione di partito.\nLa sezione 41 del Trattato di Maastricht aggiunse al Trattato di Roma l'articolo 138A: \"I partiti politici a livello europeo sono un importante fattore per l'integrazione in seno all'Unione. Essi contribuiscono a formare una coscienza europea e ad esprimere la volont\u00e0 politica dei cittadini dell'Unione.\" Nasce quindi il concetto di partito politico a livello europeo.\n1997: finanziamento ai partiti.\nL'articolo J. 18 e l'articolo K. 13 del Trattato di Amsterdam diedero la possibilit\u00e0 ai partiti di essere finanziati dalla Comunit\u00e0 Europea.\n2001: co-decisione sul finanziamento.\nL'articolo 2, sezione 19 del Trattato di Nizza aggiunse un secondo paragrafo all'articolo 191 del Trattato di Roma: \"Il Consiglio, deliberando secondo la procedura di cui all'articolo 251, determina lo statuto dei partiti politici a livello europeo, in particolare le norme relative al loro finanziamento\". Il riferimento all'articolo 251 riguarda la procedura di co-decisione, che coinvolge sia il Consiglio che il Parlamento Europeo.\n2003: divieto di finanziamento non europeo.\nIl Regolamento CE n. 2004/2003 del Parlamento Europeo e del Consiglio del 4 novembre 2003, all'articolo 7 afferma: \"Il finanziamento dei partiti politici a livello europeo a carico del bilancio generale dell'Unione europea o di qualsiasi altra fonte non pu\u00f2 essere utilizzato per il finanziamento diretto o indiretto di altri partiti politici e in particolare dei partiti politici nazionali, che restano soggetti all'applicazione delle rispettive normative nazionali\".\n2007: fondazioni europee.\nIn seguito la regolamentazione dei partiti fu emendata da una Decisione dell'Ufficio del Parlamento Europeo del 29 marzo 2004 e dal Regolamento CE n. 1524/2007 del Parlamento Europeo e del Consiglio del 18 dicembre 2007. Si diede ai partiti alla possibilit\u00e0 di creare delle \"fondazioni politiche a livello europeo\" e la completa responsabilit\u00e0 sulla campagna elettorale delle elezioni europee, che sono organizzate anche grazie ai finanziamenti che vengono dati ai partiti stessi.\n2013: simbolo comune.\nLa raccomandazione della Commissione europea 12 marzo 2013 ha invitato i partiti politici nazionali ad informare i cittadini, prima e durante la campagna elettorale europea, in merito alla loro affiliazione a un partito politico europeo e al loro sostegno al candidato di quest'ultimo alla presidenza della Commissione e al programma politico di tale candidato.\n2014: statuti.\nIl 22 ottobre 2014 \u00e8 stata approvata la regolamentazione destinata a disciplinare lo statuto ed il finanziamento di partiti e fondazioni europee.\nPartiti europei.\nAttuali.\nAl febbraio 2020, l'Unione europea riconosce 10 partiti politici a livello europeo:"}
{"id": "27447", "revid": "452415", "url": "https://it.wikipedia.org/wiki?curid=27447", "title": "Anote Tong", "text": "\u00c8 in parte di origine cinese (suo padre si ferm\u00f2 nelle Kiribati dopo la Seconda guerra mondiale).\n\u00c8 stato eletto al ballottaggio, con il 47,4% dei voti, il 4 luglio 2003, per un mandato di quattro anni. Fratello minore del dottore Harry Tong, il suo principale avversario in quella elezione presidenziale.\n\u00c8 stato rieletto facilmente il 17 ottobre 2007 per la seconda volta, contro tre altri candidati (Nabuti Mwemwenikarawa, Patrick Tatireta et Timon Aneri) con 15\u00a0664 voti su 24\u00a0568 (64,30%) e infine riconfermato per un terzo mandato nel gennaio 2012 con il 42,18% dei voti.\nDiplomato della London School of Economics di Londra."}
{"id": "27452", "revid": "18379", "url": "https://it.wikipedia.org/wiki?curid=27452", "title": "Fra Dolcino", "text": "Accusato di eresia dall'Inquisizione, fu catturato e ucciso sul rogo nel 1307.\nBiografia.\nLe notizie storicamente accertate sulla figura e l'opera di Dolcino sono poche e incerte e le fonti principali (Bernardo Gui e il cosiddetto Anonimo sincrono) sono entrambe di parte avversa ai \"dolciniani\".\nSecondo alcune di esse il suo vero nome era Davide Tornielli. Il suo effettivo luogo di nascita \u00e8 sconosciuto, anche se viene convenzionalmente indicato in Prato Sesia; cos\u00ec come la data di nascita. Si suppone tuttavia che sia nato nell'alto Novarese (\u00e8 stato affermato, infatti, che il cognome Tornielli sia originario di Romagnano Sesia, una torre nel territorio di Trontano, in Ossola - oggi di propriet\u00e0 privata e adibita a struttura ricettiva - porta quel nome). Il domenicano Bernardo Gui afferma che Dolcino fosse figlio illegittimo di un prete, forse il parroco di Prato Sesia.\nNel 1291 Dolcino entr\u00f2 a far parte del movimento degli Apostoli (il termine Apostolici, spesso in uso, non \u00e8 invece attestato nelle fonti coeve e nei processi inquisitoriali) guidato da Gherardo Segalelli. \u00c8 dubbio in tal senso come la definizione di \"frate\", con cui spesso anche Dolcino viene definito, debba essere intesa, perch\u00e9 non si \u00e8 affatto sicuri che egli abbia mai pronunciato voti religiosi: si limit\u00f2 forse ad autodefinirsi \"fratello\" nell'ambito del movimento ereticale. Gli Apostoli, in sospetto di eresia e gi\u00e0 condannati da papa Onorio IV nel 1286, furono repressi dalla Chiesa cattolica e Segalelli fu arso sul rogo il 18 luglio 1300.\nLa predicazione di Dolcino si svolse anzitutto nella zona del lago di Garda, con un soggiorno accertato presso Arco di Trento. Nel 1303, predicando nei dintorni di Trento, Dolcino conobbe la giovane Margherita Boninsegna nativa di Cimego, donna Margherita divenne la sua compagna e lo affianc\u00f2 nella predicazione.\nDolcino si rivel\u00f2 dotato di grande fascino e comunicativa e, sotto la sua guida, il numero degli Apostoli riprese a crescere. Si attir\u00f2 le ire della Chiesa per i contenuti della predicazione, apertamente ostile a Roma e a papa Bonifacio VIII, di cui profetizzava la prossima scomparsa.\nDurante gli spostamenti effettuati in Italia settentrionale per diffondere le proprie convinzioni e accrescere il numero dei seguaci, Dolcino e i suoi furono ospitati tra il Vercellese e la Valsesia. Qui, a causa delle severe condizioni di vita dei valligiani, le promesse di riscatto dei dolciniani furono accolte positivamente. Per questo, dopo un breve ritorno nel Bresciano, nelle valli delle Giudicarie ove conobbe la moglie Margherita e a Bagolino, approfittando del sostegno armato offerto da Matteo Visconti, nel 1304 Dolcino decise di occupare militarmente la Valsesia e di farne una sorta di territorio franco dove realizzare concretamente il tipo di comunit\u00e0 teorizzato nella propria predicazione. Dolcino si stanzi\u00f2 per un lungo periodo nella localit\u00e0 denominata Parete Calva situata presso Rassa.\nDi qui, il 10 marzo 1306, tutti i seguaci, denominati anche \"gazzari\", abbandonati da Visconti, si concentrarono sul Monte Rubello sopra Trivero (poco distante dal Bocchetto di Sessera, nel Biellese), nella vana attesa che le profezie millenaristiche proclamate da Dolcino si realizzassero.\nContro di loro fu bandita una vera e propria crociata, proclamata da Raniero degli Avogadro vescovo di Vercelli e che coinvolse anche milizie del Novarese. I dolciniani resistettero a lungo, ma infine, provati dall'assedio e dalla mancanza di viveri, che la popolazione locale, divenuta oggetto di vere razzie, non poteva n\u00e9 voleva pi\u00f9 fornire loro, furono sconfitti e catturati nella settimana santa del 1307. Quasi tutti i prigionieri furono passati per le armi; Dolcino, processato e condannato a morte, fu giustiziato pubblicamente il 1\u00ba giugno, dopo avere assistito al rogo di Margherita e del suo luogotenente Longino da Bergamo.\nMovimento degli Apostoli.\nIl movimento degli \"Apostoli\" (che si autodefinivano anche \"boni homines)\", fondato da Segarelli verso il 1260, rientra nel novero dei gruppi pauperistici e millenaristici che fiorirono numerosi in quel periodo.\nGli aderenti conducevano una vita segnata da frequenti digiuni e preghiere, lavorando o chiedendo l'elemosina, senza imposizione di celibato: la cerimonia di accoglienza dei nuovi seguaci nel gruppo prevedeva che pubblicamente si mostrassero nudi, per rappresentare la propria nullit\u00e0 davanti a Dio (come avrebbe fatto san Francesco). Essi predicavano l'obbedienza alle Scritture, affermavano il dovere di disobbedire anche al Papa quando questo si fosse allontanato dai precetti evangelici, il diritto dei laici a predicare, l'imminenza del castigo celeste provocato dalla corruzione dei costumi ecclesiastici, e la necessit\u00e0 di vivere in assoluta povert\u00e0. Quest'ultimo punto scaten\u00f2 l'ira della Chiesa di Roma: i dolciniani stessi, d'altronde, furono accusati di depredazioni e rapine decisamente maggiori di quelle che sarebbero state strettamente necessarie a garantire la loro sopravvivenza.\nDolcino espose la sua dottrina in una serie di lettere (tutte ricostruite sulla base di documenti di parte avversa) indirizzate agli Apostoli: ispirandosi a Gioacchino da Fiore, egli riteneva che la storia della Chiesa si dividesse in quattro epoche, e che fosse imminente l'avvento dell'ultima, un \"tempo finale\" in cui si sarebbe ristabilito finalmente l'ordine e la pace dopo le degenerazioni della Chiesa. Dolcino annunci\u00f2 l'approssimarsi della fine dei tempi e una nuova effusione dello Spirito sugli apostoli. Alcuni teologi della Riforma protestante videro in Dolcino un loro antesignano e nella diffusione della Parola di Dio legata alla liberazione del nord Europa dal giogo papale l'adempimento della sua profezia.\nLa Crociata contro i dolciniani.\nLa Crociata contro Dolcino fu bandita, come detto, dal vescovo di Vercelli Raniero (o Rainero) degli Avogadro, con il beneplacito di papa Clemente V nel 1306. A lungo si \u00e8 ritenuto che i valligiani tra il Biellese e la Valsesia l'avessero addirittura anticipata aderendo allo \"Statutum Ligae contra Haereticos\" (cosiddetto \"Statuto di Scopello\"), redatto gi\u00e0 il 24 agosto 1305. Studi pi\u00f9 recenti, tuttavia, hanno dimostrato che il documento \u00e8 un falso, confezionato alla fine del XVIII secolo in ambienti clericali per dimostrare l'esistenza di un movimento popolare antidolciniano sin dalle origini della sua predicazione nel Biellese. Nello Statuto si pretendeva che numerosi rappresentanti delle genti delle tre principali valli valsesiane, riuniti nella chiesa di San Bartolomeo a Scopa, avessero giurato sui Vangeli di scendere in armi contro i dolciniani fino al loro totale sterminio. \"Chiunque indossi la veste con croce e si appresti a partire verso le valli del Novarese e Vercellese per combattere l'eresia dolciniana\" - questo il senso della disposizione delle autorit\u00e0 ecclesiastiche - \"avr\u00e0 rimessa la totalit\u00e0 dei peccati\". Come detto, tuttavia, lo \"Statutum\" \u00e8 un falso.\nIl movimento guidato da Dolcino contava, al massimo della sua espansione, tra i 5000 e i 10000 aderenti, bench\u00e9 simili numeri possano anche essere considerati l'esagerazione di alcuni autori: per fare un confronto, infatti, la citt\u00e0 di Novara contava al tempo circa 5000 abitanti e l'alta Valsesia meno di 500. Nell'organizzazione della loro difesa i dolciniani (detti anche gazzari) costruirono fortificazioni le cui vestigia sul Monte Rubello sarebbero state ancora rinvenute da scavi archeologici recenti. Scorribande improvvise e sortite notturne nelle campagne della Valsesia e del Biellese permisero un misero sostentamento ai fuggiaschi, verso i quali crebbe per\u00f2 l'ostilit\u00e0 dei valligiani depredati. Un rigido inverno contribu\u00ec a ridurre ulteriormente le forze e le riserve alimentari. I vescovili dal canto loro potenziarono il proprio esercito assoldando, tra gli altri, anche un contingente di balestrieri genovesi.\nLe alture circostanti, tra le quali il Monte Rovella, vennero fortificate con lo scopo di isolare Dolcino e i suoi seguaci. Nella settimana Santa (23 marzo) del 1307, le truppe di Raniero riuscirono a penetrare nel fortilizio fatto costruire da Dolcino, dove ancora resistevano disperatamente gli ultimi superstiti del gruppo ormai falcidiato. Secondo le fonti di epoca successiva, lo spettacolo che si present\u00f2 agli assalitori fu drammatico: gli assediati, per sopravvivere, si erano cibati dei resti dei compagni morti. Tutti i dolciniani, comunque, vennero immediatamente passati per le armi eccetto Dolcino, Longino e Margherita.\nIl processo e l'esecuzione.\nDolcino fu processato a Vercelli e condannato a morte. L'Anonimo Fiorentino (uno dei primi commentatori della \"Divina Commedia\") riferisce che egli rifiut\u00f2 di pentirsi e anzi proclam\u00f2 che, se lo avessero ucciso, sarebbe resuscitato il terzo giorno.\nMargherita e Longino furono arsi vivi sulle rive del torrente Cervo, il corso d'acqua che scorre vicino a Biella, dove la tradizione identifica ancora una sorta di isolotto detto appunto \"di Margherita\". Un cronista annota che Dolcino, costretto ad assistere al supplizio dell'amata, \"dar\u00e0 continuo conforto alla sua donna in modo dolcissimo e tenero\". L'Anonimo Fiorentino, all'opposto, afferma che Margherita fu giustiziata dopo di lui.\nPer Dolcino si volle procedere a un'esecuzione pubblica esemplare: secondo Benvenuto da Imola (un altro antico commentatore dantesco), egli fu condotto su un carro attraverso la citt\u00e0 di Vercelli, Infine fu issato sul rogo e arso vivo di fronte alla Basilica di Sant'Andrea.\nDolcino nella Divina Commedia.\nDante ricorda Dolcino nella \"Divina Commedia\" con questi versi:\nDante destina Dolcino alla bolgia dei seminatori di discordie e degli scismatici; poich\u00e9 per\u00f2 l'azione della \"Commedia\" \u00e8 ambientata nel 1300, quando egli era ancora vivo, Dante non lo incontra durante la sua visita all'Inferno, ma \u00e8 Maometto, che si trova in quella stessa bolgia, a preannunciargli il suo arrivo. Si tratta di una delle numerose \"profezie\" che Dante inser\u00ec nel poema per poter citare personaggi ancora viventi nel 1300 o eventi posteriori a tale data, ma gi\u00e0 avvenuti, ovviamente, nel momento in cui egli scriveva.\nIl \"mito\" di Dolcino.\nNel 1907, per il seicentesimo anniversario della morte di Dolcino, alla presenza di una folla di diecimila persone riunitesi sui luoghi dell'ultima battaglia, un obelisco alto dodici metri fu eretto in memoria dei dolciniani. Promotore dell'iniziativa era stato Emanuele Sella, letterato ed economista che vantava trascorsi in seno al socialismo: fu soprattutto lui a suggerire un accostamento tra le istanze dolciniane e quelle socialiste, ma gi\u00e0 l'anno successivo, nel 1908, le celebrazioni andarono pressoch\u00e9 deserte.\nNel 1927 l'obelisco fu abbattuto da un gruppo di fascisti. La volont\u00e0 di riedificare il monumento acquist\u00f2 grande valore simbolico dopo la caduta del regime fascista e nel 1974 un monumento pi\u00f9 piccolo fu edificato, per iniziativa dello studioso e attivista Tavo Burat, nello stesso punto del monte Rubello. Alla cerimonia di inaugurazioni, guidata da Dario Fo e Franca Rame, erano presenti migliaia di persone. Da allora ogni anno, nella seconda domenica di settembre, viene organizzato un convegno dolciniano e una cerimonia commemorativa nei pressi del cippo.\nGli stessi Dario Fo e Franca Rame nel 1977 fecero tornare in auge, con la commedia teatrale \"Mistero Buffo\", nella giullarata di Bonifacio VIII, la leggenda di Dolcino e del suo maestro, visti come precursori del socialismo.\nNel 1980 Umberto Eco inser\u00ec nella trama del celebre romanzo \"Il nome della rosa\" due personaggi (il cellario Remigio da Varagine e il suo aiutante Salvatore) che vengono giudicati (e infine condannati al rogo) per il loro passato di seguaci dolciniani.\nUna targa in ricordo, datata 1907, \u00e8 presente nell'androne del ex-convento di S.Graziano a Vercelli, ora sede dell'Assessorato alla Giovent\u00f9 della citt\u00e0.\nIl settecentesimo anniversario della morte di Dolcino ha posto in essere, tra la fine del 2005 e l'inizio del 2007, varie manifestazioni in suo ricordo.\nLa storia di Dolcino e Margherita Boninsegna \u00e8 riportata anche nelle \"Vite Immaginarie\" di Marcel Schwob e in uno degli episodi di Cantalamappa, di Wu Ming."}
{"id": "27454", "revid": "547034", "url": "https://it.wikipedia.org/wiki?curid=27454", "title": "Gruppo FNM", "text": "Il gruppo FNM S.p.A. (prima del 29 aprile 2006, Ferrovie Nord Milano S.p.A.) \u00e8 una societ\u00e0 per azioni italiana nel settore della mobilit\u00e0 integrata.\nLa societ\u00e0 \u00e8 quotata alla Borsa di Milano. Il capitale azionario \u00e8 detenuto per il 57,57% da Regione Lombardia, per il 14,74% da Ferrovie dello Stato Italiane, per il 3,078% da Aurelia S.p.A. (Gruppo Gavio), mentre il restante 24,902% \u00e8 in mano a privati.\n\u00c8 presieduta da Andrea Gibelli dal 25 maggio 2015.\nLa societ\u00e0 \u00e8 quotata nell'indice FTSE Italia Small Cap della Borsa Italiana.\nFNM \u00e8 uno dei soci fondatori di Volandia, il pi\u00f9 grande museo aeronautico italiano e uno dei pi\u00f9 grandi in Europa.\nLa storia.\nFondazione e primi anni d'attivit\u00e0.\nLa \"Societ\u00e0 Anonima Ferrovie Milano\u2013Saronno e Milano\u2013Erba\" (FMSME) fu fondata nel 1877 dal belga Albert Vaucamps allo scopo di costruire e gestire le linee ferroviarie omonime. In particolare la ferrovia Milano\u2013Saronno fu inaugurata il 22 marzo 1879, mentre la Milano\u2013Erba fu aperta il 31 dicembre dello stesso anno.\nNel 1883, la societ\u00e0 fu ridenominata \"Societ\u00e0 Anonima per le Ferrovie Nord Milano\" (FNM).\nNel 1888 fece il suo ingresso nel capitale sociale la Societ\u00e0 per le Ferrovie del Ticino (SFT), controllata dalla Soci\u00e9t\u00e9 anonyme belge-italienne de chemin de fer a sua volta controllata dalla Soci\u00e9t\u00e9 g\u00e9n\u00e9rale de Belgique che, di fatto, divenne maggioritaria nella societ\u00e0 ferroviaria italiana. La SFT gestiva in concessione le ferrovie Como\u2013Varese\u2013Laveno e Saronno\u2013Malnate e la tranvia Como-Fino-Saronno che, grazie ad un accordo tra la Provincia di Como, la societ\u00e0 belga e le Ferrovie Nord Milano, furono passate a quest'ultima.\nNel 1890, la Societ\u00e0 Anonima per la Ferrovia Novara-Seregno subconcesse l'esercizio ferroviario della sua linea alle Ferrovie Nord, mentre il 1\u00ba giugno 1898 fu inaugurato il tratto ferroviario Saronno\u2013Grandate che consent\u00ec il collegamento diretto fra Milano e la citt\u00e0 di Como.\nTra la fine del XIX secolo e l'inizio del XX, la societ\u00e0 si trov\u00f2 a gestire una vasta rete ferroviaria nel nord milanese posta a diretta concorrenza con quella gestita dalla Societ\u00e0 per le Strade Ferrate del Mediterraneo. Nel 1907, a seguito della nazionalizzazione delle ferrovie, la \"Mediterranea\", ora non pi\u00f9 diretta concorrente, entr\u00f2 nel capitale sociale della societ\u00e0 rilevando le quote dalla societ\u00e0 belga.\nNel 1917, la FNM ottenne dalla Societ\u00e0 Anonima per la Ferrovia Novara\u2013Seregno, l'esercizio della linea Castellanza\u2013Valmorea. Fu costituita una societ\u00e0 \"ad hoc\" per la costruzione della tratta svizzera fino a Mendrisio.\nNel 1922 fu prolungata la Milano\u2013Erba fino ad Asso, mentre nel 1926 fu completata la costruzione del tratto svizzero della Ferrovia internazionale.\nCronologia delle aperture delle linee FNM.\nDi seguito sono riportate le varie aperture per anno delle linee ferroviarie delle FNM:\nL'epoca delle elettrificazioni e il dopoguerra.\nDal 1929 inizi\u00f2 il processo di elettrificazione che dur\u00f2 fino al dicembre 1956. Le prime tratte coinvolte furono la Milano\u2013Saronno e la Milano\u2013Meda entrambe nel 1929, mentre nel 1937 fu il turno della Saronno\u2013Como.\nNel 1943 avvenne la fusione per incorporazione della Societ\u00e0 Anonima per la Ferrovia Novara\u2013Seregno, gi\u00e0 partecipata dalle FNM, nella Societ\u00e0 Anonima per le Ferrovie Nord Milano che divenne \"Ferrovie Nord Milano S.p.A\". Nello stesso anno, anche la Societ\u00e0 Ausiliare Lombarda Autotrasporti (ALA) fu incorporata nelle Ferrovie Nord portando in dotazione il suo pacchetto di concessione relative al trasporto pubblico su gomma.\nDopo la seconda guerra mondiale continu\u00f2 il processo di elettrificazione.\nNel 1945 tocc\u00f2 la diramazione Seveso\u2013Camnago, nel 1947 la tratta Meda-Erba e nel 1948 la tratte Erba-Asso e Grandate-Varese.\nNel 1950 tocc\u00f2 le tratte Saronno-Malnate e Varese-Laveno.\nTra il 1955-1956 vennero elettrificate le linee Saronno-Novara e Saronno-Seregno, mentre la Ferrovia di Valmorea non fu mai dotata di alimentazione elettrica.\nLe chiusure.\nNel 1928 a soli due anni dall'apertura della ferrovia, il traffico internazionale sulla Mendrisio-Stabio fu sospeso e nel 1939 il capolinea fu spostato a Castiglione Olona.\nNel 1955 fu chiuso al traffico passeggeri la Seveso-Camnago per poi essere riattivata nel 19 febbraio 2006.\nNel 1958 fu soppresso il traffico passeggeri sulla Saronno\u2013Seregno (per poi essere riattivata nel 10 dicembre 2012), mentre nel 1966 fu soppressa completamente la Malnate\u2013Grandate, terminando le corse dirette fra Varese e Como.\nNel 1977 si chiuse l'ultimo tratto sopravvissuto della Ferrovia internazionale: la Castellanza-Castiglione Olona.\nLa regionalizzazione.\nUna novit\u00e0 importante per le Ferrovie Nord Milano arriv\u00f2 nel 1974, quando la Mittel - Societ\u00e0 industriale mediterranea S.p.A. (che dal 1969 fu la denominazione della \"Mediterranea\") cedette il controllo alla Regione Lombardia.\nAgli inizi degli anni ottanta, l'amministrazione regionale procedette ad una ristrutturazione aziendale. Questa culmin\u00f2 nel 1985 con la trasformazione della Ferrovie Nord Milano S.p.A. in holding e con il trasferimento dei rami aziendali in societ\u00e0 separate e controllate dalla capogruppo. Si costituirono due societ\u00e0:\nNel 1993, le due controllate incorporarono i rami aziendali della Societ\u00e0 Nazionale Ferrovie e Tramvie relativi al trasporto ferroviario e su gomma, estendendo la zona servita dal gruppo anche alle province di Cremona e di Brescia.\nIl 21 dicembre 1997 viene inaugurato il primo tratto del Passante Ferroviario di Milano tra le stazioni di Milano Nord Bovisa e Milano Porta Venezia.\nIl 30 maggio 1999 con l\u2019attivazione della tratta sino all\u2019aeroporto di Milano Malpensa inizia il servizio Malpensa Express che collega la stazione di Milano Cadorna con l\u2019aeroporto di Malpensa 2000.\nAnni 2000.\nNel 2004, la societ\u00e0 decise di separare la gestione dell'infrastruttura ferroviaria da quella del traffico. Dalla Ferrovie Nord Milano Esercizio SpA nacquero la Ferrovie Nord Cargo, dedicata al trasporto merci, e la Ferrovie Nord Milano Trasporti, rivolta al ramo passeggeri.\nNel mese di aprile 2006, fu rinnovato il logo e furono ridenominate tutte le societ\u00e0 del gruppo FNM. In particolare:\nLa capogruppo \"Ferrovie Nord Milano SpA\" ha invece cambiato denominazione in \"FNM SpA\".\nIl 9 settembre 2007 viene attivato il quadruplicamento dei binari tra Cadorna e Bovisa, la tratta urbana della rete dove convergono le linee da e per Saronno, Como, Asso, Varese-Laveno, Novare e Malpensa. La sua realizzazione ha richiesto nove anni di lavori.\nNell'agosto 2009, a seguito della fase di stipula del contratto di servizio relativo al trasporto regionale ferroviario lombardo per il periodo 2009-2014, il gruppo costitu\u00ec assieme a Trenitalia la societ\u00e0 Trenitalia LeNord (TLN). Questa societ\u00e0 rilev\u00f2 nel corso dell'anno, sia il ramo d'azienda di LeNord, sia la divisione regionale della societ\u00e0 del gruppo FS allo scopo di gestire il servizio ferroviario passeggeri regionale della Lombardia. Dopo due anni, il 3 maggio, la divisione di Trenitalia e LeNord si fusero per incorporazione all'interno di TLN che assunse il nuovo nome di Trenord.\nNel dicembre 2012 la Regione Lombardia e le FNM riattivano la linea Saronno-Seregno, soppressa nel 1958 rimodernando il tracciato ora a doppio binario fino a Baruccana di Seveso, creando stazioni di interscambio a Saronno Sud (linea Milano-Saronno) e Cesano Maderno (linea Milano-Meda-Asso). Il percorso parte da Saronno per procedere in trincea e in sotterranea sottopassando la linea a 4 binari Milano-Saronno e la Strada Statale Monza-Saronno, fino alla campagna solarese; poi prosegue sul vecchio tracciato rimodernato. Sulla linea, che fa parte del servizio ferrioviario regionale S9, circolano materiali composti da locomotive monocabina E464 e carrozze piano ribassato oppure TAF, collegando ogni 30 minuti, Saronno con Seregno e Albairate.\nRete ferroviaria.\nIn servizio.\nL'attivit\u00e0 \u00e8 organizzata in due sezioni: il \"Ramo Milano\" e il \"Ramo Iseo\".\n\"Ramo Milano\" \n\"Ramo Iseo\"\nLe societ\u00e0 del Gruppo FNM.\nFerrovienord.\nL'oggetto sociale di questa societ\u00e0, il cui capitale sociale \u00e8 interamente di propriet\u00e0 della FNM, \u00e8 quello di gestire l'infrastruttura ferroviaria sulla base di concessione dello Stato italiano ex RD 1447/1912 fino al 2060. Si tratta delle linee ferroviarie costruite da Ferrovie Nord Milano a cavallo del XIX e XX secolo e della ferrovia Brescia-Iseo-Edolo.\nTrenord.\n\u00c8 una societ\u00e0 a responsabilit\u00e0 limitata, costituita dalla societ\u00e0 capogruppo assieme a Trenitalia, che ha rilevato le attivit\u00e0 di LeNord e della divisione regionale della societ\u00e0 appartenente al gruppo FS. Ha stipulato con la regione Lombardia il contratto di servizio 2009/2014 relativo al trasporto pubblico ferroviario regionale.\nFerrovie Nord Milano Autoservizi.\nQuesta societ\u00e0 si occupa della gestione del trasporto pubblico automobilistico. Serve la Provincia di Milano, la Provincia di Varese, la Provincia di Como, e la Val Camonica.\nAltre societ\u00e0.\nIl gruppo \u00e8 composto anche dalle seguenti societ\u00e0:\nInoltre, FNM SpA possiede il 40% del capitale sociale di \"DB Schenker Rail Italia\" societ\u00e0 del gruppo DB Schenker che si occupa del trasporto di merci ferroviario e il 50% di \"Omnibus partecipazioni\", la quale a sua volta detiene il controllo del 49% di ASF Autolinee.\nAltre societ\u00e0 appartennero al gruppo:"}
{"id": "27459", "revid": "287204", "url": "https://it.wikipedia.org/wiki?curid=27459", "title": "Sinibaldo Scorza", "text": "Biografia.\nDi nobili origini (gli Scorza erano una famiglia nobiliare legata ai Conti di Lavagna e ai Fieschi), ricevette un'educazione umanistica. Impar\u00f2 i primi rudimenti della pittura da Giovanni Battista Carosio, ingaggiato dalla sua famiglia per decorare la loro residenza. Intorno al 1604 inizi\u00f2 l'apprendistato nella bottega genovese di Giovanni Battista Paggi, uno dei pi\u00f9 quotati pittori genovesi dell'epoca.\nNel capoluogo ligure si dedic\u00f2 a tempo pieno alla pittura, preferendo soggetti quali fiori, animali e paesaggi. Trasse la maggior ispirazione dagli artisti fiamminghi e in particolar modo dalle opere di Albrecht D\u00fcrer.\nIl 23 giugno 1612 ferisce Valentino Casanova poich\u00e9 costui aveva spaventato un cavallo che lo Scorza era intento a ritrarre, venendo scagionato grazie alle testimonianza a favore di vari artisti tra cui il gi\u00e0 citato Paggi. L'anno dopo, il 6 gennaio, si sposa con la nobile Nicolosina De Ferrari\nDal 1619 a Torino divenne pittore di corte del duca di Savoia, presso il quale rest\u00f2 fino al 1625, quando, scoppiata la guerra tra i genovesi e il ducato sabaudo, fece ritorno a Genova.\nAccusato di spionaggio, fu arrestato, imprigionato e condannato all'esilio, che trascorse a Roma dal 1626. Pot\u00e9 rimettere piede nella Repubblica di Genova soltanto due anni dopo, facendo poi ritorno a Voltaggio.\nMorto a Genova nel 1631, viene seppellito nella tomba di famiglia nella chiesa di San Francesco di Castelletto."}
{"id": "27461", "revid": "124226564", "url": "https://it.wikipedia.org/wiki?curid=27461", "title": "Soft Machine", "text": "I Soft Machine sono un gruppo musicale inglese formatosi nel 1966 a Canterbury, nel Kent. Il nome viene dall'omonimo romanzo di William S. Burroughs del 1961, pubblicato in italiano con il titolo \"La macchina morbida\". Scioltisi nel 1984, dal 1999 alcuni ex-membri del gruppo hanno dato vita a band satelliti e nel 2015 l'ultimo di questi gruppi, i Soft Machine Legacy, ha ripreso la denominazione originale Soft Machine.\nSono stati una delle formazioni di punta della scena di Canterbury, nonch\u00e9 una delle band pioniere del rock progressivo e, insieme ai Pink Floyd e ai Tomorrow, rappresentano la prima originale ondata della sperimentazione e della psichedelia a Londra. Il loro stile musicale si \u00e8 evoluto negli anni e dai primi anni settanta si basa sulla fusion.\nStoria del gruppo.\nPremesse.\nNel 1960, il musicista australiano Daevid Allen si trasferisce da Parigi, dove aveva maturato una grande esperienza musicale negli ambienti jazz, a Canterbury in Inghilterra, ospite della famiglia dell'allora sedicenne Robert Wyatt. I due suonano spesso assieme accomunati dall'interesse per il jazz. Daevid conosce anche Kevin Ayers. Nel 1962 Wyatt registra dei brani con il nucleo di quelli che saranno i Wilde Flowers, assieme a lui ci sono i fratelli Hugh e Brian Hopper e Mike Ratledge.\nNel 1963, Daevid, Wyatt e Hugh Hopper formano il Daevid Allen Trio, la cui musica \u00e8 basata sul jazz e risente dell'influenza del dadaismo. La registrazione di un loro concerto al famoso Marquee Club di Londra, a cui partecipa come ospite Mike Ratledge alle tastiere, verr\u00e0 pubblicata nel 1993 dall'etichetta Voiceprint Records con il titolo \"Live 1963\". Il gruppo si scioglie in fretta, Allen si stabilisce a Parigi, mentre Hopper e Wyatt tornano a Canterbury e riversano l'esperienza maturata nei Wilde Flowers. La prima formazione vede i due fratelli Hopper, Wyatt, Ayers e il quindicenne Richard Sinclair.\nLe registrazioni si fanno sempre pi\u00f9 frequenti e nel 1964 tengono i primi concerti. Negli anni che seguono, diversi musicisti si alternano nella band, che raffina lo stile e diventa la pietra d'angolo della corrente nota come scena di Canterbury. Da questa esperienza nasceranno i due gruppi pi\u00f9 rappresentativi dei tronconi principali di tale corrente, i Soft Machine, capofila del filone pi\u00f9 sperimentale, e i Caravan di quello pi\u00f9 melodico. I Wilde Flowers si scioglieranno nel 1969 senza riuscire a pubblicare alcun disco e sar\u00e0 ancora la Voiceprint che nel 1994 pubblicher\u00e0 una raccolta dei loro brani nell'album eponimo \"The Wilde Flowers\". Nel 1966, Wyatt, Hugh Hopper, Ayers e Ratledge abbandonano il progetto Wilde Flowers per riunirsi a Daevid Allen.\nLa fondazione e gli anni di Daevid Allen.\nIn quegli anni, molti di questi musicisti alternavano i soggiorni inglesi con altri a Dei\u00e0, nell'isola spagnola di Maiorca. Fu durante uno di questi soggiorni che, nella primavera del 1966, Allen e Ayers convinsero il milionario americano Wes Brunson a finanziare il \"progetto Soft Machine\". Si comprarono cos\u00ec tutta l'attrezzatura necessaria per la nuova sala prove che affittarono nei dintorni di Canterbury.\nLa prima formazione \u00e8 del maggio del 1966 e comprende Kevin Ayers (basso), Robert Wyatt (batteria e voce), Daevid Allen (chitarra) e Mike Ratledge (tastiere). Al gruppo si aggrega come \"road manager\" anche Hugh Hopper, che partecipa suonando alle prove e componendo alcuni dei loro brani. All'inizio si fanno chiamare Mister Head ed \u00e8 nell'agosto dello stesso anno che prendono il nome Soft Machine.\nNel gennaio del 1967 vengono scritturati assieme ai primi Pink Floyd per suonare al celebre UFO Club di Londra, e nello stesso mese registrano per la Polydor il primo 45 giri, \"Love Makes Sweet Music\". La conferenza stampa di presentazione del disco si tiene il 22 febbraio, la sera stessa allo Speakeasy Club di Londra sono il gruppo spalla della Jimi Hendrix Experience e lo stesso Jimi si unisce a loro suonando il basso.\nAllen fa ascoltare la registrazione del concerto al produttore Giorgio Gomelsky il quale, entusiasta, nell'aprile del 1967 produce una serie di demo che saranno per\u00f2 pubblicati solo nel 1972 con il titolo \"Faces And Places Vol.7\" (in altre edizioni \"At the Beginning\" e \"Jet-Propelled Photographs\"), in quello che avrebbe potuto essere il loro primo LP. Diventano in breve una \"cult band\" della scena londinese e Gomelsky finanzia la tourn\u00e9e estiva francese che ottiene un successo clamoroso.\nAl ritorno in Inghilterra ad Allen viene negato il visto d'ingresso, durante il suo precedente soggiorno inglese era rimasto nel Paese con il visto scaduto, deve quindi lasciare il gruppo e tornare in Francia dove poco dopo fonda il primo nucleo dei Gong, altro importante gruppo di derivazione Canterbury.\nGli anni della maturazione.\nI Soft Machine proseguono l'attivit\u00e0 come trio e vengono ingaggiati come gruppo di apertura per il tour nordamericano della Jimi Hendrix Experience che ha inizio nel febbraio del 1968. Le loro esibizioni sono apprezzate dal pubblico di oltre oceano e durante la tourn\u00e9e, nell'aprile del 1968, registrano in soli quattro giorni a New York il promo con i due brani \"Joy of a Toy\" e \"Why Are We Sleeping?\" e il primo Lp, \"The Soft Machine\". Anche se il suono \u00e8 ancora abbastanza grezzo, l'album si distingue per i molti spunti interessanti, parte della follia dadaista di Allen \u00e8 conservata, le improvvisazioni si susseguono e frequenti sono gli assoli. Il disco spazia tra il beat e la psichedelia, con alcuni accenni alla musica orientale e il jazz. Viene prodotto da Tom Wilson e Chas Chandler ed \u00e8 la prima pubblicazione della \"Probe\", una casa discografica specializzata in rock progressivo affiliata alla ABC Records.\nDi ritorno dagli Stati Uniti, per alcuni mesi suona nel gruppo il chitarrista Andy Summers (poi nei Police). Dopo qualche settimana di prove ripartono per una nuova \"tourn\u00e9e\" negli States, ma Summers viene licenziato per dissapori con Ayers. Alla fine del \"tour\", stanco per i frequenti spostamenti e disgustato dal \"musical business\", Ayers abbandona il gruppo e raggiunge Daevid Allen a Maiorca. Nel dicembre del 1968 la \"band\" si scioglie, ma la Probe, entusiasta del successo riscosso dal primo disco, impone l'osservanza degli impegni contrattuali che prevedevano la realizzazione di un secondo album. \u00c8 cos\u00ec che i Soft si riformano nel febbraio del 1969 con al basso Hugh Hopper, che aveva gi\u00e0 collaborato suonando in una canzone del primo disco ed era stato componente dei disciolti Daevid Allen Trio e dei Wilde Flowers.\nIl secondo album \"Volume Two\" viene autoprodotto e registrato tra il febbraio e il marzo del 1969 negli studi della Olympic Sound di Londra. Questo nuovo lavoro rappresenta una svolta musicale decisiva, la presenza di Hugh Hopper e la partecipazione del fratello Brian al sax incanalano il \"sound\" nei binari del rock sperimentale e della \"fusion\". La prima facciata, in cui prevale il contributo di Wyatt, presenta canzoni pi\u00f9 legate alle follie dadaiste dei primi lavori, mentre nella seconda, dove trovano maggiore spazio le tastiere di Ratledge, vengono esplorate le nuove tendenze jazzistiche e la musica risente delle influenze di Frank Zappa e del minimalismo di Terry Riley. Per la prima volta Wyatt propone, nel brano \"A Concise British Alphabet part 2\", un saggio della \"malinconia nonsense\" che lo caratterizzer\u00e0 nella successiva carriera solista. L'opera rappresenta la prima fusione mai eseguita tra il rock, la psichedelia, il dadaismo, il jazz e l'avanguardia.\nL'alto livello musicale della band trova conferma subito dopo le registrazioni di \"Volume Two\", con Wyatt, Ratledge e Hopper che suonano in due brani di \"The Madcap Laughs\", il disco di esordio di Syd Barrett, che aveva appena lasciato i Pink Floyd.\nIl massimo livello artistico, l'apice della notoriet\u00e0 e il definitivo riconoscimento della critica giungono con \"Third\", un album doppio con soli quattro brani, ciascuno della lunghezza di un'intera facciata, pubblicato il 6 giugno del 1970. La concezione musicale del disco nonch\u00e9 l'ingresso del sassofonista Elton Dean, che a partire da quest'album diventa un membro stabile del gruppo, di altri strumenti a fiato (Mark Charig alla tromba, Nick Evans al trombone, oltre al pianista jazz Keith Tippett) e di un violino, orientano il sound verso il jazz rock di Miles Davis, che in quel periodo stava rivoluzionando la scena musicale americana, e lo avvicinano ulteriormente alle creazioni minimaliste di Terry Riley, mantenendo comunque intatte le doti di peculiarit\u00e0 e di originalit\u00e0 della band. La splendida \"Moon in June\" \u00e8 composta da Wyatt, che d\u00e0 libero sfogo alle sue doti vocali ed esprime il suo genio di compositore e batterista. Gli altri tre brani, \"Slightly All The Time\" e \"Out Bloody Rageous\" di Ratledge, e \"Facelift\" di Hopper, risentono maggiormente delle atmosfere jazzistiche e confermano il livello di maturit\u00e0 raggiunto dal gruppo.\nNel frattempo si viene a creare una frattura nel gruppo quando Ratledge e Hopper, contrari alla concezione musicale di \"Moon in June\", vi partecipano per brevi tratti, lasciando Wyatt a suonare i vari strumenti da solo. Durante i concerti dal vivo il brano viene suonato in versione ridotta, limitata alle parti in cui Ratledge e Hopper partecipano nell'album. Il grande disappunto di Robert, che aveva invece entusiasticamente contribuito agli altri brani, lo porter\u00e0 a lasciare la band nell'anno successivo. Gi\u00e0 durante la preparazione di \"Third\", Wyatt incide il suo primo lavoro solista, \"The End of an Ear\".\nNel 1971 esce l'album strumentale \"Fourth\", che testimonia la definitiva consacrazione della band al jazz rock; il gruppo \u00e8 ormai nelle mani di Ratledge, Wyatt viene confinato alla batteria, non canta e non partecipa alla stesura dei brani. Ne esce un prodotto che, malgrado risulti piuttosto freddo nelle sue atmosfere rigidamente jazzistiche, raggiunge un alto livello dal punto di vista musicale, stilistico e professionale, garantendosi entusiasti favori della critica.\nDopo l'uscita di \"Fourth\", Wyatt sente l'esigenza di nuovi stimoli e lascia il gruppo, deluso dall'impostazione musicale voluta da Ratledge in cui non trovano spazio la sua creativit\u00e0 e le sue sperimentazioni vocali. Nel 1972 fonda i Matching Mole, omofonia di \"\"machine molle\" - traduzione francese di \"soft machine\"\" - con i quali intende idealmente proseguire la strada dei primi Soft Machine; il nuovo gruppo si scioglier\u00e0 dopo circa un anno in seguito al grave incidente che render\u00e0 Wyatt paraplegico.\nIl dopo-Wyatt.\nIn seguito alla dipartita di Robert Wyatt, il nuovo batterista \u00e8 l'australiano Phil Howard, che viene per\u00f2 congedato dopo la registrazione della prima facciata di \"Fifth\", uscito nel 1972, e sostituito dall'ex Nucleus John Stanley Marshall. Il nuovo album risente pesantemente della mancanza dei tre psichedelici fondatori che hanno lasciato la band, Allen, Ayers e Wyatt, e si limita a ricalcare a grandi linee il precedente \"Fourth\" sotto la guida di Ratledge e del sassofonista Elton Dean.\nLo stesso Dean lascia la band dopo l'uscita del disco e nel successivo lavoro, \"Six\", che esce nel 1973, il suo posto viene preso da un altro ex Nucleus, il sassofonista e tastierista gallese Karl Jenkins. L'album viene registrato in parte dal vivo e in parte in studio, e la musica, che \u00e8 sempre pi\u00f9 saldamente nelle mani di Ratledge, si discosta leggermente dai binari della fusion per addentrarsi nell'avanguardia elettronica. Malgrado che il sound sia sempre pi\u00f9 compassato e ormai lontano dalla freschezza e creativit\u00e0 di \"Third\", le evoluzioni al piano di Ratledge, il sempre costruttivo apporto di Hopper e del nuovo entrato Jenkins contribuiscono a realizzare un'opera gradevole.\nDopo \"Six\" esce anche Hopper, che ha pronto il suo album di esordio da solista, adducendo tale decisione allo scarso livello musicale di Jenkins. Al suo posto entra nuovamente un ex Nucleus, il bassista Roy Babbington, e con la nuova formazione viene registrato nel 1974 \"Seven\", che conferma il progressivo declino della band. Jenkins acquisisce sempre pi\u00f9 spazio e firma buona parte dei brani.\nNel 1975 viene pubblicato \"Bundles\" con due grandi novit\u00e0, l'abbandono dopo molti anni dell'etichetta CBS, registrando ora per la Harvest Records, e l'ingresso di un quarto ex Nucleus, il chitarrista Allan Holdsworth, il primo a occupare tale ruolo dall'abbandono di Daevid Allen. Il nuovo arrivato, un virtuoso dello strumento che arriva a suonare a una velocit\u00e0 impressionante, contribuisce a dissolvere un po' dell'aria stagnante in cui \u00e8 immerso il gruppo, e lo traghetta dalle cupe atmosfere sperimentali a quelle di un jazz rock pi\u00f9 moderno, che richiama vagamente quello espresso a quei tempi da Al Di Meola.\nRatledge, l'ultimo rimasto tra i fondatori del gruppo, a cui Jenkins ha gradualmente tolto lo scettro di leader, ha un ruolo decisamente minore rispetto a quello di tutti i lavori precedenti, e lascia la band nel 1976, quando erano cominciate le registrazioni del nuovo disco, per seguire altri progetti musicali. Tali progetti rimarranno per\u00f2 sostanzialmente solo tali, dopo alcuni lavori di secondo piano in collaborazione con Jenkins, sparir\u00e0 dalla scena musicale in modo anonimo.\nNel 1976 i Soft Machine cominciano anche a diradare i loro lavori, anche Holdsworth se ne va e viene sostituito da John Etheridge. Con la nuova formazione registrano il loro ultimo album ufficiale in studio, \"Softs\", a cui fanno seguito diverse date e un album dal vivo del 1977 intitolato \"Alive and Well\". In quegli anni altri musicisti ruotano nella formazione e quella che registra in studio \"Land of Cockayine\" nel 1981 usando il nome Soft Machine, ha al suo interno solo Holdsworth dei pi\u00f9 importanti membri del passato.\nLe ultime date vengono tenute a Londra nel 1984 da una band comprendente tra gli altri Marshall, Jenkins ed Etheridge. Dopo questi concerti i Soft Machine si sciolgono.\nGruppi satellite dopo lo scioglimento del 1984.\nDal 1988 in poi, sono stati pubblicati diversi album delle passate esibizioni dal vivo della band. Nel settembre 1999 si forma la prima band satellite dei Soft Machine, i Soft Ware, composti da Elton Dean, Hugh Hopper, John Marshall e Keith Tippett. Dopo l'abbandono di Tippett, nel 2002 a Hopper, Dean e Marshall si unisce Allan Holdsworth, il gruppo prende il nome Soft Works, compie alcuni tour e registra. Dalla fine del 2004, con Etheridge al posto di Holdsworth, prendono il nome Soft Machine Legacy e registrano i CD \"Live in Zaandam\" del 2005, l'album in studio \"Soft Machine Legacy\" e \"Live at the New Morning\", entrambi del 2006.\nNello stesso anno muore Elton Dean, che viene sostituito dal sassofonista e flautista Theo Travis, ex Gong, e a dicembre registrano il loro lavoro in studio, \"Steam\". Nel 2008 a Hopper viene diagnosticata una leucemia, e continuano le date con Fred Baker. Hopper muore nel 2009, e la Soft Machine Legacy continua l'attivit\u00e0 con Babbington, che subentra per la seconda volta a Hugh Hopper.\nRitorno al nome \"Soft Machine\".\nNell'autunno 2015 viene annunciato che i Soft Machine Legacy. con John Etheridge, il batterista John Marshall, il bassista Roy Babbington e il fiatista Theo Travis, hanno in programma un tour sotto il nome \"Soft Machine\", con date nei Paesi Bassi e in Belgio, a cui fanno seguito nuovi concerti nel Regno Unito nella primavera successiva.\nOltre ai concerti annunciati, il 4 settembre 2016 i Soft Machine prendono parte al festival di musica progressista \"2 Days Prog + 1\" a Veruno, in provincia di Novara. Quello stesso anno tengono un'altra serie di concerti nel Regno Unito che prosegue nel 2017. Il nuovo corso del gruppo prevede un numero limitato di concerti, la musica si discosta dalla psichedelia dei primi anni settanta e si basa soprattutto sulla fusion.\nUn nuovo tour britannico ha luogo nel novembre 2017, durante il quale il gruppo si esibisce con brani degli anni settanta scritti soprattutto da Hugh Hopper, Mike Ratledge e Karl Jenkins. Nel 2018, tra gli altri appuntamenti, viene programmata una tourn\u00e9e in Giappone, una negli Stati Uniti per partecipare al ProgtoberFest 2018 a Chicago e la realizzazione di un nuovo disco in studio.\nIl 7 settembre 2018 esce \"Hidden Details\" (il primo album dopo \"Land of Cockayne\" del 1981), che vede nella formazione Travis, Marshall, Babbington, Etheridge e Nick Utteridge come ospite. Nei mesi successivi compiono una tourn\u00e9e mondiale per promuovere il nuovo disco e nel marzo 2020 pubblicano \"Live At The Baked Potato\", il loro primo album dal vivo ufficiale dopo \"Alive &amp; Well: Recorded in Paris\" del 1977; contiene una selezione dei brani presentati durante la tourn\u00e9e mondiale del 2018-2019."}
{"id": "27465", "revid": "2038214", "url": "https://it.wikipedia.org/wiki?curid=27465", "title": "Strada statale 63 del Valico del Cerreto", "text": "La strada statale 63 del Valico del Cerreto (SS 63), cos\u00ec denominata fino a Reggio Emilia, strada provinciale 63 R del Valico del Cerreto (SP 63 R) da Reggio Emilia a Gualtieri, \u00e8 una strada statale e regionale che collega la Toscana all'Emilia-Romagna. Ha inizio ad Aulla si dirige verso l'Appennino tosco-emiliano, toccando Fivizzano, Sassalbo, valica il Passo del Cerreto, dove la strada entra in Emilia-Romagna, attraversa Ventasso, Castelnovo ne' Monti, Casina, Vezzano sul Crostolo, Puianello, Rivalta; entra poco dopo a Reggio Emilia, ed esce a nord della citt\u00e0. Dopo la citt\u00e0 emiliana, attraversa Cadelbosco di Sopra, Cadelbosco di Sotto, Santa Vittoria e arriva a Gualtieri, sul fiume Po, dove si immette nel tratto provinciale della ex strada statale 62 della Cisa.\nIn seguito al decreto legislativo n. 112 del 1998, dal 2001 la gestione del tratto Reggio Emilia - Gualtieri \u00e8 passata dall'ANAS alla Regione Emilia-Romagna, che ha ulteriormente devoluto le competenze alla Provincia di Reggio Emilia. Quest'ultima ha denominato la strada come provinciale (SP 63 R) non essendoci in Emilia-Romagna la classificazione di strada regionale.\nStoria.\nXVIII secolo.\nNel XVIII secolo era chiamata anche strada ducale o strada ducale di Lunigiana. \nEra questo un percorso appenninico irregolare e di antica origine, la cui sistemazione definitiva e parzialmente carrozzabile della strada ebbe inizio solo nel XVIII secolo, quando il duca Ercole III incaric\u00f2 l'ingegnere Lodovico Bolognini della realizzazione della strada ducale di Castelnovo Monti, che si sarebbe collegata alla Lunigiana e da qui al mar Tirreno. \nIl progetto venne presentato nel 1785. Il cantiere si interruppe nel 1796, con l'avvento di Napoleone e gli eventi politici connessi alla dissoluzione del ducato. La strada era stata sistemata fino al tratto Reggio - Busana.\nNel 1788 l'antico percorso della strada viene cos\u00ec descritto da Lodovico Ricci nella \"Corografia dei Territori di Modena, Reggio e degli altri Stati appartenenti alla Casa d'Este\":\nXIX secolo.\nPeriodo napoleonico.\nIl governo napoleonico, che aveva nella creazione di strade e ponti una delle maggiori priorit\u00e0 civili e militari, riprese il progetto estense immaginando un collegamento fra il mar Ligure e Adriatico attraverso il dipartimento del Crostolo (nuovo nome assunto dalla provincia di Reggio Emilia), sistemando la strada del Cerreto fra La Spezia e Reggio e da qui ripristinando il canale Naviglio, via d'acqua navigabile che si collegava al Po attraverso le localit\u00e0 di Mancasale, Bagnolo in Piano, Novellara, Gualtieri. Del progetto della strada fu di nuovo incaricato, con altri esperti, l'ingegnere Bolognini, che lo present\u00f2 nel 1808. Il naviglio Reggio Po venne comunque sistemato nello stesso anno, mentre i lavori nella strada appenninica procedettero a rilento.\nRestaurazione.\nDopo il Congresso di Vienna l'Emilia e la Toscana erano di nuovo divisi in vari stati, tutti legati alla Casa d'Austria. Si riproponeva la questione del collegamento fra pianura padana e mar Tirreno e se fosse pi\u00f9 conveniente il percorso della strada del Cerreto o quello della Cisa, nel Ducato di Parma. Nel 1818 una commissione formata da rappresentanti del Ducato di Parma, del duca di Modena e Reggio Francesco IV, del granduca di Toscana e dell'imperatore d'Austria esamin\u00f2 il problema, ma le discussioni sul percorso e sui finanziamenti si protrassero fino al 1828. Alla fine il percorso definitivo, nel tratto toscano e ligure, passava dal valico del Cerreto per Fivizzano, Sarzana e Spezia. Nel 1831 la strada era in buona parte terminata.\nDopo l'Unit\u00e0 d'Italia.\nDopo l'Unit\u00e0 d'Italia la strada venne classificata come strada di interesse nazionale n\u00ba 23 (in seguito diverr\u00e0 la n\u00ba 38 e infine la strada statale n\u00ba 63, come \u00e8 tuttora). Vennero eseguite diverse rettifiche del tracciato, fra cui nel 1867 la rettifica Aulla - Fivizzano. Il nuovo Stato italiano diede impulso alle ferrovie e si pose la questione del tracciato di collegamento dell'Appennino nord - occidentale con la pianura Padana. Si pose di nuovo l'alternativa fra la strada della Cisa o quella del Cerreto, e prevalse la prima opzione. La ferrovia Parma-La Spezia fu inaugurata il 1\u00ba agosto 1894.\nXX secolo - Varianti e rettifiche del tracciato.\nIl tracciato della strada era piuttosto tortuoso e nel corso del XX secolo sub\u00ec numerose rettifiche.\nNegli anni '90 \u00e8 stata realizzata in provincia di Reggio Emilia una variante a scorrimento veloce dalla localit\u00e0 Bocco, in comune di Casina, alla localit\u00e0 Ca\u2019 del Merlo nel comune di Carpineti, lunga 7,6\u00a0km e composta da numerose gallerie e viadotti che hanno sostituito la statale storica, declassata a comunale, e reso pi\u00f9 rapido il collegamento con il capoluogo reggiano. Alle sei gallerie originarie, costruite tra il 1992 e il 1997, si \u00e8 aggiunta nel 2017 la galleria Bocco-Canala, gi\u00e0 prevista nel progetto originale dell'ANAS del 1992, che evita la frazione del Bocco, tagliando numerosi tornanti.\nLe gallerie della variante ora sono 7, con le lunghezze che variano dai 300\u00a0m ai 2500\u00a0m (galleria Seminario). Sempre negli anni '90 \u00e8 stata inaugurata la variante di Felina e la galleria \u201cCostarella\u201d, in comune di Castelnovo Monti.\nIl 28 maggio 2004 \u00e8 stata aperta la variante di Collagna, che con i suoi 2 km di lunghezza libera dal traffico il centro del piccolo comune montano e consente di accorciare ulteriormente i tempi di viaggio.\nAd aprile 2006, nell\u2019ambito dei lavori dell\u2019Alta Velocit\u00e0, \u00e8 stata realizzata nel territorio della frazione di Sesso, ad ovest di Reggio Emilia, una variante al tratto declassato della statale. L\u2019arteria, che collega via dei Gonzaga (ex SS63) a via Hiroshima e alla conseguente viabilit\u00e0 verso sud, contribuisce ad alleggerire il traffico della frazione migliorandone la qualit\u00e0 urbana, e coincide con l\u2019inizio della numerazione chilometrica del tratto di statale verso la bassa reggiana, declassato a provinciale (SP 63 R).\nNel settembre 2013 sono iniziati i lavori di adeguamento del tratto storico tra C\u00e0 del Merlo e Felina, che prevedevano l\u2019allargamento della sede stradale, la parziale rettifica del tracciato mediante la costruzione di un nuovo ponte e il raddoppio di uno gi\u00e0 esistente, e quindi un collegamento pi\u00f9 fluido tra le gallerie e la variante di Felina; l\u2019adeguamento si \u00e8 concluso nel 2015. Infine, tra il 2013 e il 2019 \u00e8 avvenuta l\u2019apertura della variante \u201cdel Ponte Rosso\u201d, che evita uno stretto tornante semplificando l\u2019accesso al centro abitato di Castelnovo Monti.\nCon la conclusione dei lavori nel 2019, l\u2019intero tratto tra la localit\u00e0 Bocco di Casina e Castelnovo ne'Monti, pari a circa 17\u00a0km, \u00e8 stato ammodernato. In futuro si provveder\u00e0 a realizzare una variante che sostituisca l\u2019attuale tracciato tra la localit\u00e0 Bocco, Vezzano sul Crostolo e Reggio Emilia, attualmente il tratto pi\u00f9 problematico della statale in quanto sono presenti molte curve in una sede stradale piuttosto stretta, ed \u00e8 percorso giornalmente da numerosi pendolari che dalle localit\u00e0 dell\u2019Appennino scendono a lavorare nel capoluogo.\nA fine 2020 \u00e8 iniziato il complesso lavoro di completa ristrutturazione delle sei gallerie originarie della variante del 1992, partendo dalla galleria Casina, per poi proseguire con la Seminario e le altre di lunghezza inferiore. L\u2019intervento comprende anche la sistemazione dell\u2019interconnessione di Ca\u2019 del Merlo tra la galleria Seminario e il breve tratto (circa 700 metri) di statale storica non ancora ammodernata dagli interventi del 2013, da anni teatro di pericolosi incidenti per l\u2019improvviso restringimento di carreggiata. L\u2019ammodernamento della galleria Casina si \u00e8 concluso a giugno 2021.\nPer i ciclisti.\nCaratteristiche dell'ascesa al passo del Cerreto dal versante toscano.\nPartendo da Aulla in direzione della strada statale 63 prima di iniziare la vera salita bisogna attraversare alcune frazioni di Aulla: Pallerone e Serricciolo, dopodich\u00e9 si entra senza pi\u00f9 abbandonarlo nel comune di Fivizzano passando per i paesi di Rometta, Soliera e Cormezzano. Dopo quest'ultimo la strada incomincia a salire anche se in modo molto dolce verso Fivizzano. Questo tratto di circa 7\u00a0km ha le pendenze maggiori alla fine; il chilometro prima di Fivizzano presenta pendenze interessanti, cos\u00ec come il passaggio attraverso il medesimo paese. A Fivizzano per giungere al passo del Cerreto mancano ancora 18\u00a0km: i pi\u00f9 duri!\nLa salita dopo aver passato Verrucola si fa subito molto impegnativa, le pendenze in alcuni tratti arrivano al 10%; questo tratto \"duro\" \u00e8 lungo 4\u20135\u00a0km, dopo la strada spiana leggermente presentando un breve tratto di pianura. L'ascesa per\u00f2 riprende subito, e porta alla pieve di San Paolo; questo tratto presenta una difficolt\u00e0 media, con due rettilinei abbastanza lunghi. Appena prima del bivio per Sassalbo c'\u00e8 una piccola discesa che serve da trampolino di lancio per gli ultimi 6\u00a0km, dei quali i primi due sono impegnativi, quelli centrali pi\u00f9 semplici e gli ultimi due molto impegnativi, i pi\u00f9 lunghi. Con una curva molto lunga ed un ultimo pezzo di 400\u00a0m si arriva al passo del Cerreto a quota 1261\u00a0m compiendo in quasi 40\u00a0km un dislivello di 1200\u00a0m. \nQuesta \u00e8 una salita lunga, la pi\u00f9 lunga della Lunigiana, ma non impossibile, anche perch\u00e9 presenta alcuni tratti nei quali si pu\u00f2 rifiatare.\nLa discesa dal passo verso Aulla \u00e8 abbastanza veloce, un paio di volte si possono superare i 70\u00a0km/h, l'asfalto paragonato a quello degli altri passi lunigianesi \u00e8 buono.\nPer i motociclisti.\nIl tratto di strada a ridosso del passo del Cerreto \u00e8 particolarmente apprezzata dai mototuristi, in virt\u00f9 delle innumerevoli curve e dei paesaggi spettacolari che attraversa."}
{"id": "27467", "revid": "1516566", "url": "https://it.wikipedia.org/wiki?curid=27467", "title": "Carrosio", "text": "Carrosio (\"Carreuxo\" in ligure, \"Careugio\" in piemontese) \u00e8 un comune italiano di 500 abitanti della provincia di Alessandria in Piemonte, situato sulla sponda sinistra del torrente Lemme.\nStoria.\nSoggetto al potere temporale dei vescovi di Tortona nel X secolo, poi dominio dei marchesi di Gavi. Il castello fu poi smantellato dai genovesi nel 1197. Fu feudo delle famiglie genovesi dei Castagna, dei Grimaldi, e dei Di Negro. Elevato al rango di feudo imperiale, fu attribuito agli Spinola e poi ai Salvago.\nIl nome \"Carroxium\" appare, per la prima volta, in un documento del 1144. Nell'VIII secolo, in questa roccaforte, si svolse una terribile lotta tra Carlo Magno e Desiderio.\nDominio genovese, pass\u00f2 ai Migliorati Gavotti e durante le guerre per la Successione del Monferrato fu teatro di violenti scontri.\nNel 1625 Carlo Emanuele I riport\u00f2 una memorabile vittoria sui genovesi, milanesi e modenesi coalizzati. Il 10 maggio del 1625 Carlo Emanuele alleato dei francesi fu sonoramente sconfitto dai Valligiani dell'Alta Valpolcevera corsi a difesa di Genova, al Passo del Perturo nei pressi di Montanesi, oggi nel Comune di Mignanego, dove per ringraziare la Madonna fu edificato il Santuario di Nostra Signora della Vittoria. Ancora oggi, il 10 maggio, i valligiani accorrono per la festa della Madonna della Vittoria Regina di Genova.\nPassato ai Savoia nel 1735, divenne una enclave sabauda all'interno della Repubblica di Genova. Abolito il feudo nel 1798, fu protagonista di una rivolta giacobina contro il governo piemontese.\nSimboli.\nLo stemma e il gonfalone del comune di Carrosio sono stati concessi con decreto del presidente della Repubblica del 12 febbraio 1962.\nMonumenti e luoghi d'interesse.\nDi interesse, fra le molte costruzioni che hanno conservato l'aspetto medievale, il palazzo Migliorati Gavotti in cui sost\u00f2 papa Pio VII durante il viaggio verso Fontainebleau (attualmente sede del municipio).\nAll'interno della Chiesa Parrocchiale dell'Assunta, risalente al XVII secolo, si trova una \"Madonna\" della scuola del Maragliano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nCarrosio fa parte della Unione dei Comuni composta da Carrosio, Parodi Ligure, Fraconalto e Voltaggio"}
{"id": "27468", "revid": "1652635", "url": "https://it.wikipedia.org/wiki?curid=27468", "title": "Treno", "text": "Il treno (da \"traino\" che a sua volta deriva dal latino \"trahere\": tirare; il termine si \u00e8 modificato nel tempo tramite il francese provenzale (\"train\")) \u00e8 un mezzo di trasporto pubblico o merci adatto alla circolazione sulle ferrovie composto da un insieme di elementi identificabili, uniti permanentemente o temporaneamente a formare un unico convoglio. Ha rappresentato un punto di svolta per l'evoluzione industriale delle nazioni ottocentesche, arrivando a rivestire per molti anni un ruolo centrale nella struttura politica, economica e sociale delle nazioni, nonch\u00e9 conquistando un posto di primo piano nell'immaginario collettivo.\nAltri significati.\nIl termine \"treno\" si usa anche in altri ambiti, come quello meccanico dove indica un assieme di ingranaggi concatenati, o automobilistico, dove indica un insieme, ad esempio, di pneumatici, o anche un autotreno, cio\u00e8 un camion con rimorchio al seguito. Il termine era in uso anche nel gergo militare a indicare il complesso formato da un pezzo di artiglieria da campagna e dal relativo carro portamunizioni.\nStoria.\nPeriodo preindustriale.\nIl concetto di \"treno\" non nasce con la rivoluzione industriale. Gi\u00e0 nei secoli precedenti, sin dall'epoca Romana dei mezzi primitivi simili a treni erano utilizzati nelle miniere: si trattava di corti convogli composti da carrelli concatenati tra loro, senza binari oppure con rudimentali guide in legno, trainate da animali da soma o da schiavi e operai.\nL'usura delle guide di legno port\u00f2 prima a esperimenti di rinforzo con fodere metalliche, poi a rotaie con una guida esterna per le ruote dei carrelli. Questo tipo di rotaia aveva il difetto di accumulare detriti nell'angolo interno della guida, che annullavano il vantaggio di far viaggiare i carrelli su superfici piane non accidentate. Si spost\u00f2, quindi, la guida dalla rotaia alla ruota, facendo nascere le ruote con bordino, tipiche dei treni.\nCon l'inizio della rivoluzione industriale, tra il XVIII e il XIX secolo si resero disponibili le tecnologie e le conoscenze per raggiungere un sensibile aumento della capacit\u00e0 di generazione di energia, con impianti relativamente compatti e potenti. Le macchine a vapore semoventi di Nicolas Cugnot a partire dal 1769 dimostrarono, non senza qualche incidente, che era possibile generare l'energia necessaria al movimento di un mezzo direttamente a bordo dello stesso. La diffusione delle macchine a vapore port\u00f2 a un sensibile aumento della richiesta di carbone, e i produttori si trovarono a dover rendere pi\u00f9 efficiente e veloce il trasporto del materiale estratto: non erano pi\u00f9 sufficienti carri e cavalli. Si cominci\u00f2 a rimpiazzare la trazione animale con dei motori a vapore fissi che tramite corde trainavano file di carrelli da miniera: tra queste le celebri macchine costruite da James Watt contribuirono ad affinare sensibilmente la tecnologia del vapore.\nNel 1801 Richard Trevithick riusc\u00ec a costruire una locomotiva automotrice (\"locomotiva Coalbrookdale\") adatta per il traino di carrelli, che venne impiegata con successo nelle miniere di Merthyr Tydfil.\nI successi dei motori di George Stephenson e del figlio Robert Stephenson (\"Bl\u00fccher\" del 1814, \"Locomotion\" del 1825, e in seguito la \"Rocket\", 1829) portarono la neonata tecnica ferroviaria a fiorire e diffondersi, fino a creare le condizioni per il grande passo: il primo treno commerciale.\nIl 27 settembre 1825 la Locomotion n.1 train\u00f2 il primo treno commerciale della storia, sulla tratta tra Stockton-on-Tees e Darlington. Sia la locomotiva che la tratta erano state progettate da George Stephenson. Il treno era composto da carri da miniera su cui venivano caricati i passeggeri comuni, e dalla prima carrozza passeggeri vera e propria, l\"'Experiment\", su cui viaggiavano alcuni notabili; la velocit\u00e0 media era di circa 9\u00a0km all'ora. 4 anni dopo la \"Rocket\" raggiunse i 48\u00a0km/h.\nPeriodo industriale.\nDopo il successo di Stephenson, che ebbe un valore pi\u00f9 dimostrativo che commerciale, il treno come mezzo di trasporto pubblico si diffuse rapidamente in tutta Europa. Gi\u00e0 20 anni dopo il treno di Stephenson era possibile viaggiare a 96\u00a0km/h sulla Great Western Railway di Isambard Kingdom Brunel tra Londra e Bristol.\nIn Inghilterra vi furono alcuni esperimenti con convogli trainati su strada ma, a seguito di alcuni incidenti e del pericolo oggettivo di avere un mezzo meccanico in mezzo a cavalli e folla, nel 1839 venne emanato un decreto che limitava a 16\u00a0km/h la velocit\u00e0 massima al di fuori delle citt\u00e0, e impediva la circolazione all'interno dei centri abitati.Nel 1865 il Locomotive Act (o Red Flag Act) impose anche di far precedere i veicoli da un uomo con una bandiera rossa per avvertire i passanti.\nIl 3 ottobre del 1839 la ferrovia faceva la sua apparizione in Italia, con l'inaugurazione della tratta Napoli-Portici.\nIn Francia intorno al 1840 i treni mossi dalle locomotive di Thomas Crampton si guadagnarono rapidamente una grande fama tra i passeggeri, tanto che \"Le Crampton\" divenne un nome comune per i treni passeggeri.\nGi\u00e0 nel 1869 treni a vapore percorrevano 4600\u00a0km in soli 4 giorni, attraversando gli Stati Uniti da San Francisco a New York.\nIn meno di 30 anni il treno assunse un ruolo fondamentale nella societ\u00e0 industriale: il trasporto massiccio di merci permetteva di espandere la cerchia dei commerci, il trasporto rapido di persone consentiva agli uomini di affari di curare meglio le loro attivit\u00e0 sul territorio.\nIl treno consentiva alle bellicose potenze europee di mandare le proprie truppe nelle colonie o sui fronti lontani, dava ai ricchi affaristi la possibilit\u00e0 di seguire i propri affari con pi\u00f9 efficienza, portava nobili dame in lussuose localit\u00e0 vacanziere, consegnava la posta con rapidit\u00e0 ineguagliata.\nPer l'epoca, l'introduzione e l'evoluzione del treno fu quello che \u00e8 stato negli anni novanta l'avvento di Internet, un metodo per estendere i confini e collegare mondi fino ad allora lontani. La costruzione di linee ferroviarie e la massificazione dell'offerta di trasporto contribu\u00ec in maniera determinante all'emergere di una nuova realt\u00e0 sociale: il pendolarismo. I treni conquistarono spazi nuovi, dalle grandi praterie ai sotterranei delle citt\u00e0 (con le metropolitane di Londra e New York), pur rimanendo legati ai difetti della trazione a vapore nonostante gi\u00e0 nel 1879 la Siemens &amp; Haske avesse presentato un piccolo treno mosso da una motrice elettrica.\nIl 15 aprile 1865 a Washington venne assassinato Abraham Lincoln. Lincoln fu tra i primi a utilizzare, nel 1865, il treno come mezzo per rendere pi\u00f9 efficiente la campagna politica: venne ucciso proprio il giorno prima di inaugurare la \"United States\", la nuova carrozza del treno presidenziale costruita da George Pullman. Il corpo del presidente venne trasportato a bordo della \"United States\" attraverso tutta la nazione, fino a Springfield (Illinois), in un corteo funebre composto da nove lussuosissime carrozze. La carrozza fu distrutta da un incendio nel 1911.\nI treni e in particolare le locomotive diventarono nel XX secolo delle vere bandiere culturali per la tecnologia delle nazioni che li costruivano. Locomotive vittoriane dalla linea pulita e motrici francesi dalle tubazioni complesse si contrapponevano all'austera semplicit\u00e0 e pulizia formale delle macchine americane. Sebbene queste ultime nel tempo giunsero a dominare la scena internazionale, furono i treni mossi dalle prime a restare nella cultura popolare: l'Orient Express \u00e8, di sicuro, il treno pi\u00f9 famoso del mondo.\nIl treno e la guerra.\nCon la raggiunta maturit\u00e0 delle tecnologie impiegate, l'uso bellico del mezzo ferroviario divenne il logico passo successivo. Se gi\u00e0 nelle guerre boere e nella Guerra civile americana era emerso appieno il potenziale strategico del treno nella logistica di munizioni e truppe, con la Prima guerra mondiale il treno divenne il mezzo primario per la movimentazione delle armi e degli uomini. In pochi giorni di viaggio truppe da tutta Europa potevano confluire ai rispettivi schieramenti sui fronti in Belgio e Francia.\nLa guerra port\u00f2 al treno un nuovo ruolo di primo piano sul fronte. La rapidit\u00e0, la stabilit\u00e0 e la potenza dei treni permetteva di installare cannoni di grosso calibro su appositi carri, capaci di sparare le salve e scomparire in pochi minuti, magari proteggendosi dai rudimentali raid aerei in gallerie, hangar o zone coperte di vegetazione. Nacquero cos\u00ec i cannoni ferroviari.\nLa mobilit\u00e0 e la possibilit\u00e0 di trainare carrozze con allestimenti particolari rendeva il treno ideale per svolgere il ruolo di ospedale da campo. Costruiti inizialmente dall'esercito francese sulla base di vecchi carri riconvertiti in modo approssimativo, i treni ospedale costruiti in seguito dagli inglesi arrivarono ad avere una configurazione quasi standard di 16 carrozze dotate di letti, ventilatori, uffici e persino telefoni.\nI treni erano in grado di trainare diverse tonnellate, cosa che rese possibile l'invenzione da parte dell'impero austro-ungarico dei carri corazzati. Comparvero per la prima volta nell'agosto 1914 come semplici vagoni dotati di pesanti coperture metalliche imbullonate, per poi migliorare sempre pi\u00f9 fino a diventare nel 1918 veri e propri carri armati con cannoni da 80\u00a0mm sul fronte e ai lati. Trainati da motrici di poco valore e appesantite dalle corazze, dei nove treni costruiti e completati cinque erano ancora pienamente operativi alla conclusione delle ostilit\u00e0, spingendo i comandi austriaci a considerare il progetto come un grande successo. In Italia, operarono in ambedue i conflitti sia treni armati della Regia Marina che del Regio Esercito.\nLa prima guerra mondiale si concluse a bordo di un treno. L'armistizio venne firmato a bordo della carrozza 2419 dell'Orient Express, in sosta presso Compi\u00e8gne. Il generale Ferdinand Foch impose ai tedeschi sconfitti pesanti risarcimenti e sanzioni, di fatto creando uno dei motivi dell'ascesa al potere di Adolf Hitler. La carrozza 2419 venne conservata in un museo parigino fino al 1940, quando la marcia di Hitler su Parigi si concluse con la resa francese firmata proprio a bordo di questa carrozza, riportata a Compi\u00e8gne in segno di sprezzo, per poi essere distrutta subito dopo.\nDopo un periodo pacifico (vedi paragrafo successivo), nella seconda guerra mondiale il treno torn\u00f2 a giocare il suo ruolo strategico, nei compiti gi\u00e0 noti e in altri nuovi. Le sempre pi\u00f9 potenti locomotive inglesi potevano trainare treni da 20 o pi\u00f9 carri, per oltre 800 tonnellate di peso, diventando in pratica la colonna portante delle vie di rifornimento alleate. Anche i treni italiani servirono in guerra, attraversando tutta l'Europa fino al fronte russo: alcuni di essi rimasero laggi\u00f9 alla travagliata chiusura delle ostilit\u00e0, venendo recuperati dalle ferrovie locali dei paesi di area sovietica. Nel dopoguerra e durante il regime fascista si ebbe l'avvio dell'elettrificazione delle linee e con la costruzione dei primi locomotori elettrici e dei convogli rapidi (come l'ETR 200, celebrato anche alla Fiera Mondiale di New York del 1939 come un capolavoro di tecnologia).\nLo stesso Mussolini era solito viaggiare con il suo treno speciale, a bordo del quale incontr\u00f2 pi\u00f9 volte anche l'alleato Adolf Hitler. La passione ferroviaria del dittatore italiano viene messa alla berlina anche nel film Il grande dittatore di Charlie Chaplin, nella scena dell'incontro i personaggi ricalcati su Mussolini e Hitler. Per un regime come quello fascista, era molto importante mostrare che \"i treni viaggiavano in orario\" (anche se non si tratta di una realt\u00e0 storica), perch\u00e9 era un indice immediato e aperto a tutti dell'efficienza e delle capacit\u00e0 tecniche che il Partito Fascista portava come esempio del suo operato.\nHitler si dot\u00f2 di un treno corazzato nel 1939, fu in grado di seguire da vicino l'invasione della Polonia, e viaggiando di notte avvolto dalle comodit\u00e0 del suo mezzo dotato di ristorante e suite private, poteva comparire da una parte all'altra della nazione o tornare a Berlino in poche ore. Curiosamente, il treno di Hitler si chiamava all'inizio \"Amerika\". Con l'ingresso in guerra degli Stati Uniti, venne ribattezzato \"Brandenburg\". In realt\u00e0, visto che di treni speciali ve ne erano parecchi (anche per altri dignitari nazisti) erano identificati con le lettere e, per comodit\u00e0, venivano translitterate con un codice fonetico, tal per cui la \"A\" venisse chiamata \"Amerika\", la B \"Brandeburg\" e cos\u00ec via. Spesso \u00e8 anche indicato come \"F\u00fchrersonderzug\". Era attrezzato con cannoni antiaerei da 20\u00a0mm su carri a pianale parzialmente coperti (\"Flakwagens\"), e nelle carrozze adiacenti a quella del F\u00fchrer potevano trovare posto le sue truppe pi\u00f9 fedeli. Il peso dovuto alle armi e alla corazzatura rendeva necessarie due locomotive ai lati opposti, anche perch\u00e9 la Germania non disponeva di mezzi potenti quanto quelli inglesi. Anche altri dignitari nazisti, tra cui Hermann G\u00f6ring, Heinrich Himmler, Joachim von Ribbentrop avevano convogli speciali simili a quelli di Hitler. Nella Germania nazista, il treno serv\u00ec anche come principale mezzo per il trasporto verso i campi di concentramento di ebrei, prigionieri politici e altri perseguitati.\nDalla parte alleata, invece, il treno serv\u00ec, oltre che come mezzo di trasporto, come sentinella mobile. Treni attrezzati con torrette mobili antiaeree e anticarro pattugliavano la costa del Kent durante la Battaglia d'Inghilterra. Un'intera classe di locomotive venne nel 1948 battezzata \"Battle of Britain\".\nAncora oggi alcune nazioni dispongono di treni armati, anche se oggi il principale uso bellico \u00e8 legato alla logistica e al trasporto in sicurezza di materiali esplodenti e personale.\nTra le due guerre.\nIl periodo tra le due guerre serv\u00ec a confermare le potenzialit\u00e0 del mezzo ferroviario. Un approccio diverso, pi\u00f9 unitario, cominci\u00f2 a diffondersi.\nFino ad allora il treno era sempre stato concepito come un insieme di unit\u00e0 (un \"traino\", appunto\"). Negli anni trenta la disciplina del Disegno industriale venne sempre pi\u00f9 coinvolta nella concezione delle locomotive e dei mezzi che avrebbero dovuto trainare.\nMentre sino ad allora le locomotive erano macchine dall'aspetto meccanico, spesso con pistoni e tubi in vista, i veicoli progettati secondo filosofia streamline coprivano le componenti tecniche con carter affusolati dall'aspetto filante e aggressivo. Disegnatori come Raymond Loewy e Nigel Gresley crearono dal nulla una nuova filosofia gestione dei volumi delle locomotive e delle carrozze, Pi\u00f9 che in termini di aerodinamica, il vantaggio era nell'immagine dei mezzi: le carrozze da accoppiare alle locomotive o ai treni pi\u00f9 importanti, come la Coronation Scot, il City of Salina o il Burlington Zephir, riprendevano i temi cromatici delle loro locomotive con soluzioni estetiche estremamente gradevoli e moderne. Gli Streamliner si conquistarono per qualche anno il ruolo di \"cavalli di razza\" delle ferrovie salvo poi venire in gran parte spogliati delle loro coperture estetiche per servire nello sforzo bellico, lasciando per\u00f2 una pesante eredit\u00e0 nello stile e nelle linee dei successivi mezzi diesel ed elettrici.\nI gestori del servizio ferroviario aggiunsero sempre pi\u00f9 servizi per i viaggiatori, dai vagoni ristorante alle carrozze letto, contribuendo alla rapida massificazione dell'offerta e all'incremento degli standard di comfort, nonostante la concorrenza dei voli commerciali cominciasse a intaccare la quantit\u00e0 di passeggeri sulle tratte pi\u00f9 lunghe.\nQuesta tendenza arriv\u00f2 anche in Europa e in Italia, dove il governo fascista promosse la costruzione dei primi elettrotreni rapidi per collegare Milano e Roma, e abbreviare a sei ore un viaggio che richiedeva due giorni. Su ordine di Mussolini il record di velocit\u00e0 ferroviaria venne polverizzato nel 1939: Milano-Firenze in 1 ora e 55 minuti, con picco di 202km/h . In Francia Ettore Bugatti invent\u00f2 le prime \"Automotrici\" a alcol-petrolio che fece costruire tra il 1933 e il 1938 nella propria fabbrica di automobili e con cui conquist\u00f2 un incredibile record di velocit\u00e0 di 196\u00a0km/h nel 1934 prima che fossero ritirate per i consumi eccessivi. Il concetto di \"automotrice\" non attecch\u00ec negli Stati Uniti ma ebbe un discreto successo nel vecchio continente, caratterizzato da distanze minori tra le citt\u00e0 e da piccoli paesi da servire con mezzi rapidi e poco costosi.\nIn Italia il treno divenne tra le due guerre un mezzo di trasporto a diffusione molto capillare, tanto da spingere il regime fascista a istituire i Treni popolari, convogli speciali per le localit\u00e0 turistiche e le citt\u00e0 d'arte. Vennero costruite anche le Littorine, le prime automotrici a nafta, per i servizi di lusso e per i servizi rapidi nelle colonie dell'Eritrea. Milano e Reggio Calabria furono collegate con linee elettrificate, e furono sperimentati sistemi alternativi come la terza rotaia, sistema abbandonato perch\u00e9 troppo pericoloso.\nIl movimento futurista si appropri\u00f2 del treno, facendone un'icona di forza e velocit\u00e0, osannandone la potenza meccanica. Anche in Russia e Germania i movimenti di avanguardia artistica lavorarono molto sull'immagine del treno, arrivando a produrre poster di grande impatto grafico spesso usati come pubblicit\u00e0 per i servizi di lusso.\nIl secondo dopoguerra.\nCon la maggior parte delle infrastrutture distrutte dalla guerra, l'Europa si trov\u00f2 a dover ricostruire per intero il proprio parco di mezzi. Mentre gli stati europei si orientarono verso un servizio prevalentemente passeggeri, negli Stati Uniti il traffico espresso non era pi\u00f9 competitivo in confronto alla nascente aviazione civile. In tutto il Nordamerica il treno avrebbe finito per identificarsi sempre pi\u00f9 con il trasporto di merci, con treni lunghi e pesanti, molto diversi dagli espressi, dai rapidi e dai regionali diffusi in Europa.\nI difficili accordi politici tra le nazioni dei due blocchi NATO e sovietico per molti anni contribuirono, pi\u00f9 dell'inadeguatezza delle infrastrutture, a rendere difficile la realizzazione di treni Transnazionali. Nel 1957 vennero istituiti i primi Trans Europ Express, servizi di linea su treni di lusso che collegavano Francia, Germania, Svizzera e Italia.\nL'industrializzazione e l'inurbamento degli anni cinquanta e anni sessanta portarono a un incremento ingente quanto fulmineo della richiesta di trasporto su scala locale, per collegare le periferie con i centri cittadini. Le carrozze semipilota, nate in Francia e diffuse poi alle altre reti, permisero di rendere reversibili anche i treni tradizionali, una caratteristica finora riservata agli elettrotreni. La presenza di una seconda cabina di comando permetteva di evitare di sganciare e spostare la locomotiva nelle stazioni di fine corsa, aumentando drasticamente la frequenza delle corse e riducendo nel contempo i costi di gestione dei mezzi e del personale.\nIn seguito a questa innovazione and\u00f2 ad affiancarsi anche l'aggiunta di un secondo piano in alcuni tipi di carrozza, per aumentare di circa un terzo il numero di passeggeri trasportabili da un treno di pari lunghezza.\nAll'inizio degli anni settanta la necessit\u00e0 di ritornare competitivi con il mondo dell'aviazione spinse alcuni paesi a lavorare a treni ad alta velocit\u00e0. Il Giappone gi\u00e0 negli anni Sessanta poteva vantare i primi \"treni-proiettile\" sulle linee Shinkansen.\nItalia e Francia furono i protagonisti europei di questa innovazione, che port\u00f2 in una decina di anni ai primi mezzi in servizio commerciale, i TGV e i Pendolino.\nIn pochi anni anche le rimanenti nazioni si adeguarono, per la maggior parte acquistando tecnologia italiana o, in misura minore, francese.\nLa caduta del Muro di Berlino e l'apertura dei confini derivante dal processo di integrazione europea ha portato alla creazione di network Transnazionali, tuttora in corso di realizzazione, e alla sempre maggiore affermazione del concetto di \"Treno ad alta velocit\u00e0\".\nComposizione.\nA seconda del tipo di treno si possono verificare delle variazioni nella combinazione dei veicoli che lo compongono.\nGli elementi tipici di un treno sono:\nInoltre, vi sono degli elementi usati pi\u00f9 raramente per funzioni particolari:\nClassificazione.\nPer tipo di servizio.\nI seguenti tipi sono quelle tipiche del mercato italiano e europeo.\nPer tecnologia.\nTipo di trazione (propulsione).\nA seconda del tipo di trazione utilizzata, un treno pu\u00f2 essere classificato come:\nTipo di composizione.\nTreno navetta.\n\u00c8 un treno composto di materiale per viaggiatori specializzato, distinto dalla lettera \"n\" od \"np\", poste in precedenza alla serie (nB, npBD, ecc.). Tali treni hanno composizione libera ma di fatto operano praticamente in composizione bloccata proprio per evitare di perdere troppo tempo nelle stazioni di fine corsa. Sono composti da una locomotiva diesel o elettrica, appositamente attrezzata a un'estremit\u00e0, dalle carrozze intermedie e da un veicolo pilota o semipilota nell'altra estremit\u00e0.\nIl veicolo pilota \u00e8 munito di cabina di guida, collegata con la locomotiva e dotata di rubinetto di comando del freno, di fischio e di dispositivo di comando della disinserzione rapida dei motori di trazione. La cabina di guida del veicolo pilota deve essere ubicata all'estremit\u00e0 del treno.\nLa marcia dei treni navetta pu\u00f2 avvenire indifferentemente con locomotiva in testa o in coda. Il termine \"treno navetta\" \u00e8 usato anche per il trasporto di auto nei tunnel ferroviari.\nTecnologie non convenzionali.\nMaglev.\nLa tecnologia Maglev \u00e8 un sistema di levitazione magnetica studiato per la realizzazione di convogli ad alta velocit\u00e0. Il treno rimane sospeso sulla rotaia grazie al principio di repulsione dei poli magnetici. La rotaia \u00e8 unica e solitamente molto larga, in quanto deve alloggiare dei magneti. L'eliminazione delle parti meccaniche del rodiggio porta una sensibile riduzione del rumore emesso e l'eliminazione dell'attrito sul binario. I treni a levitazione magnetica possono raggiungere anche i 600 km/h, e sono in uso in Cina e Giappone, mentre in Germania esiste un circuito di prova. Su questo circuito si \u00e8 verificato un grave incidente il 22 settembre 2006.\nMonorotaia.\nIl treno a monorotaia consiste in un convoglio che procede ancorato a un'unica trave (definita rotaia ma che non ha nulla in comune con le rotaie ferroviarie), spesso sopraelevata. Pu\u00f2 essere inferiore o superiore (treno appeso e la rotaia sospesa). I treni a monorotaia sono nati nel 1900 (con lo Wuppertaler Schwebebahn anche se nel passato vi erano stati degli esperimenti in tal senso) e hanno avuto un periodo di grande sviluppo negli anni venti. Negli anni cinquanta e '60 l'apertura di una monorotaia a Disneyland, l'uso di una monorotaia nella Fiera Mondiale di New York del 1965 e la sperimentazione del prototipo di monorotaia di Joseph Hinksen in grado di raggiungere i 360\u00a0km/h hanno contribuito a far identificare nell'immaginario collettivo i treni a monorotaia come il \"mezzo del futuro\".\nA cremagliera.\nI treni a cremagliera sono solitamente usati in percorsi montani o con grande inclinazione. Il moto non viene trasmesso tramite le ruote dei carrelli ma tramite un ingranaggio dentato che fa presa su una cremagliera posta a terra, solitamente su una terza rotaia. Hanno il vantaggio di poter superare dislivelli molto ripidi, ma sono rumorosi e spesso poco affidabili a causa delle parti meccaniche esposte.\nMetropolitana.\nLa metropolitana risale al 1860, con la costruzione della \"Underground\" di Londra. Inizialmente svolti con normali treni a vapore, i servizi metropolitani sotterranei ebbero un grande incremento con l'adozione della trazione elettrica. Il vantaggio della metropolitana \u00e8 soprattutto quello di risparmiare tempo e di decongestionare il traffico stradale, ma i costi di costruzione sono estremamente elevati.\nLe metropolitane standard utilizzano treni adatti al servizio metropolitano (sia per quanto riguarda la tecnologia sia per quanto riguarda l'arredamento degli interni) con particolari tecnologie atte a permettere un'elevata frequenza dei mezzi.\nTram-treno.\nIl tram-treno \u00e8 un sistema di trasporto pubblico effettuato con veicoli tranviari, in cui i tram percorrono anche i percorsi ferroviari locali, per ottenere maggiore flessibilit\u00e0 e convenienza."}
{"id": "27469", "revid": "125677387", "url": "https://it.wikipedia.org/wiki?curid=27469", "title": "Albo d'oro del doppio misto del torneo di Wimbledon", "text": "LAlbo d'oro del doppio misto del torneo di Wimbledon \u00e8 un elenco di vincitori del doppio misto al Torneo di Wimbledon. Il doppio misto \u00e8 stato introdotto a Wimbledon nel 1913, lo stesso anno del doppio femminile. Il torneo non si \u00e8 svolto dal 1915 al 1918 e dal 1940 al 1945 a causa delle due guerre mondiali e nel 2020 a causa della pandemia di COVID-19."}
{"id": "27470", "revid": "1305772", "url": "https://it.wikipedia.org/wiki?curid=27470", "title": "Gotico (disambigua)", "text": ""}
{"id": "27471", "revid": "181699", "url": "https://it.wikipedia.org/wiki?curid=27471", "title": "Rivoluzione permanente", "text": "La dottrina della rivoluzione permanente \u00e8 una teoria marxista sulle dinamiche di trasformazione politico-sociale durante i processi rivoluzionari nei Paesi arretrati. \nSebbene essa sia strettamente associata a Lev Trockij, il richiamo alla rivoluzione permanente si trova per la prima volta negli scritti di Karl Marx e Friedrich Engels nell'immediato seguito del 1848 nelle loro direttive per il comitato centrale della Lega dei Comunisti.\nLa tesi venne fatta propria da Trockij a partire da un suo articolo del 1905 sul quotidiano rivoluzionario \"Iskra\", ispirato da Aleksandr L'vovi\u010d Parvus che a sua volta conosceva un articolo di Franz Mehring sulla \"Neue Zeit\" di quello stesso anno.\nDescrizione.\nIl concetto di Trockij di rivoluzione permanente \u00e8 basato sulla sua valutazione che nei Paesi arretrati il compimento della rivoluzione democratico-borghese non possa essere realizzato dalla borghesia stessa. Questo concetto fu inizialmente sviluppato in alcuni saggi e articoli raccolti nel 1905 in un libro dal titolo \"Bilanci e prospettive\".\nLa rivoluzione permanente nel significato attribuitole da Marx \u00e8 una rivoluzione che non transige con nessuna forma di dominazione di classe e che non si arresta alla fase democratica, ma passa alle misure socialiste e alla guerra aperta contro la reazione esterna, una rivoluzione di cui ogni fase \u00e8 contenuta in germe nella fase precedente, una rivoluzione che si arresta solo avendo la totale liquidazione della societ\u00e0 divisa in classi.\nL'idea base della teoria di Trockij era che in Russia la borghesia non potesse portare a compimento una rivoluzione che istituisse la democrazia e risolvesse anche il problema della terra. Queste misure erano considerate essenziali per sviluppare economicamente la Russia e farla uscire completamente dal feudalesimo zarista. Egli deduceva perci\u00f2 che la futura rivoluzione dovesse essere guidata dal proletariato, che non solo avrebbe dovuto compiere la rivoluzione democratico-borghese, ma avrebbe dovuto proseguire direttamente alla rivoluzione socialista. In questo senso la rivoluzione sarebbe stata permanente o ininterrotta.\nUn concetto simile a questo \u00e8 stato espresso in seguito da Vladimir Lenin (che pure aveva nei primi anni del secolo una posizione parzialmente diversa sulla questione) parlando di \u00abtrascrescenza della rivoluzione democratico-borghese\u00bb in rivoluzione socialista. Quest'ultima fu l'interpretazione ufficiale bolscevica della rivoluzione d'ottobre almeno fino ai tardi anni venti. Trockij credeva inoltre che un nuovo Stato socialista non sarebbe stato capace di resistere contro la pressione del mondo capitalista ostile a meno che la rivoluzione socialista non si fosse rapidamente sviluppata anche negli altri Paesi. Dopo la morte di Lenin contro la tesi della rivoluzione permanente scese in campo Iosif Stalin, Secondo la fazione stalinista all'interno del Partito Comunista dell'Unione Sovietica in quel periodo non si poteva far altro che costruire il socialismo in un solo Paese entro il territorio dell'Unione Sovietica poich\u00e9 questa era circondata da Stati capitalisti. La teoria di Trockij fu sviluppata come alternativa alla teoria socialdemocratica-menscevica (teoria degli stadi), secondo la quale le nazioni non sviluppate sarebbero dovute passare attraverso due distinte rivoluzioni: prima la rivoluzione borghese e poi quella socialista.\nDopo la rivoluzione russa Trockij collegava l'involuzione autoritaria del Partito Comunista dell'Unione Sovietica all'isolamento internazionale dello Stato sovietico, costretto a dedicare energie alla difesa e a sopportare senza aiuti il peso dell'arretratezza. Secondo i trockijsti l'Unione Sovietica doveva dunque accelerare il processo di industrializzazione da un lato e dall'altro favorire l'estendersi del processo rivoluzionario nell'Occidente capitalistico, soprattutto nei Paesi pi\u00f9 sviluppati. Trockij voleva esportare la rivoluzione nel mondo tramite l'Armata Rossa e i partiti comunisti degli altri Paesi. Diversi gruppi e partiti facenti riferimento al pensiero di Trockij hanno assunto nel loro programma le conclusioni della teoria della rivoluzione permanente. Per esempio, la teoria della rivoluzione permanente fu riconosciuta di fatto valida e declinata rispetto alla realt\u00e0 spagnola da Joaqu\u00edn Maur\u00edn, rivoluzionario marxista spagnolo e fondatore insieme ad Andr\u00e9s Nin del Partito Operaio di Unificazione Marxista. In generale questa dottrina \u00e8 stata contrastata e considerata una \u00abdeviazione\u00bb come tutto il pensiero trockijsta dalle organizzazioni di sinistra legate all'Unione Sovietica o alla Repubblica Popolare Cinese."}
{"id": "27472", "revid": "125677420", "url": "https://it.wikipedia.org/wiki?curid=27472", "title": "Albo d'oro del torneo di Wimbledon juniores", "text": "Elenco dei vincitori del Torneo di Wimbledon di tennis, nelle categorie juniores. Le categorie juniores sono: singolare maschile, singolare femminile, doppio maschile e doppio femminile. Il torneo non \u00e8 stato disputato nell'anno 2020 a causa della pandemia di COVID-19.\nAlbo d'oro.\nRagazzi.\nSingolare.\nBj\u00f6rn Borg, Pat Cash, Stefan Edberg e Roger Federer sono gli unici vincitori del torneo juniores capaci di aggiudicarsi anche il torneo senior."}
{"id": "27473", "revid": "1632387", "url": "https://it.wikipedia.org/wiki?curid=27473", "title": "Lignano Sabbiadoro", "text": "Lignano Sabbiadoro (\"Lignan\" in friulano e in veneto), fino al 1959 frazione di Latisana, \u00e8 un comune italiano di 6.909 abitanti del Friuli-Venezia Giulia. Posto sull'Alto Adriatico, al confine con il Veneto, \u00e8 noto per la sua vocazione turistica.\nDescrizione.\nGeografia fisica.\nSituata in una verde penisola ad una cinquantina di chilometri da Udine ed equidistante (90 chilometri) da Venezia e Trieste, Lignano Sabbiadoro \u00e8 posta tra la Laguna di Marano ad est e nord, la sponda sinistra del fiume Tagliamento a ovest e l'Alto Adriatico a sud: \u00e8 il comune pi\u00f9 meridionale della sua provincia di appartenenza, piccola appendice della bassa pianura veneto-friulana e della bassa friulana.\nStoria.\nLignano era gi\u00e0 abitata ai tempi dei Romani che avevano costruito un presidio militare per il controllo della laguna, situazione che venne riconfermata anche nel medioevo. Il nome era \"Lignanum\". Non si sa da dove derivi il nome, ma si pensa da lupi essendo una zona frequentata dai lupi. Fino all'arrivo della Repubblica di Venezia la localit\u00e0 contava 8 abitanti insediati sulla punta. Non era possibile accedere con i carri, ma solo a piedi lungo quella che divenne la nuova Statale (che a Lignano continua con il nome di via Tarvisio-via Latisana). L'antica via romana Via Crescenzia entrava invece su quello che diventer\u00e0 corso Alisei - viale Centrale. Per accedere con carri era necessario raggiungere il villaggio con zattere attraversando tutta la laguna. La strada d'accesso costruita dai Romani non fu mai carrozzabile e neppure lastricata, rimase sempre come sentiero.\nCollegata all'entroterra dalla strada regionale 354, Lignano ha sviluppato la sua vocazione turistica negli anni trenta del Novecento. I primi insediamenti alberghieri risalgono tuttavia all'inizio del 1900 quando la penisola non era raggiungibile via terra, ma solo in barca attraverso la Laguna di Marano, rappresentando una delle pi\u00f9 antiche stazioni balneari d'Italia. All'epoca la penisola lignanese era quasi interamente ricoperta da una foresta di pini e gli unici insediamenti rurali erano situati lungo il litorale della laguna.\nNel 1903 fu costruito il primo modesto impianto balneare, grazie ai finanziatori veneti Bregant, Poletti, Vighy e all'impresario Alessandro Toffano, e il primo albergo, per impulso di Angelo Marin, Mario Piani e Luigi Piani. Tuttavia, a causa della malaria, diffusa nelle paludi adiacenti alla penisola, lo sviluppo di Lignano si ebbe solo dopo le opere di bonifica dei territori malsani, effettuate nel corso degli anni venti. Nel 1926 fu aperta la prima strada comunale fra la localit\u00e0 di Lignano e Latisana che permise la nascita di un primo nucleo abitativo (nel 1931 si contavano gi\u00e0 alcune centinaia di residenti). Nell'anno 1935, con l'istituzione di un'Azienda di Soggiorno e Turismo, venne aggiunto il nome di Sabbiadoro a scopo promozionale.\nTre anni pi\u00f9 tardi (1938) Lignano Sabbiadoro contava circa mille posti letto con un movimento turistico valutabile in oltre sessantamila presenze. Lo sviluppo vero e proprio della cittadina, iniziato a partire dal piano regolatore del 1936, fu frenato dallo scoppio della Seconda guerra mondiale, ma riprese a ritmi sostenuti negli anni cinquanta. Nel 1953 l'architetto Marcello D'Olivo crea e sviluppa un originale progetto urbanistico per la rete viaria di quella che diventer\u00e0 \"Lignano Pineta\".\nNasce in quegli anni la celebre chiocciola che diverr\u00e0 successivamente uno dei simboli della cittadina friulana. Nel 1951 la frazione di Lignano Sabbiadoro contava circa 1.200 abitanti. Alla fine di quello stesso decennio gli abitanti erano quasi raddoppiati. Divenne comune autonomo da quello di Latisana nel 1959.\nMonumenti e luoghi di interesse.\nLa chiesa di Santa Maria \u00e8 stata costruita nel Quattrocento, nel borgo di Bevazzana nel comune di Latisana sulle rive del Tagliamento. Nel 1965-1966 \u00e8 stata smontata e ricostruita nella pineta del GETUR per salvarla da una piena del fiume. Sull'abside sono stati collocati una serie di affreschi di lode alla Madonna, originariamente posti su pannelli e risalenti a circa il 1470, di autore anonimo. L'altare in pietra \u00e8 stata rinvenuto durante i lavori di trasloco ed apparteneva in origine a un oratorio paleocristiano o altomedievale che sorgeva sul luogo in cui in origine era stata edificata la chiesa. Sono inoltre presenti un'acquasantiera del 1498, una scultura in pietra raffigurante la Madonna che allatta il Bambino del Pilacorte e una scultura in legno dipinto della Madonna con Bambino quattrocentesca. Su uno dei muri esterni \u00e8 presente il frammento di un protome in marmo raffigurante la Medusa risalente a un periodo compreso tra l'et\u00e0 traianeia e il III secolo, rinvenuto nel 1990 sul sito originario della chiesa.\nLa prima chiesa parrocchiale di San Giovanni Bosco, realizzata tra il 1937 ed il 1938 fu abbattuta durante gli eventi bellici. La nuova chiesa fu eretta nel 1945, poi ristrutturata e ingrandita dal 1989. La chiesa superiore, pi\u00f9 ampia, \u00e8 stata intitolata alla \"Madonna dell\u2019Adriatico\", mentre la Cripta ha mantenuto la dedicazione a \"San Giovanni Bosco\". La concezione architettonica della chiesa superiore \u00e8 moderna, l\u2019interno della cripta \u00e8 ad aula unica.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono 937, ovvero il 13,48% della popolazione. Di seguito sono riportati i gruppi pi\u00f9 consistenti:\nLingue e dialetti.\nA Lignano Sabbiadoro, accanto alla lingua italiana, la popolazione utilizza la lingua friulana e veneta. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.\nGeografia antropica.\nUrbanistica.\nL'impianto urbanistico di Lignano a forma di spirale fu progettato nel 1953 dall'architetto Marcello D'Olivo \u00e8 soprannominato la \"chiocciola di Pineta\". Con un \u201ccostrutto\u201c centrale di negozi e servizi, zone verdi. Nel 1980 fu costruito il Parco Zoo di Punta Verde, su una superficie di 18 ettari e nel 1984 venne inaugurato il Parco Hemingway in ricordo dello scrittore statunitense che vi soggiorn\u00f2. Simbolo distintivo della localit\u00e0 \u00e8 la \"Terrazza a Mare\", realizzata su progetto di Aldo Bernardis e inaugurata nel 1972.\nSuddivisioni storiche.\nIl comune non riconosce alcuna sottodivisione amministrativa (frazioni o localit\u00e0) ed effettivamente Lignano si presenta come un unico agglomerato urbano dal quale si distingue solo il piccolo nucleo abitato di Casabianca. Il centro pu\u00f2 essere per\u00f2 suddiviso in 3 quartieri, indicati anche dalla segnaletica interna alla cittadina. All'estremit\u00e0 nordest, presso l'imboccatura del porto di Lignano, si trova \"Sabbiadoro\", che rappresenta il nucleo pi\u00f9 \"antico\" e la sede del municipio. Segue, pi\u00f9 a sud-ovest, il nucleo di \"Pineta\" e, ancora oltre, presso il confine con Bibione (rappresentato dal Tagliamento), \"Riviera\". La gi\u00e0 citata Casabianca sorge a nordovest di Riviera.\nEconomia.\nTurismo.\nLignano vanta un complesso di infrastrutture nautiche da diporto, con circa 5000 posti barca e 7 darsene. Ha un litorale e una spiaggia suddivisa in tre zone (\"Sabbiadoro\", \"Pineta\" e \"Riviera\"), che si estendono per circa con infrastrutture ricettive e ricreative. La presenza turistica \u00e8 molto elevata con circa di presenze annuali Da alcuni anni Lignano fa parte, unitamente ai comuni di Grado e Aquileia, del comprensorio turistico lagunare della Bassa Friulana di cui concorre ad incentivare lo sviluppo, l'economia e i consumi agricoli.\nIl comune si fregia della Bandiera Blu, riconoscimento conferito dalla FEE alle migliori localit\u00e0 costiere europee. A Lignano si trova il primo parco acquatico aperto in Italia e secondo in Europa battezzato \"Acquasplash\" e il luna park \"Strabilia\", tra i pi\u00f9 importanti a livello nazionale. Nel 1954 lo scrittore e premio Nobel per la letteratura Ernest Hemingway descrisse la localit\u00e0 come la \"Florida d'Italia\".\nInfrastrutture e trasporti.\nStrade.\nIl comune \u00e8 collegato all'autostrada A4 e al resto della rete stradale nazionale dalla strada regionale 354 di Lignano. Un ponte sul fiume Tagliamento lo collega alla vicina localit\u00e0 balneare di Bibione.\nFerrovie.\nIl comune \u00e8 servito dalla stazione ferroviaria di Latisana-Lignano-Bibione, posta sulla ferrovia Venezia-Trieste, localizzata nella vicina Latisana e collegata a Lignano attraverso autobus di linea e al servizio dedicato \"LignanoLink\" che con un'unica soluzione di viaggio collega Lignano alla rete ferroviaria nazionale. La stazione di Latisana \u00e8 servita da collegamenti regionali e a lunga percorrenza con servizi Intercity, Frecciarossa, Frecciargento e Italo lungo le principali direttrici italiane: Venezia Milano-Torino e Venezia Firenze-Roma-Napoli.\nPorti.\nNella localit\u00e0 e nei suoi dintorni sono presenti sette strutture portuali turistiche, posizionate intorno alla penisola di Lignano, per un totale di pi\u00f9 di 5000 posti barca: Marina Capo Nord, Marina Punta Faro, Marina Punta Gabbiani, Marina Punta Verde, Marina Uno, Darsena di Aprilia Marittima, Darsena Porto Vecchio.\nMobilit\u00e0 urbana.\nLignano Sabbiadoro dispone di un servizio urbano di autobus, gestito dall'azienda SAF Autoservizi di Udine che durante il periodo estivo \u00e8 operativo anche in tutte le ore serali e notturne. \u00c8 presente una stazione per il servizio interurbano e servizi a Lunga percorrenza nazionali come Flixbus.\nSAF gestisce un servizio marittimo stagionale di motonavi passeggeri per Marano Lagunare Grado e Bibione .\nSport.\nHa sede nel comune la societ\u00e0 Beach Soccer Lignano Sabbiadoro, fondata nel 1999.\nNel 2005 Lignano ha ospitato il \"Festival olimpico della giovent\u00f9 europea\" estivo.\nSi svolge a Lignano la \"Marathon SUP\", pagaiata di 23\u00a0km di percorso tra le isole e i fiumi intorno alla penisola.\nA partire dall'ottobre del 2020, il Pordenone Calcio militante in Serie B ha giocato le proprie partite interne presso lo Stadio Guido Teghil di Lignano, vista la non conformit\u00e0 dell'impianto pordenonese per il campionato cadetto."}
{"id": "27474", "revid": "399", "url": "https://it.wikipedia.org/wiki?curid=27474", "title": "Rapporto tra musica e matematica", "text": "Il rapporto tra musica e matematica \u00e8 stato scoperto in tempi molto antichi, che risalgono al genio di Pitagora. Egli fu il primo a intuire l\u2019esistenza di rapporti numerici tra le frequenze, e tramite questi costru\u00ec la prima scala musicale. Questo rapporto venne poi studiato da moltissimi scienziati, filosofi, musicisti quali Tolomeo, Zarlino, Galileo Galilei, Jean-Philippe Rameau, Leibniz, e altri. \nMusica e matematica legate sin dall'antichit\u00e0.\nL\u2019aneddoto che racconta di come Pitagora scopr\u00ec il ponte tra musica e matematica, \u00e8 tramandato da Giamblico di Calcide. Pitagora ud\u00ec un giorno un fabbro che batteva martelli di pesi diversi sull\u2019incudine. Not\u00f2 che a seconda del peso variava la frequenza del suono, producendo tintinnii pi\u00f9 o meno piacevoli. Indagando sul perch\u00e9, Pitagora si rese conto che martelli i cui pesi stavano in precisi rapporti producevano suoni consonanti (piacevoli).\nIn laboratorio Pitagora tese delle corde elastiche (nervi di bue) tramite pesi differenti. Qui scopr\u00ec che vi era una consonanza tra coppie di suoni, quando le tensioni stavano fra loro in un rapporto di 4:1 o di 9:4. Una corda tesa da un peso quadruplo emette quindi una nota di frequenza doppia. Possiamo dire che dista un intervallo di ottava dalla precedente. Il nostro cervello percepisce le due frequenze \u201cuguali\u201d, ma una pi\u00f9 acuta rispetto all\u2019altra. \nOggi sappiamo che la frequenza fondamentale f0 del suono emesso da una corda tesa, posta in vibrazione, \u00e8 direttamente proporzionale alla radice quadrata della tensione \"T\" cui la corda \u00e8 sottoposta e inversamente proporzionale alla sua lunghezza \"L\" e, sotto radice, alla sua densit\u00e0 \"\u03c1\" e alla sua sezione \"S\":\nIntervalli.\nUn \"intervallo\" \u00e8 dunque un rapporto tra le frequenze delle note considerate. \nQuesta propriet\u00e0 vale sia \u201callungando\u201d la nostra corda, sia \u201caccorciandola\u201d, ovvero premendo un punto della corda, posto ad un preciso rapporto di distanza. Se premiamo la corda esattamente a met\u00e0 e ne pizzichiamo una delle due met\u00e0, otteniamo una nota all\u2019ottava superiore. Nella pratica:\nSe la corda libera emette la nota di riferimento \u201cDo\u201d, la stessa corda\n[Potete vedere questo procedimento spiegato molto bene nel Walt Disney \"\u201cPaperino nel mondo della Matemagica\u201d\" (1959)]\nI progressi dei pitagorici arrivarono alla costruzione di una \"scala diatonica\" \"pitagorica.\" Essa era composta da sette note, prima di arrivare all\u2019ottava nota, \u201cuguale\u201d alla prima ma pi\u00f9 acuta. Il \u201cnumero\u201d (Ottava, quinta, terza, quarta, \u2026) assegnato all\u2019intervallo dipende dalle note che vi si contano all\u2019interno, facendo riferimento alla scala: DO \u2013 SOL, intervallo di Quinta, poich\u00e9 da DO a SOL vi sono 5 note: DO, RE, MI, FA, SOL.\nOltre Pitagora.\nIl secondo principio per dividere l\u2019ottava in un dato numero di parti fu ideato da Archita, tarantino di scuola greca (430-348 a.C.). Fu ripreso dai greco-latini Didimo (I sec. a.C.), e Tolomeo (83-161 d.C.), ma trov\u00f2 applicazione pratica solo con l\u2019avvento della \"musica tonale\" e con la successiva teorizzazione formulata da Gioseffo Zarlino (1517-1590) nel 1558. \nMentre il sistema pitagorico prevedeva la divisione della corda in 2, 3 o 4 parti, la novit\u00e0 del sistema tolemaico consisteva nella possibilit\u00e0 di dividere la corda in 5 e 6 parti. Si aggiunsero tra gli intervalli fondamentali anche la \"terza maggiore\" (5/4) e la \"terza minore\" (6/5). Inizialmente non fu tramandata questa scala poich\u00e9 gli intervalli di terza non erano ritenuti abbastanza consonanti dai Greci.\nGli altri intervalli.\nI suoni che costituiscono la \"scala zarliniana\" attingono dalla serie degli armonici naturali di una nota di riferimento. Per questo motivo viene detta anche scala naturale. Tale serie pu\u00f2 essere generata scegliendo una nota di riferimento e moltiplicandone la frequenza per 2, 3, 4 eccetera. Per riportare le note cos\u00ec generate nell\u2019ambito dell\u2019ottava di partenza si divide la loro frequenza per 2\"n\" dove \"n\" indica il numero di ottave percorse dalla nota di partenza. Infine si eliminano gli eventuali doppioni ottenuti. \nLa tradizione impone che le note componenti la scala diatonica siano 7:\nmentre quelle che compongono la scala cromatica siano 12. Si aggiungono alle 7 note della scala diatonica naturale 5 note alterate, toccando cos\u00ec tutte le note possibili.\nSpiegare la musica con la matematica e la matematica con la musica.\nMusica e Matematica, apparentemente diametralmente opposte \u2013 la prima una forma d\u2019arte, la seconda una scienza esatta \u2013 hanno dunque in realt\u00e0 molti aspetti in comune. Il loro studio combinato, non pu\u00f2 far altro che dare benefici in entrambi i sensi del rapporto.\nSe \u00e8 infatti vero che l\u2019aiuto della matematica fu fondamentale nello studio e nella comprensione della musica, come ci ricorda anche il compositore Jean-Philippe Rameau (vissuto a cavallo tra il XVII e il XVIII secolo):\nPensiamo ad esempio al pentagramma: altro non \u00e8 che un \"piano cartesiano.\" L\u2019asse delle ascisse \u00e8 rappresentata dai tempi, e l\u2019asse delle ordinate dalla frequenza e quindi:\nBattimenti.\nIl fenomeno dei battimenti si ha quando vengono suonate due note di frequenza simile (ma non identica). Si ha allora l'impressione di sentire un suono di frequenza vicina a quelle dei primi due, la cui intensit\u00e0 oscilla per\u00f2 nel tempo tanto pi\u00f9 lentamente quanto pi\u00f9 le frequenze dei primi due suoni erano ravvicinate. Per questo motivo, i battimenti sono utilizzati per determinare la presenza di note calanti o crescenti quando si intona uno strumento.\nLa spiegazione di questo fenomeno risiede in parte nella natura fisica delle onde sonore, e in parte nel modo in cui il nostro orecchio percepisce i suoni. Se fissiamo la nostra attenzione sulla sovrapposizione di due toni puri (tali cio\u00e8 da poter essere rappresentati da onde sinusoidali) e supponendoli, per semplicit\u00e0, di ampiezza uguale, possiamo applicare le formule di prostaferesi al suono risultante:\nOve si \u00e8 posto\nSe formula_4, (cio\u00e8 se formula_5 e formula_6 sono vicine), si pu\u00f2 esprimere la somma dei due suoni come un suono di frequenza intermedia, pari a formula_7, la cui ampiezza sia modulata alla frequenza molto pi\u00f9 bassa formula_8.\nMetodi di intonazione.\nLe scoperte di Pitagora mettevano in diretta relazione la nostra percezione dei suoni con grandezze misurabili (in questo caso la lunghezza della corda messa in vibrazione). In altre parole, se consideriamo i modi di vibrare (armonici) di una corda tesa fissata agli estremi e detta codice_1 la frequenza fondamentale si hanno le seguenti corrispondenze (dove \"f(x)\" indica la frequenza della nota \"x\"):\nL'intervallo ad esempio tra Do1 e Do2 (raddoppio della frequenza), viene detto intervallo di ottava. Si noti che la parola intervallo riferito alle altezze dei suoni, si riferisce al rapporto tra le frequenze, non alla loro differenza.\nDa queste si possono dedurre le frequenze da assegnare a tutte le note della scala di Do: il metodo adottato (che viene detto comunemente temperamento, anche se questo termine si riferirebbe solo ai metodi di intonazione che si discostano da quelli \"naturali\") ha importanti conseguenze per la costruzione degli strumenti musicali a intonazione fissa (come il pianoforte) e anche per i metodi di composizioni musicale stessi (ad esempio la dodecafonia ideata da Arnold Sch\u00f6nberg \u00e8 una conseguenza, portata all'estremo, dell'utilizzo del temperamento equabile).\nNella storia il problema del temperamento musicale \u00e8 stato risolto con coerenza (almeno nella musica occidentale) solo nel XVII secolo da Andreas Werckmeister.\nIntonazione pitagorica.\nIl metodo pitagorico consiste nel calcolare inizialmente il rapporto di quinta, cio\u00e8 la frequenza ad esempio della nota Sol1 rispetto alla nota Do1, come segue:\nSol1: si riduce alla prima ottava Sol2 dividendone la frequenza per due, ottenendo: :formula_9\nAnalogamente Re1 \u00e8 la quinta di Sol1 (Re2) abbassata di un'ottava: f(Re1) = f(Re2):2 =(3:2 f(Sol1)):2 = 9:8 n\nDiviene ora possibile utilizzare i rapporti di quinta e ottava per ricavare le altre note della scala.\nProseguendo con questo metodo, in definitiva, la successione delle note nella scala pitagorica \u00e8 definita dalla successione delle frequenze che segue (indicate in rapporto alla fondamentale):\nSi noti che in questo modo esistono due soli intervalli (rapporti di frequenza) tra suoni consecutivi: il tono, corrispondente a 9:8, e il semitono o \"limma\" pari a 256:243.\nLa scala pitagorica presenta per\u00f2 l'inconveniente che gli intervalli adottati non si conciliano con l'esigenza di dividere l'ottava in parti proporzionali (per evitare di dover modificare l'intonazione delle singole note al cambiare della tonalit\u00e0).\nIntonazione naturale.\nUno degli inconvenienti della scala pitagorica \u00e8 che i rapporti di terza e sesta, utilizzando numeratori e denominatori elevati, danno luogo ad accordi poco consonanti quando sono utilizzati assieme ad altre note della scala.\nUtilizzando anche gli armonici superiori, e in particolare il quinto armonico - Mi3 - della fondamentale, \u00e8 possibile ottenere rapporti pi\u00f9 consonanti, come segue:\nIn definitiva:\nRiconducendo le note a frazioni pi\u00f9 semplici, si ottiene anche un'ottima consonanza della sesta (La1) e migliora il rapporto con la settima maggiore (Si1). Si perde per\u00f2 omogeneit\u00e0 negli intervalli: abbiamo ora rapporti di 9/8 (\"tono maggiore\")), 10/9 (\"tono minore\") e 16/15 (\"semitono diatonico\"). I rapporti (intervalli) tra tono maggiore e tono minore, pari a 81/80 viene detto comma di Didimo; il rapporto tra tono minore e semitono diatonico, pari a 25/24, viene detto \"semitono cromatico\". Si noti che in questo sistema, l'intervallo Re1-La1 (una quinta) non vale pi\u00f9 3/2, ma 40/27 (detto \"intervallo di quinta stretta\"). Il rapporto tra i due intervalli di quinta, che vale 80/81, \u00e8 l'inverso del comma di Didimo ed \u00e8 anche detto \"comma sintonico\".\nA fronte di una maggior consonanza tra le note la scala naturale introduce, quindi, un certo numero di irregolarit\u00e0 nella successione degli intervalli, che la rende ancora pi\u00f9 inadatta di quella pitagorica per l'accordatura degli strumenti ad intonazione fissa (mentre \u00e8 quella pi\u00f9 vicina alle esigenze degli strumenti ad intonazione variabile).\nCiclo delle quinte.\nIl problema dell'intonazione, come accennato pi\u00f9 sopra, deriva dalla necessit\u00e0 di poter accordare strumenti a corda come il pianoforte o gli archi in modo da poter suonare in diverse tonalit\u00e0. Nessuno dei due metodi visti finora permette di risolvere con esattezza questo problema, come si pu\u00f2 vedere dal seguente procedimento.\nUn modo per accordare uno strumento ad accordatura fissa consiste nel preservare gli intervalli di quinta a partire da una corda base. In questo modo si accorda percorrendo il cosiddetto \"ciclo delle quinte\": Do, Sol, Re, La, Mi, Si, Fa\u266f, Do\u266f, Sol\u266f, Re\u266f, La\u266f, Fa (o Mi\u266f), Do, che dopo sette ottave ritorna alla nota fondamentale. \u00c8 facile vedere che nessuno dei metodi fin qui esaminati pu\u00f2 fare s\u00ec che il Do8 coincida con quello ottenuto dal ciclo delle quinte: infatti, sia per il temperamento naturale, sia per quello pitagorico, le frequenze delle ottave sono multiple di potenze di due, mentre nel ciclo delle quinte le frequenze sono multiple di potenze di 3/2: nessuna potenza di due \u00e8 anche una potenza di 3/2. Questo ragionamento vale anche per gli altri rapporti considerati.\nSi vede quindi che un accordatore che volesse accordare uno strumento cercando di preservare tutti gli intervalli giusti (terze, quarte, quinte) si troverebbe di fronte ad un problema insolubile e dovrebbe comunque cercare un compromesso: \u00e8 questo quanto offre il temperamento equabile.\nTemperamento equabile.\nTrovare una soluzione stabile al problema del temperamento richiese diversi secoli. Oltre ai due temperamenti illustrati, ne vennero suggeriti diversi altri: ad esempio il temperamento mesotonico (detto temperamento del tono medio), che conserva gli intervalli di terza (e fu usato attorno al Rinascimento).\nUn metodo alternativo a quelli finora considerati (che cercano di preservare esattamente un certo numero di intervalli razionali, oltre a quello d'ottava) \u00e8 quello di imporre la divisione dell'ottava in un certo numero d'intervalli costanti. (Abbiamo visto che i temperamenti esaminati richiedono almeno due intervalli per la composizione di un'ottava). La soluzione adottata modernamente, detta sistema temperato equabile stabilisce che ogni ottava sia divisa in 12 intervalli, detti \"semitoni\", e distribuisce le note (gradi della scala diatonica) lungo una curva logaritmica: il rapporto di ottava \u00e8 fissato pari a due come di consueto. L'uso di una scala logaritmica deriva dal fatto fisiologico che il nostro orecchio percepisce come uguali intervalli tra suoni in cui \u00e8 costante il rapporto tra le frequenze. Questo fatto individua una distribuzione logaritmica dei gradi rispetto alle frequenze per tutti i temperamenti fin qui esaminati: ma mentre il temperamento equabile adotta la stessa distribuzione omogenea su un intervallo di ottava, gli altri cercano di combinare sequenze di intervalli o di mantenere lo stesso intervallo senza rispettare l'intervallo di ottava.\nDa quanto si \u00e8 detto, \u00e8 facile vedere che un intervallo di un semitono (ottenuto inserendo 12 medi geometrici tra 1 e 2) \u00e8 pari a formula_10.\nIn questo modo, la frequenza di ogni nota corrispondente al tasto di un pianoforte \u00e8 uguale alla frequenza della nota corrispondente al tasto immediatamente precedente, moltiplicata per formula_10. Dodici tasti pi\u00f9 a destra, si giunge a una nota che ha frequenza formula_12, cio\u00e8 esattamente doppia rispetto alla nota di partenza.\nQuesto sistema \"equabile\" stabilisce rapporti di frequenza identici a partire da qualsiasi nota individuata dalla tastiera del pianoforte (o del clavicembalo). In questo modo, si pu\u00f2 passare da una tonalit\u00e0 all'altra (cio\u00e8 effettuare modulazioni) senza problemi di accordatura. Le modulazioni sono appunto una caratteristica tipica della musica di Johann Sebastian Bach, che support\u00f2 l'introduzione del temperamento equabile con la raccolta \"Il clavicembalo ben temperato\": quarantotto preludi e fughe (due per ogni tonalit\u00e0 maggiore e minore) da suonarsi, appunto, su un clavicembalo accordato secondo un \"buon\" temperamento. In realt\u00e0 il termine \"temperato\", all'epoca di J. S. Bach, non significava necessariamente \"equabilmente temperato\", ma semplicemente \"con alcuni intervalli di quinta modificati (temperati)\". Tra i vari temperamenti in uso a quel tempo, quello equabile era ancora lontano dall'affermarsi, anche per la difficolt\u00e0 intrinseca di rendere identici tutti e dodici gli intervalli di quinta; con buona probabilit\u00e0 Bach us\u00f2 il temperamento Werckmeister III.\nIl metodo di costruzione del temperamento equabile fa s\u00ec che le frequenze di tutte le note possano essere espresse come:\nformula_13\ndove formula_14 \u00e8 la frequenza fondamentale (tipicamente, La4 = 440\u00a0Hz) e \"c\" esprime lo scostamento da essa, espresso in cent (un'ottava contiene 1200 cent).\nIl temperamento equabile, dunque, consente di avere le ottave intonate e composte tramite la ripetizione di un unico intervallo, ma ha l'inconveniente di non utilizzare nessun altro intervallo giusto. D'altra parte si pu\u00f2 vedere come, considerando tutte le possibili divisioni dell'ottava fino a 24, si pu\u00f2 vedere che esistono solo tre possibili suddivisioni che permettono di comporre la triade maggiore (Do, Sol, Mi) mantenendo un errore complessivo inferiore all'1%: queste sono quella in 12 (corrispondente al temperamento equabile) quella in 24 (corrispondente a una suddivisione in quarti di tono ancora nel temperamento equabile) e quella in 19, che corrisponde ad una suddivisione in terzi di tono che ha suscitato qualche interesse in passato.\nA questo proposito, tramite lo sviluppo in frazione continua (i cui convergenti forniscono la successione delle migliori approssimazioni tramite rapporti di numeri interi il pi\u00f9 piccoli possibile) del numero log23 (che \u00e8 la \"soluzione\" del problema di ottenere un numero intero di ottave tramite successioni di quinte), si vede che il numero di suddivisioni dell'ottava che permette di avvicinarsi di pi\u00f9 all'ideale del temperamento (cio\u00e8 l'equidistanza tra i gradi), senza scostarsi troppo dalla consonanza (cio\u00e8 usando valori che siano quanto pi\u00f9 vicini possibili a rapporti di numeri piccoli) \u00e8 la suddivisione in 5 gradi, oppure in 12 o in 41 o in 53, suddivisione teorizzata anche in Cina oltre che nei primi del Novecento in Europa. Un ragionamento analogo su pu\u00f2 fare sviluppando il numero log25, che appare quando si usino le terze invece delle quinte per l'intonazione.\nConfronto tra i metodi di intonazione.\nLa tabella illustra le altezze (espresse in cent) dei gradi della scala maggiore secondo i vari metodi di intonazione.\nCome si vede, in tutti e tre i metodi l'intervallo di ottava \u00e8 identico (1200 cents) e sono praticamente uguali anche gli intervalli di quarta (498-500 cents) e di quinta (700-702 cents). Il discorso \u00e8 ben diverso per gli intervalli di terza maggiore e di sesta maggiore. L'intervallo di terza maggiore naturale vale 386 cents, mentre quello pitagorico \u00e8 assai crescente: 408 cents; un discorso analogo vale per la sesta. Si pu\u00f2 dunque ben capire come mai un intervallo perfettamente consonante secondo la nostra sensibilit\u00e0 come quello di terza maggiore venisse considerato intollerabilmente dissonante agli inizi della polifonia, quando si usava il temperamento pitagorico: la \"colpa\" era insita nella costruzione pitagorica della scala.\nLa tabella mostra anche che le approssimazioni introdotte con il temperamento equabile sono pi\u00f9 modeste di quelle pitagoriche (l'intervallo di terza maggiore vale 400 cents invece dei 386 cents naturali) e tali da essere ormai ampiamente tollerate. Ci\u00f2 spiega come mai al nostro orecchio intervalli di terza suonino consonanti anche quando suonati al pianoforte (che \u00e8 intonato secondo il temperamento equabile).\nNella seguente tabella viene riportato anche il temperamento mesotonico (o \"medio\" o del \"tono di mezzo\"), raffrontato con gli altri e le relative proporzioni pitagoriche:"}
{"id": "27479", "revid": "729019", "url": "https://it.wikipedia.org/wiki?curid=27479", "title": "Sviluppo economico russo nel XIX secolo", "text": "La fine del XIX secolo e l'inizio del XX secolo furono tempi di crisi e di riforme per la Russia. Il mondo cambiava con grande velocit\u00e0, l'industria e la tecnologia dei paesi occidentali incrementavano il loro sviluppo e nuove e dinamiche grandi potenze si affacciavano sulla scena mondiale. Otto von Bismarck riunific\u00f2 la Germania nel 1871, gli Stati Uniti, superata la crisi della guerra civile, iniziarono un vertiginoso sviluppo industriale ed economico e un Giappone in via di modernizzazione emerse dalla Restaurazione Meiji del 1868.\nBench\u00e9 la Russia realizzasse una grande espansione territoriale in Asia dove confinava con l'Impero Ottomano, la Persia, l'India Britannica e l'Impero Cinese, essa non fu in grado di produrre una quantit\u00e0 di capitale per finanziare un rapido sviluppo industriale o per competere commercialmente con gli altri stati. Il dilemma di fondo che travagli\u00f2 la Russia fu, da una parte, il timore che un'accelerazione dello sviluppo interno potesse sfociare in una rivoluzione mentre uno sviluppo troppo lento rischiava di lasciarla economicamente dipendente dalle altre nazioni pi\u00f9 avanzate. In effetti i fermenti politici, specialmente tra l'intellighenzia, accompagnarono la trasformazione delle strutture sociali ed economiche della Russia generando anche un notevole sviluppo in letteratura, nella musica, nelle arti e nelle scienze.\nL'agricoltura.\nNella seconda met\u00e0 del XIX secolo l'economia russa si svilupp\u00f2 molto pi\u00f9 lentamente che nei principali stati dell'Europa, bench\u00e9 la Russia avesse una popolazione di gran lunga maggiore. La maggior parte di questa popolazione era costituita da contadini che vivevano nelle comunit\u00e0 rurali in un regime di agricoltura di pura sopravvivenza. La servit\u00f9 della gleba fu abolita solamente nel 1861 senza per\u00f2 che a questo atto si associasse una riforma agraria in grado di fornire terra ai contadini. L'industria era in generale poco sviluppata soprattutto per la mancanza di capitali e di incentivi da parte dello stato anche se in alcuni settori, grazie a capitali stranieri, si ebbe un certo sviluppo. Tra il 1850 e il 1900 la popolazione della Russia raddoppi\u00f2, ma rimase principalmente una popolazione rurale. Il tasso di crescita della popolazione russa tra il 1850 ed il 1910 fu uno dei pi\u00f9 elevati tra le maggiori potenze, ad eccezione degli Stati Uniti.\nL'agricoltura, tecnologicamente arretrata, rimase nelle mani dei contadini in stato di servaggio e di quelli delle fattorie statali che costituivano i quattro quinti della popolazione rurale. Grandi latifondi con estensioni maggiori di cinquanta chilometri quadrati rappresentavano circa il 20 per cento delle imprese agricole, ma pochi di questi erano lavorati in modo efficiente. Le piccole dimensioni delle imprese agricole ed il rapido aumento della popolazione portarono ad un aumento delle terre coltivate a grano a detrimento dei terreni lasciati liberi per il pittore\nL'industria.\nNell'Ottocento l'economia russa si fondava soprattutto sull'esportazione di prodotti agricoli e di materie prime. La crescita dell'industria fu significativa, bench\u00e9 malsicura ed in termini assoluti poco estesa. Le regioni industriali includevano Mosca, le regioni centrali della Russia europea, San Pietroburgo, le citt\u00e0 del Baltico, la Polonia russa, alcune aree lungo il corso del basso Don e del Dnepr e le regioni a sud degli Urali. Nel 1890 la Russia possedeva 32000 chilometri di ferrovie e gli operai erano circa 1.400.000, di cui la maggior impiegata nell'industria tessile. Tra il 1860 e il 1890 la produzione annuale di carbone aument\u00f2 di circa il 1200 per cento raggiungendo i 6,6 milioni di tonnellate e la produzione di ferro e acciaio fu pi\u00f9 che raddoppiata con un valore di 2 milioni di tonnellate annue. Il bilancio dello stato raddoppi\u00f2 mentre gli interessi sui debiti quadruplicarono costituendo, nel 1891, il 28 percento delle spese ufficiali.\nIl commercio estero rimase inadeguato per fornire quanto era necessario all'impero. Fino a quando lo stato non impose alte tariffe doganali sui beni dell'industria, nel 1880, non vi furono risorse per commerciare con l'ovest in quanto i proventi dell'industria erano insufficienti per pagare i debiti. Lo sviluppo dell'industria port\u00f2 con s\u00e9 la nascita del proletariato urbano che ben presto, nonostante le repressioni, incominci\u00f2 ad organizzarsi nei primi sindacati clandestini, entrando in contatto con le idee socialiste e comuniste che stavano sviluppandosi in Europa.\nL'ultimo decennio. Le riforme di Witte.\nAlla fine del XIX secolo l'arretratezza interna e la debolezza negli affari esteri avevano raggiunto proporzioni preoccupanti. Nel 1891 la carestia aveva falciato mezzo milione di vittime e le attivit\u00e0 della Cina e del Giappone vicino al confine con la Russia venivano percepite come una grave minaccia. Come reazione a questo stato di cose il regime zarista fu costretto ad adottare un ambizioso ma gravoso programma economico progettato da Sergej Witte, risoluto Ministro delle finanze. Witte si batt\u00e9 per accendere prestiti all'estero, realizzare il corso in oro della valuta russa, mantenere alto il tasso di imposizione fiscale sui contadini, accelerare lo sviluppo dell'industria pesante e realizzare la ferrovia transiberiana.\nQueste politiche avevano come obiettivo di modernizzare il paese, rendere sicuri i confini del lontano est e dare alla Russia una posizione autorevole che le permettesse di sfruttare le risorse dei territori della Cina del nord della Corea e della Siberia. Questa politica di espansionismo fu la versione russa della logica dell'imperialismo sviluppata nel XIX secolo da altri stati con grandi estensioni di territori inesplorati come gli Stati Uniti. Nel 1894 l'ascesa al potere del debole Nicola II dopo la morte di Alessandro III dette a Witte ed agli altri ministri l'opportunit\u00e0 di dominare il governo.\nConclusioni.\nLa politica di Witte ebbe risultati contrastanti. Malgrado la profonda depressione economica che colp\u00ec l'economia mondiale sulla fine del secolo la produzione di carbone, ferro, acciaio e petrolio triplic\u00f2, in Russia, tra il 1890 ed il 1900. Lo sviluppo delle ferrovie raddoppi\u00f2 rendendo la rete ferroviaria russa per lunghezza seconda solamente a quella statunitense. Malgrado ci\u00f2 la produzione di grano e la sua esportazione fallirono l'obiettivo di una crescita significativa e le importazioni crebbero pi\u00f9 che le esportazioni. Anche il bilancio dello stato raddoppi\u00f2, annullando quasi del tutto quindi i pochi benefici dello sviluppo economico.\nGli storici occidentali non sono concordi sui meriti delle riforme di Witte; alcuni attribuiscono alla sua politica il fatto che l'industria leggera russa, priva di sussidi e contratti pubblici, sub\u00ec una pesante battuta d'arresto. Molti analisti ritengono che la costruzione della ferrovia transiberiana (che fu completata da Mosca a Vladivostok nel 1904) e le imprese in Manciuria e Corea furono dei fallimenti economici ed ebbero come conseguenza il prosciugamento del tesoro pubblico. Certamente i costi e i dubbi risultati delle sue riforme contribuirono alle dimissioni di Witte da ministro delle finanze nel 1903."}
{"id": "27481", "revid": "819238", "url": "https://it.wikipedia.org/wiki?curid=27481", "title": "Ferrovia Genova-Casella", "text": "La ferrovia Genova-Casella \u00e8 una linea ferroviaria a scartamento metrico che collega il centro della citt\u00e0 di Genova con il suo entroterra, giungendo nel paese di Casella in alta valle Scrivia. Il tracciato \u00e8 lungo poco pi\u00f9 di 24 chilometri ed effettua un percorso totalmente montano attraverso le valli Bisagno, Polcevera e Scrivia.\nAperta all'esercizio nel 1929, dal 2010 \u00e8 gestita dall'Azienda Mobilit\u00e0 e Trasporti SpA di Genova, la quale vi opera sia come impresa ferroviaria che come gestore dell'infrastruttura. La ferrovia, chiusa nel novembre 2013 a causa di cedimenti e frane lungo il percorso, \u00e8 stata riaperta il 21 maggio 2016 con venti corse al giorno.\nStoria.\nLe origini: le Ferrovie Elettriche Liguri.\nAlla fine del XIX secolo venne ipotizzato un passante ferroviario diretto tra Genova e l'Emilia Romagna, alternativo alla linea dei Giovi. La ferrovia doveva partire dal Porto e attraversare l'Appennino Ligure per poi raggiungere le stazioni di Piacenza e di Borgotaro. Era tuttavia pensata come linea veloce per le lunghe distanze, con un traffico dedicato principalmente alle merci.\nIn questo scenario, la SAFEL (Societ\u00e0 Anonima Ferrovie Elettriche Liguri) studi\u00f2 la realizzazione di una linea passeggeri ad uso locale, complementare alla Genova-Piacenza, il cui scopo era collegare il centro della citt\u00e0 a tutti i piccoli comuni e ai luoghi di villeggiatura dell'entroterra ligure, altrimenti non serviti da nessun sistema di trasporto rapido. Il primo tronco di questa rete estesa era costituito proprio dalla Genova-Casella.\nIl progetto originario prevedeva in seguito uno sviluppo a \"T\": un ramo trasversale verso Busalla e uno verso Torriglia, quest'ultimo con la prospettiva di una seconda fase di espansione verso il territorio piacentino.\nIn seguito, la SAFEL studi\u00f2 diverse ipotesi per ulteriori diramazioni, strutturate in parte come tramvie extraurbane: da Torriglia verso Bobbio con diramazione fino a La Spezia via Sestri Levante (rete orientale). In un'ottica di ampio respiro, la Ferrovie Elettriche Liguri avrebbero dovuto raccordarsi con le altre linee gi\u00e0 esistenti quali la Torino-Genova o la Alessandria-Piacenza. Accanto a queste esisteva anche un'ipotesi di una rete occidentale della FEL composta con line fra loro non interconnesse: si trattava della Savona - Sassello - Ovada, della Finale Ligure - Calizzano - Cengio e della Imperia - Pieve di Teco - Ormea con diramazione per Albenga.\nLa costruzione.\nNel 1908 la SAFEL richiese al Ministero la concessione per la costruzione della Genova-Casella. Tale concessione venne ottenuta il 17 giugno 1915. Come la maggior parte delle ferrovie locali dell'epoca, la linea presentava un tracciato quasi interamente a binario unico e dal percorso molto tortuoso (per poter seguire l'orografia dei monti liguri). La ferrovia era da subito prevista a trazione elettrica, mentre per quel che riguarda l'armamento, venne inizialmente pensato lo scartamento ridotto a 950mm, per ridurre i costi dell'infrastruttura ed in conformit\u00e0 con quanto prescritto dal Consiglio Superiore dei Lavori Pubblici che raccomandava l'adozione del \"metrico italiano\" (950mm) per le ferrovie a differenza del metrico puro (1000mm) adottato per le tranvie. Tuttavia, per consentire l'costruzione di un raccordo a Manin con la rete tranviaria genovese la societ\u00e0 esercente present\u00f2 una variazione al progetto, approvata dal Consiglio Superiore dei Lavori Pubblici, che previde l'adozione dello scartamento di 1000mm. Tale raccordo, tuttavia, sebbene riportato nelle prime tavole progettuali, non venne mai realizzato.\nIl sopraggiungere della prima guerra mondiale impose un lungo rinvio alla realizzazione della linea ferroviaria. Solo il 28 febbraio del 1921 fu firmata la convenzione definitiva tra il Governo e la SAFEL, che diede l'avvio formale ai cantieri.\nIl 26 giugno 1921 avvenne la posa della prima pietra: i lavori per le opere civili (gallerie, ponti, fabbricati delle stazioni) furono affidati al \"Consorzio Cooperative Liguri di Produzione e Lavoro tra Combattenti\", il quale aveva lo scopo di dare lavoro a migliaia di ex soldati ed operai rimasti disoccupati dopo il conflitto. La costruzione fu interamente finanziata con fondi privati.\nLa realizzazione della linea si rivel\u00f2 pi\u00f9 complessa del previsto: durante la costruzione del tratto a valle (Genova- Trensasco), dove il tracciato doveva affrontare ripide salite, fu installata una teleferica lunga 1,2 Km in modo da trasportare agevolmente i materiali da costruzione provenienti dalla Valbisagno, superando un dislivello di 450 m. Furono anche adottate scavatrici e frantumatrici elettriche (macchinari moderni all'epoca) per produrre in loco la sabbia ed il cemento necessari.\nNel 1924 la S.E.N. (Societ\u00e0 Elettrica Nazionale),una controllata delle industrie Ernesto Breda, si aggiudic\u00f2 l'appalto per la posa dell'armamento, per la costruzione della linea aerea, della sottostazione elettrica e per la fornitura del materiale rotabile.\nNel frattempo, il susseguirsi di numerosi progetti di prolungamento in diverse direzioni, alcuni dei quali molto improbabili, richiese l'impiego di ingenti risorse finanziarie, causando il progressivo dissesto economico della societ\u00e0 e finendo inoltre col rallentare la realizzazione del tronco centrale.\nI primi binari vennero posati nel 1926 a partire da Vicomorasso, con l'ausilio di una locomotiva a vapore tipo Mallet acquistata dalle Ferrovie dell'Appenno Centrale, ma le operazioni si interruppero per mancanza di fondi.\nGrazie ad aiuti economici (provenienti dal Comune di Genova e dalla Banca Nazionale), nel 1927 i lavori ripresero, affidati alla societ\u00e0 Breda, la quale oltre all'elettrificazione della linea e la posa dell'armamento si incaric\u00f2 di portare a termine le opere civili residue (il ponte tra le due gallerie Fontanassa, i viadotti Cicala e Puin).\nIl 7 giugno 1928, la locomotiva a vapore impiegata nella costruzione della linea stessa effettu\u00f2 un viaggio di presentazione sino a Casella trainando una vettura passeggeri con a bordo i Podest\u00e0 di Genova, Sant'Olcese, Serra Ricc\u00f2 e Casella, accolti dai cittadini in festa lungo in percorso. Solo il 2 ottobre 1928 pot\u00e9 circolare sull'intera linea il primo treno a trazione elettrica riservato ai duecento membri dell'Associazione Elettrotecnica Italiana che in quei giorni teneva a Genova il suo congresso annuale.\nIl 1\u00ba settembre 1929 si svolse l'inaugurazione ufficiale della linea, la quale partiva da Piazza Manin ma era limitata a Casella-Deposito.\nA causa della mancanza di finanziamenti esterni, l'ambizioso progetto della rete ferroviaria ligure non fu mai portato a termine, e Casella divent\u00f2 il capolinea.\nI primi anni e la gestione privata.\nDurante il primo periodo di attivit\u00e0, la ferrovia svolse un servizio misto merci-passeggeri, riscuotendo un buon successo in termini di utenza.\nLa trazione elettrica, a corrente continua, era in origine alimentata con tensione a 2400 V. Il parco macchine di prima dotazione era costituito dai mezzi forniti dalla Breda: 3 locomotori-bagagliaio (001-003) con rodiggio Bo'Bo' e 360 cavalli di potenza, caratterizzati da un innovativo sistema di recupero dell'energia Breda-Somarini, unico in Italia; 4 carrozze di terza classe (50-53); 3 miste prima-terza classe (20-22) e 16 carri merci di vario tipo (consegnati nel 1926, ben prima che la ferrovia aprisse).\nNel 1930 venne completato a Casella il tratto finale della linea, costituito dal ponte Vittorio Veneto sul torrente Scrivia, ma la ferrovia non venne subito prolungata nel percorso.\nNel 1933, nonostante la ferrovia funzionasse a pieno regime con un alto numero di passeggeri e merci, la SAFEL era sull'orlo del fallimento. Questo perch\u00e9 la societ\u00e0 aveva investito molto nei progetti di estensione senza preoccuparsi di saldare i debiti in sospeso con la Breda e con la Banca Nazionale del Lavoro, la quale aveva finanziato gran parte della costruzione della linea.\nNel 1934 la SAFEL venne dichiarata fallita dopo un processo giudiziario, e la gestione della ferrovia venne acquisita dalle autolinee Lazzi.\nIl 23 agosto 1937 due dei locomotori andarono distrutti in un incidente nei pressi di Vicomorasso nel quale perirono cinque persone; per rimediare alla carenza di materiale motore furono acquistate dalla Societ\u00e0 Veneta tre elettromotrici, costruite dalla MAN nel 1913 con rodiggio (A1) (1A) per le tranvie Montebelluna-Asolo e Montebelluna-Valdobbiadene chiuse nel 1931.\nLe macchine entrano in servizio nel 1939, mantenendo inizialmente la numerazione d'origine (053, rinumerata 055 nel 1943, 054 e 056), previa conversione del sistema di alimentazione originale da 975 Vcc a 2400 Vcc.\nDurante la seconda guerra mondiale la ferrovia non sub\u00ec particolari danneggiamenti, nonostante i bombardamenti che imperversavano sulla citt\u00e0 di Genova. Al contrario, in quel periodo si registr\u00f2 il massimo sfruttamento della linea, utilizzata assiduamente dalle famiglie genovesi sfollate (Casella, insieme a molti paesi dell'entroterra, era considerato un luogo sicuro) e dai lavoratori che partendo dalle colline dovevano raggiungere la citt\u00e0.\nIl secondo dopoguerra e la gestione statale.\nLa ferrovia, come molte linee concesse, rimase privata fino al 1949, quando pass\u00f2 in gestione commissariale governativa.\nAlla fine del conflitto sia il materiale rotabile che le strutture risultarono danneggiati dall'usura alla quale erano stati sottoposti nel periodo bellico, ed inizi\u00f2 a farsi sentire la necessit\u00e0 di rinnovare il parco trazione.\nNel 1953 venne infine realizzato il prolungamento in regresso, interamente in sede stradale, dall'antica alla nuova stazione capolinea, denominata Casella-Paese, mentre la stazione di Casella-Deposito rimase attiva solo come scalo tecnico.\nNel 1956 fu acquisito dalla FAA un locomotore (l'unit\u00e0 28) dalla potenza di 355\u00a0kW con velocit\u00e0 massima di 50\u00a0km/h gi\u00e0 utilizzato sulla Ferrovia Sangritana; nel 1960 fu acquisita un'altra unit\u00e0 (la 29) e ricambi. I locomotori erano parte di una commessa di quattordici locomotive a quattro assi costruite nel 1924 con equipaggiamento elettrico e carrelli forniti da TIBB e cassa realizzata da Carminati &amp; Toselli. Originariamente a scartamento ridotto a 950\u00a0mm, vennero convertite a quello metrico.\nNegli anni della motorizzazione di massa, la Ferrovia Genova Casella sopravvisse grazie ai contenuti costi di manutenzione e di esercizio, uniti alla mancanza di una rete stradale soddisfacente, specie nella prima met\u00e0 della tratta.\nIl parco vetture venne integrato e rimodernato recuperando materiale rotabile dismesso da altre ferrovie via via soppresse.\nNel 1963, con la chiusura della linea a scartamento metrico Ora-Predazzo, gestita dalla Ferrovia Elettrica Val di Fiemme, la Ferrovia Genova Casella eredit\u00f2 le due locomotive B51 e B52 con rodiggio Bo'Bo', 420 cavalli di potenza e velocit\u00e0 massima di 45\u00a0km/h; tre elettromotrici (A1-A3) costruite da TIBB per l'equipaggiamento elettrico e da C&amp;T per la parte meccanica nel 1929. Sempre dalla Val di Fiemme arrivarono sei carrozze a carrelli di cui due di tipo lungo classificate come C101 e C102 e quattro di tipo corto numerate dalla C103 alla C106 ed infine due convertitori statici al mercurio, che vennero installati nella sottostazione elettrica di Vicomorasso, dove furono rimpiazzati gli originali raddrizzatori a gruppi rotanti ed elevata la tensione della linea di contatto da 2,4 a 2,6\u00a0kV in corrente continua. Poich\u00e9 i nuovi convertitori statici non permettevano pi\u00f9 il recupero dell'energia, tutto il materiale di trazione originario e quello proveniente dalla Societ\u00e0 Veneta venne accantonato e successivamente demolito.\nCinque anni pi\u00f9 tardi vennero acquistate quattro elettromotrici dalla ferrovia Spoleto-Norcia: si trattava di mezzi costruiti da C&amp;T\\TIBB nel 1926 e ricostruiti da Casaralta\\TIBB nel 1957 con nuovi equipaggiamenti elettrici. Trasferite a Genova nel 1970, entrarono in servizio regolare, numerate A4-A7, tra il 1971 e il 1973 dopo aver provveduto alla necessaria variazione di scartamento da 950\u00a0mm a 1000\u00a0mm.\nIl 17 gennaio del 1974 l'elettromotrice A3 deragli\u00f2 a causa di una frana a Sardorella, causando un morto. Il 31 ottobre dello stesso anno l'intera linea venne posta sotto sequestro per ordine della magistratura e potr\u00e0 essere riaperta al traffico solo dopo il completamento dei lavori pi\u00f9 urgenti. Cos\u00ec nel 1975 venne compiuta un'opera di rinnovamento dell'armamento, con rotaie da 36\u00a0kg/m in luogo di quelle originali da 27\u00a0kg/m e una terza rotaia centrale nei tratti in curva per limitare il rischio di deragliamento. Questi interventi permisero di innalzare la velocit\u00e0 massima della linea.\nL'ammodernamento della rete e dei rotabili continu\u00f2 in fasi successive negli anni seguenti: nel 1980 venne realizzato l'ampliamento del ponte sullo Scrivia con spostamento in sede propria dell'ultimo tratto della linea, prima in sede promiscua, e costruzione di un binario di raddoppio a Casella Paese. Ebbe inizio l'applicazione di un nuovo schema di verniciatura amaranto e crema destinato a tutto il materiale viaggiatori e la ditta Gleismac venne incaricata di ricarrozzare ben 9 vetture su 12 ad esclusione della C22, trasformata in precedenza in carrozza-bar e divenuta parte del Treno Storico, e delle C103-104, assegnate anch'esse al Treno Storico. Le elettromotrici A1 ed A2 vennero ricarrozzate mantenendo l'estetica tradizionale negli anni seguenti dalle officine sociali. Infine, nel 1985, rientr\u00f2 in servizio l'elettromotrice A3 con cassa completamente ridisegnata, equipaggiamento elettrico a chopper realizzato dalla societ\u00e0 EEA di Genova e due pantografi Faiveley con doppio strisciante gi\u00e0 sperimentati sulle B51 e A4. Due anni pi\u00f9 tardi la ditta Gleismac forn\u00ec alla FGC una locomotiva diesel-idraulica classificata D1 con rodiggio B'B', potenza 400\u00a0kW e velocit\u00e0 massima di 40\u00a0km/h, costruita nel 1964 per la Deutsche Bundesbahn, la quale venne impiegata in testa ai treni cantiere e come locomotiva di soccorso.\nLa riscoperta turistica.\nNel corso degli anni ottanta, accanto alle esigenze di trasporto pendolare, prese forma la vocazione turistica della linea, per via dei paesaggi e dei panorami attraversati. Nacque cos\u00ec nel 1989 (il viaggio inaugurale avvenne il 5 novembre), tra i primi in Italia, il \"Treno Storico\", che ha tuttora lo scopo di valorizzare la vocazione turistica della linea. La composizione completa prevede in testa la locomotiva 29, la pi\u00f9 antica locomotiva elettrica funzionante in Italia, le carrozze C103 e C104 e la carrozza-bar C22. I prezzi relativamente contenuti del suo noleggio sono la ragione del successo di questo convoglio. che pu\u00f2 essere affittato completo o in parte per eventi particolari come matrimoni, treni fotografici ed altri eventi speciali.\nGli anni novanta portarono alla linea un'ulteriore ventata di novit\u00e0: nel 1991 venne rinnovata completamente la linea aerea dalla ditta Ansaldo Trasporti con la sostituzione della caratteristica palificazione originale Breda con il sistema a contrappesi assai simile a quello in uso da RFI a doppio filo di contatto di 100+100\u00a0mm\u00b2. La tensione venne quindi elevata a 3000 V CC. Qualche anno pi\u00f9 tardi, nel 1993, vennero consegnate dalla Firema-Officine di Cittadella due elettromotrici di tipo E46 a chopper (rodiggio Bo'Bo', potenza 350\u00a0kW e velocit\u00e0 massima 45\u00a0km/h) con cassa identica alla ristrutturata A3, denominate A8 e A9, che montavano carrelli provenienti rispettivamente dai locomotori B51 e B52, nel frattempo accantonati.\nUn ulteriore esemplare di questa famiglia di elettromotrici fu consegnato nel 1995 dal Firema Consortium: si trattava dell'elettromotrice A10, che differiva dalle sorelle A8-A9 solo per linea dei finestrini pi\u00f9 bassa in modo da permettere una migliore visione del panorama e montava carrelli provenienti dalla A2, rimpiazzati successivamente da quelli dell'A3 nel frattempo accantonata (demolita nel 2011). Infine, nel 1998 vennero consegnate due elettromotrici di tipo E46A a chopper (potenza 560\u00a0kW) con cassa identica alla A10 e carrelli nuovi costruiti appositamente da ADtranz (Vado Ligure). Venero prodotte anche 3 carrozze (C60-C62) che condividevano cassa e carrelli delle elettromotrici di ultima generazione.\nLa gestione regionale.\nGli anni 2000 portarono una svolta nella gestione della linea: infatti nel 2002 cess\u00f2 l'affidamento temporaneo alle Ferrovie dello Stato SpA (iniziato tre anni prima) e la gestione pass\u00f2 alla Regione Liguria, che la esercit\u00f2 con la societ\u00e0 \"Ferrovia Genova Casella Srl\". Alla fine dello stesso anno, una frana caduta a Sant'Olcese Tullo rese necessaria la chiusura della linea per tre mesi in modo da consentire i necessari lavori di messa in sicurezza. Nello stesso periodo venne eseguita anche una breve rettifica del percorso presso Molinetti.\nIl 2005 vide il restauro, alla Cmf di Strevi, e la messa in esercizio di un carro merci chiuso F23, acquistato con fondi europei dalla dismessa ferrovia Rimini\u00a0\u2013 San Marino, il quale venne adibito al trasporto biciclette. Nel 2009 venne ceduto alla Trentino Trasporti, gestore della ferrovia Trento-Mal\u00e8, il locomotore B51 con carrelli provenienti dalla elettromotrice AB.04 della ferrovia Rimini-San Marino, mentre il gemello B52 venne avviato alla demolizione (avvenuta nel 2014).\nLa gestione AMT.\nDal 16 aprile 2010, a seguito delle esito di una gara bandita dalla regione, la gestione della ferrovia \u00e8 passata definitivamente all'AMT di Genova. Con AMT, l'elettromotrice A5 venne sottoposta ad un restauro integrale, durante il quale venne dotata del dispositivo vigilante e di una pellicola anti-graffiti. \u00c8 inoltre affidato l'appalto per il rifacimento ed adeguamento alla normativa vigente della sottostazione elettrica di Vicomorasso. La nuova gestione ha infine eseguito nel 2011 lavori di manutenzione straordinaria all'armamento per ridurre i rallentamenti che erano stati istituiti negli ultimi anni a causa del deterioramento dello stesso. Sono inoltre sottoposte a restauro e dotate di una pellicola anti-graffiti le elettromotrici A1 e A11.\nDal 29 marzo 2021 viene ripristinata la stazione di Crocetta d'Orero (che era stata soppressa nel 1994), presso cui \u00e8 previsto l'allestimento del Museo della Ferrovia.\nProgetti futuri.\nNel corso degli anni sono stati effettuati studi per un suo prolungamento dalla stazione di piazza Manin, poco distante dal castello Mackenzie, fino al centro della citt\u00e0: una relazione del 1926 della SFEL prevedeva il raccordo della stazione con la rete tranviaria di Genova, mentre un progetto del 1953 prevedeva la trasformazione della linea in tranvia extraurbana, con la costruzione di una nuova stazione di fronte al liceo ginnasio Andrea D'Oria e impianto di binari lungo via Burlando e corso Monte Grappa, con innesto alle tranvie urbane genovesi in via Canevari. Tuttavia il raccordo tramviario, oltre ad imporre vincoli sul tipo di materiale rotabile, avrebbe richiesto un abbassamento della tensione di alimentazione (600 V) rendendo necessaria l'installazione di molte sottostazioni elettriche per aumentare l'amperaggio lungo il percorso collinare.\nNei primi anni Ottanta si era ipotizzata una diramazione volta a servire il quartiere di Begato, sopra Rivarolo, che avrebbe cos\u00ec collegato - come una sorta di metropolitana leggera in affiancamento all'attuale metropolitana genovese - la delegazione ponentina con il centro della citt\u00e0 ed anche un prolungamento dal capolinea di Casella fino al comune di Isola del Cantone. Nessuno di questi progetti si \u00e8 tuttavia concretizzato.\nNel 2007 \u00e8 stata manifestata l'intenzione di assemblare un altro trenino storico da far circolare in settimana (al traino dell'A2 restaurata) e di aprirsi al mercato internazionale, stringendo accordi con Costa Crociere e Acquario di Genova.\nNel 2010 venne ordinato un tram-treno per l'esercizio sulla linea ad AnsaldoBreda, con progetto basato su quello del tram Sirio. A seguito di problemi riscontrati sui carrelli il convoglio non \u00e8 stato consegnato ed il progetto abbandonato dalla casa costruttrice, diventata negli anni Hitachi Rail Italy. I soldi ricavati sono stati riutilizzati per manutenzione e revamping delle elettromotrici gi\u00e0 in servizio sulla linea.\nCaratteristiche.\nLa linea \u00e8 una ferrovia a binario semplice a scartamento metrico. La trazione \u00e8 elettrica a 3000 volt in corrente continua.\nPer la complessa orografia dell'Appennino ligure, la Genova-Casella \u00e8 strutturata come una ferrovia montana. Le curve seguono l'andamento delle montagne e compongono il 45% dei \u00a0m dell'intero percorso, con un raggio minimo di 60\u00a0m. Sono tredici le gallerie presenti lungo la linea con una lunghezza che varia dai 30\u00a0m ai 150\u00a0m. I ponti sovrastano piccole valli che si creano tra una cima e l'altra: sei sono lunghi dieci metri e in muratura, di cui uno da quattro arcate e gli altri da tre. Lo Scrivia \u00e8 scavalcato da un viadotto a campata unica.\nLe altimetrie toccate sono di 93 metri s.l.m. della stazione di Genova Piazza Manin che passa in nove chilometri ai 370\u00a0m di localit\u00e0 Trensasco, per giungere ai 410 metri di altitudine del capolinea di Casella, dopo aver valicato il punto pi\u00f9 alto del tracciato, lo spartiacque della frazione di Crocetta d'Orero, a 458 metri s.l.m. La pendenza massima \u00e8 del 45\u2030.\nLungo il percorso, oltre ai due capolinea, sono presenti nove stazioni, dotate di doppio binario e abilitate all'incrocio dei treni, e undici fermate a binario singolo; in tutti gli impianti adibiti al servizio viaggiatori la fermata \u00e8 a richiesta, cio\u00e8 viene saltata se non sono presenti persone in attesa di salire e nessuno a bordo treno richiede di scendere utilizzando gli appositi pulsanti di prenotazione. Le fermate di Poggino e San Pantaleo 2 sono attualmente soppresse, mentre Vallombrosa e Liggia sono servite solo nei giorni feriali. Casella Deposito funge da deposito e da regresso, mentre l'officina \u00e8 collocata a Genova Piazza Manin e la sottostazione elettrica \u00e8 posta a Vicomorasso.\nGli scambi degli impianti di Torrazza e Casella Deposito vengono manovrati elettricamente mediante un sistema automatico di gestione degli itinerari denominato Apparato Centrale Automatico ad Itinerari (ACAI) derivato dall'ACEI impiegato sulle linee di Rete Ferroviaria Italiana (RFI). Sono inoltre presenti otto passaggi a livello incustoditi, azionati direttamente dai treni tramite pedali di comando disposti lungo il tracciato. La sottostazione elettrica di Vicomorasso viene controllata in remoto dalla stazione genovese.\nPercorso.\nOltre ai comuni di Genova e Casella, la linea attraversa anche i territori dei comuni di Sant'Olcese e Serra Ricc\u00f2.\nIl tracciato costeggia nella prima tratta bisagnina la linea di fortificazioni che costituisce parte del nucleo levantino dei forti di Genova e delle mura di Genova d'epoca medievale, per proseguire, dopo la galleria Trensasco a 100\u00a0m s.l.m., in Valpolcevera, con un andamento inizialmente pi\u00f9 dolce, per poi riprendere, specie sugli spettacolari tornanti di Sant'Olcese che consentono di prendere quota, le caratteristiche della prima tratta: pendenze sino al 45 per mille e curve di raggio minimo di 60 metri.\nLa breve galleria Crocetta di 58\u00a0m, che segue immediatamente l'omonima fermata al punto di valico a 458\u00a0m s.l.m., immette in Valle Scrivia.\nIl capolinea di Casella Paese viene raggiunto dopo una ripida discesa, un regresso alla radice del grande impianto di Casella Deposito, un breve tratto parzialmente in sede promiscua e lo scavalcamento del torrente Scrivia.\nPrevia prenotazione, \u00e8 possibile ottenere il noleggio della corsa di interi convogli, costituiti di norma da una elettromotrice e da uno o pi\u00f9 vagoni (storici o non), per matrimoni, per il trasporto di biciclette e per gruppi di escursionisti numerosi.\nLuoghi d'interesse.\nMolti sono i luoghi interessanti raggiungibili o visitabili dalle stazioni e fermate del trenino di Casella:\nTraffico.\nCon dieci coppie giornaliere di treni nei giorni feriali, la ferrovia trasporta circa 250.000 passeggeri all'anno fra turisti e pendolari. La ferrovia ha unito alla tradizionale vocazione pendolare anche quella di ferrovia turistica per via dei panorami, degli ambienti attraversati e dei luoghi di interesse storico irraggiungibili se non attraverso boschi e sentieri.\nIl tempo di percorrenza dell'intera linea \u00e8 di circa un'ora.\nMateriale rotabile.\nMateriale motore.\nIl materiale motore della Ferrovia Genova-Casella annoverava, nel 2012:\nCarrozze.\nPer quanto riguarda il materiale passeggeri, la ferrovia Genova-Casella possiede le seguenti carrozze:\n\"C22 Carrozza Bar\" costruita dalla Breda di Milano come carrozza di prima e di terza classe, faceva parte della dotazione originaria, venne trasformata in carrozza bar a met\u00e0 degli anni sessanta con i materiali moderni dell'epoca con laminati e profili in alluminio. Nel 1990 l'intero vagone, cos\u00ec come tutto il treno storico, \u00e8 sottoposto a un completo restauro che ha reintrodotto parte della componentistica originale, il tetto \u00e8 rivestito in tela olona, abat-jour caratteristiche, una macchina da caff\u00e8 ed un erogatore di birra alla spina costituito da una colonna in ceramica ed ottone dell'epoca; l'arredo ricorda, secondo la stampa, l'Orient Express."}
{"id": "27482", "revid": "453768", "url": "https://it.wikipedia.org/wiki?curid=27482", "title": "Aquileia", "text": "Aquileia (: ; \"Aquilee\" in friulano standard, \"Aquilea\" nella variante locale, Olee o ) \u00e8 un comune italiano di abitanti dell'ente di decentramento regionale di Udine, in Friuli-Venezia Giulia. Colonia romana fondata nel 181 a.C., fu capitale della X regione augustea e metropoli della chiesa cristiana.\nInsieme con Ravenna e Brescia \u00e8 il pi\u00f9 importante sito archeologico dell'Italia settentrionale, e con Cividale del Friuli e Udine \u00e8 stata una delle capitali storiche del Friuli, il cui vessillo deriva proprio dallo stemma di Aquileia.\nGeografia fisica.\nL'abitato si sviluppa attorno alla basilica patriarcale per un raggio di circa un chilometro, inglobando anche i resti dell'antica citt\u00e0 romana, ed \u00e8 attraversato dal fiume Natissa. La parte sud del territorio comunale, retrostante alla laguna di Grado, \u00e8 invece costituita da territorio coltivato (derivante da bonifiche) o piccole macchie di bosco planiziale. La frazione di Belvedere, prospiciente la laguna, ospita due tipici esempi di pinete (Pineta di San Marco e Pineta di Bielved\u00e8).\nIl territorio di origine paludosa \u00e8 stato recuperato da massicci interventi di bonifica.\nStoria.\nEpoca romana.\nDal II secolo a.C. al II secolo d.C..\nFondata nel 181 a.C. come colonia di diritto latino da parte dei triumviri romani Lucio Manlio Acidino, Publio Scipione Nasica e Gaio Flaminio mandati dal Senato a sbarrare la strada ai barbari che minacciavano i confini orientali d'Italia, la citt\u00e0 dapprima crebbe quale base militare per le campagne contro gli Istri, e contro vari popoli, fra cui i Carni e poi per l'espansione romana verso il Danubio.\nI primi coloni furono 3500 fanti seguiti dalle rispettive famiglie.\n\u00c8 divisa dal cardine massimo, l'attuale via Giulia Augusta, e dal decumano massimo. Romanizzata la regione, la citt\u00e0, municipio dopo l'89 a.C. si ingrand\u00ec in fasi successive, come attestano le diverse cinte murarie. Durante l'inverno tra il 59 ed il 58 a.C., come riportato nel De bello Gallico, Giulio Cesare pose gli accampamenti \"circum Aquileiam\", intorno ad Aquileia e da Aquileia richiam\u00f2 due legioni per affrontare gli Elvezi. Certamente oltre a questo soggiorno di Cesare ve ne furono altri, da cui la citt\u00e0 ottenne parecchi vantaggi.\nDivenne centro politico-amministrativo (capitale della X Regione augustea, \"Venetia et Histria\") e prospero emporio, avvantaggiata dal lungo sistema portuale e dalla raggiera di importanti strade che se ne dipartivano sia verso il Nord, oltre le Alpi e fino al Baltico (\"via dell'ambra\"), sia in senso latitudinale, dalle Gallie all'Oriente. Fin da tarda et\u00e0 repubblicana e durante quasi tutta l'epoca imperiale Aquileia costitu\u00ec uno dei grandi centri nevralgici dell'Impero Romano.\nNotevole fu la vita artistica, sostenuta dalla ricchezza dei committenti e dall'intensit\u00e0 dei traffici e dei contatti.\nLa peste ad Aquileia.\nL'Impero dal 165 al 189 venne afflitto da una pestilenza, probabilmente un'epidemia di vaiolo, conosciuta con il nome di Peste antonina o \"peste di Galeno\", che dur\u00f2 circa 15 anni e secondo alcune fonti miet\u00e9 un totale di 5.000.000 vittime. Secondo alcuni si tratt\u00f2 di uno di quegli eventi che cambiarono profondamente la storia romana, quasi da determinare una rottura epocale con il periodo precedente.\nLa citt\u00e0 di Aquileia vide a partire dal 168 ammassarsi nel suo territorio immense quantit\u00e0 di truppe e il timore che questo assembramento potesse trascinarsi dietro il pericoloso morbo si rivel\u00f2 presto fondato. Nella primavera del 168 gli imperatori Marco Aurelio e Lucio Vero decidono di recarsi nella zona danubiana per raggiungere Carnuntum; Aquileia sar\u00e0 la prima tappa, lo stato maggiore imperiale era composto dal prefetto del pretorio Tito Furio Vittorino, Pomponio Proculo Vitrasio Pollione, Daturnio Tullo Prisco, Claudio Frontone, Avvento Antistio. I due imperatori giunti ad Aquileia e preoccupati per l'epidemia che intanto aveva gi\u00e0 provocato la morte del prefetto Furio Vittorino inviano una lettera a Galeno richiedendolo quale medico personale per la campagna germanica.\nFinita l'estate dello stesso anno Marco Aurelio si ritira dalla campagna militare con le sue truppe per svernare ad Aquileia qui viene raggiunto da Galeno proprio con lo scoppio dei primi casi di peste in citt\u00e0. La sempre maggiore diffusione di casi di peste ad Aquileia induce gli imperatori a decidere di ritirarsi con la sola scorta personale a Roma; Lucio Vero, che aveva sollecitato questa partenza a causa dei suoi continui malesseri morir\u00e0 ad Altino, colpito da apoplessia.\nL'assedio dell'imperatore Massimino il Trace.\nGli apprestamenti difensivi, potenziati fra il II e il III secolo, le permisero di superare gli assedi dei Quadi e dei Marcomanni (170), e dell'imperatore Massimino il Trace, che in seguito all'elezione a suo discapito da parte del Senato romano degli imperatori Pupieno e Balbino che accettarono Gordiano come Cesare, scese in Italia dalla Pannonia con l'esercito (nel 238) ma la citt\u00e0 di Aquileia dove contava di fare approvvigionamenti gli chiuse le porte, costringendolo all'assedio; Rutilio Crispino e Tullio Menofilo furono incaricati dal Senato di organizzare la difesa (bellum Aquileiensis), cosa che fecero egregiamente rinforzando le mura e accumulando cibo e acqua in quantit\u00e0. Massimino mand\u00f2 sotto le mura degli inviati per invitare la popolazione ad arrendersi; Crispino arring\u00f2 il popolo (il discorso \u00e8 riportato da Erodiano), invitandolo a confidare nel Senato romano e a guadagnarsi il titolo di liberatori d'Italia dalla tirannia di Massimino.\nPersi d'animo dal protrarsi dell'assedio, i soldati di Massimino lo uccisero. Menofilo e l'altro comandante della guarnigione, Tullio Menofilo, si recarono presso Cervignano dove l'esercito di Massimino era accampato lungo il fiume Ausa recando le effigi di Pupieno, Balbino e Gordiano coronate con alloro; dopo aver acclamato da soli gli imperatori, si voltarono e chiesero all'esercito di riconoscere per acclamazione gli imperatori scelti dal Senato e dal popolo di Roma.\nL'avvento del cristianesimo.\nNel 300 l'Imperatore Massimiano si stabil\u00ec nei palazzi imperiali di Mediolanum e Aquileia ed in queste citt\u00e0 fece erigere costruzioni di enormi proporzioni tanto da farle apparire come una sorta di \"seconda capitale\" (tra cui il circo). Nonostante la Crisi del III secolo vi si ripercuotesse dolorosamente, la citt\u00e0, sede di numerosi uffici e istituzioni autorevoli, risultava ancora, alla morte dell'imperatore Teodosio I (395), la nona citt\u00e0 dell'Impero e la quarta d'Italia, dopo Roma, Milano e Capua, celebre per le sue mura e per il porto.\nNel IV-V secolo d.C. si intensificarono le presenze imperiali e molti scontri sanguinosi risolsero contese fratricide (Costantino II, 339; Magnenzio, 350) o episodi di usurpazione: Teodosio I vi sconfisse Magno Massimo (388); Valentiniano III vi uccise Giovanni Primicerio (425).\nAquileia esercit\u00f2 una funzione morale e culturale con l'avvento del cristianesimo che, secondo la tradizione, fu predicato nella zona dall'apostolo san Marco. Nei primi secoli la citt\u00e0 vide poi la testimonianza di diversi martiri, i primi dei quali furono Ermagora e Fortunato (circa 70 d.C.); nativo di Aquileia sarebbe anche papa Pio I (m. 154). Altri martiri della chiesa aquileiese furono, nel III secolo, Ilario e Taziano (m. 284); agli inizi del IV secolo furono martirizzati Crisogono, Proto e i fratelli Canzio, Canziano e Canzianilla, il culto dei quali trov\u00f2 ampia diffusione in tutti i territori della Diocesi di Aquileia, dal Veneto all'Istria, dalla Carinzia alla Slovenia.\nNel 313 l'imperatore Costantino pose fine alle persecuzioni. Col vescovo Teodoro (m. 319 circa) sorse un grande centro per il culto composto da tre aule splendidamente mosaicate, ciascuna delle quali conteneva oltre 2.000 fedeli.\nI vescovi di Aquileia crebbero di importanza nei secoli seguenti, dando un vigoroso contributo allo sviluppo del cristianesimo occidentale, sia sotto il profilo dottrinario (celebre e decisivo per la lotta contro l'arianesimo il concilio del 381, che interess\u00f2 tutte le chiese d'Occidente) sia per l'autorit\u00e0 esercitata (fu metropoli per una ventina di diocesi in Italia e una decina oltre le Alpi).\nLa distruzione da parte di Attila e l'arrivo dei Longobardi.\nAquileia resistette alle ripetute incursioni di Alarico (401, 408) ma non ad Attila che in seguito all'incidentale crollo di un muro della fortificazione riusc\u00ec a penetrare nella citt\u00e0 il 18 luglio del 452, devastandola e, si dice, spargendo il sale sulle rovine. Attila costrinse i legionari che aveva fatto prigionieri a costruire macchine da assedio in uso presso i romani e massacr\u00f2 o fece schiava gran parte della popolazione. Alla figura di Attila sono legate due leggende: una inerente al crollo delle mura di Aquileia ed un sogno premonitore grazie al quale Attila conquist\u00f2 la citt\u00e0; l'altra sul tesoro di Aquileia, sepolto per evitare che fosse depredato.\nSopravvissero l'autorit\u00e0 della sua chiesa e il mito di una citt\u00e0 che era stata potente, bench\u00e9 ormai il suo dominio diretto si limitasse ad un territorio di ridotta estensione che aveva i suoi punti di forza nell'area urbana con lo scalo marittimo e nel borgo di Grado.\nQuest'ultimo si svilupp\u00f2 ed acquist\u00f2 un'importanza sempre maggiore a seguito dell'invasione longobarda del 568. Da quel momento la regione di Aquileia venne suddivisa fra romano-bizantini (che ne occuparono la zona litoranea con sede a Grado) ed i Longobardi (la parte interna con sede ad Aquileia). Infatti dal 606 si ebbe anche lo sdoppiamento della sede patriarcale.\nNel VII secolo si ebbero le fondazioni monastiche da parte dei monaci benedettini bianchi di San Colombano dell'abbazia di San Martino della Beligna e del monastero di Santa Maria di Monastero.\nNell'VIII secolo la sede del patriarcato viene trasferita nella pi\u00f9 sicura Cividale.\nNel X secolo vi furono numerose distruzioni a causa delle scorrerie degli Ungari.\nMedioevo.\nVerso l'anno Mille si assist\u00e9 alla rinascita della citt\u00e0, che torn\u00f2 ad avere grande prestigio con il patriarca Poppone (1019-42), che riport\u00f2 la sede ad Aquileia.\nEt\u00e0 moderna e contemporanea.\nIl 1420 segn\u00f2 la fine del potere temporale dei patriarchi ed Aquileia pass\u00f2 sotto il dominio della Serenissima. Aquileia tuttavia continu\u00f2 a dare il suo nome al patriarcato omonimo.\nNel 1509 fu conquistata dal Sacro Romano Impero durante la Guerra della Lega di Cambrai.\nCon il trattato di Noyon, poi confermato dalla pace di Worms (1521), Aquileia rimase sotto dominio imperiale, diventando uno dei 16 capitanati della Contea di Gorizia; la perdita di Aquileia, assieme a Cervignano, isolava per via di terra Monfalcone dagli altri domini veneziani.\nCon il lodo arbitrale di Trento del 1535, Aquileia venne restituita al Patriarca.\nNel 1543 Nicol\u00f2 Della Torre, capitano di Gradisca, fece insediare un presidio austriaco ad Aquileia, ponendo fine al dominio temporale dei patriarchi sulla citt\u00e0, ripristinato solo da pochi anni. Da allora la localit\u00e0 fu sottoposta al capitanato di Gradisca.\nGiacomo d'Attems, che ricopr\u00ec la carica di capitano sino alla morte, nel 1590, diede al capitanato di Gradisca una fisionomia precisa, sottoponendo a esso la citt\u00e0 di Aquileia, oltre alla fortezza di Gradisca e le ville di Farra, Villanova, Mossa, Ruda, San Nicol\u00f2 di Levata (commenda dell'Ordine di Malta), Sant'Egidio, Fiumicello, Villa Vicentina, la gastaldia di Aiello (con Joannis, Tapogliano e Visco).\nNel 1647 la citt\u00e0 di Gradisca d'Isonzo venne infeudata come contea a s\u00e9 stante sotto i conti di Eggenberg, la quale ebbe giurisdizione anche su Aquileia; nel 1754, Gradisca fu riunificata a Gorizia creando la Contea di Gorizia e Gradisca.\nDopo il Trattato di Campoformio e al successivo Trattato di Lun\u00e9ville, rimase alla Monarchia asburgica.\nCon la pace di Pace di Presburgo pass\u00f2 al Regno d'Italia napoleonico; la successiva Convenzione di Fontainebleau del 1807 e il seguente trattato di Sch\u00f6nbrunn (1809) confermarono poi tale assegnazione fino al 1814, sotto il Dipartimento dell'Adriatico.\nCol Congresso di Vienna nel 1815 rientr\u00f2 in mano austriaca nel Regno d'Illiria; pass\u00f2 in seguito sotto il profilo amministrativo al Litorale austriaco nel 1849 come comune comprendente le frazioni di Beligna, Belvedere, Monastero e Sant'Egidio (l'attuale San Zilli).\nIn localit\u00e0 Cascina Farello (1\u00a0km a sud-est di Aquileia) dal 23 novembre 1915 veniva distaccata, una sezione di Nieuport dall'Escadrille N 92 i - N 392 - N 561 francese dell'Aeroporto di Venezia-Lido diventata nel periodo pi\u00f9 consistente, fino al 24 ottobre 1917, dal 2 marzo 1916 arriva la 2\u00aa Squadriglia caccia che il 15 aprile 1916 diventa 71\u00aa Squadriglia caccia la quale resta fino al 25 maggio e dall'agosto 1916 la 77\u00aa Squadriglia aeroplani fino al marzo 1917.\nA dicembre 1918 arriva ad Aquileia il I Gruppo fino al 28 febbraio 1919 ed a Cascina Farello alla fine del 1918 la 131\u00aa Squadriglia fino al marzo 1919.\nDopo la prima guerra mondiale fu annessa al Regno d'Italia e venne congiunto alla Provincia di Gorizia.\nIn seguito all'abolizione della stessa Provincia nel 1923, il comune pass\u00f2 alla provincia del Friuli e venne inserito nel Mandamento di Cervignano del Circondario di Gradisca e subito dopo al Circondario di Udine.\nLeggende.\nNella memoria collettiva l'invasione degli Unni e la conquista di Aquileia da parte di Attila hanno lasciato una profonda impressione. Ancora oggi, nei modi di dire comuni del territorio, viene dato l'appellativo di \"Attila\" a chi si dimostra particolarmente aggressivo o distruttivo. Sono numerose le leggende nate su questo personaggio in relazione alla citt\u00e0, tre sono le pi\u00f9 ricorrenti.\n\"L'assedio\". Aquileia stava opponendo una dura resistenza agli invasori. Attila stava quasi per ordinare ai suoi la ritirata, quando vide allontanarsi in volo delle cicogne con i loro piccoli. Compreso che ormai la citt\u00e0 non aveva pi\u00f9 le provviste necessarie per sfamare la popolazione, mantenne l'assedio ancora per qualche giorno e riusc\u00ec a conquistarla.\n\"Il colle\". Una volta incendiata la citt\u00e0, Attila, ormai lontano, diede ordine ai guerrieri di portare della terra nei loro elmi e di riversarla in un punto prestabilito. I soldati erano molto numerosi ed in breve tempo riuscirono a formare una collinetta con la terra riportata, dalla quale Attila pot\u00e9 osservare i fumi elevarsi dalla citt\u00e0 incendiata. Si dice che il colle sia quello di Udine, su cui sorge il castello, ma anche altre localit\u00e0 della regione rivendicano di avere la stessa origine.\n\"Il pozzo d'oro\". Alcuni abitanti di Aquileia erano riusciti a fuggire prima dell'incendio, trovando rifugio nell'isola di Grado. Prima della fuga per\u00f2 avevano fatto scavare ai loro schiavi un pozzo in cui avevano nascosto tutti i tesori e gli oggetti d'oro. Per mantenere il segreto, gli schiavi furono annegati; il pozzo d'oro non fu mai ritrovato. Questo mito era ritenuto talmente verosimile che, fino alla Prima guerra mondiale, i contratti di compravendita dei terreni includevano la clausola \"Ti vendo il campo, ma non il pozzo d'oro\", assicurando l'eventuale ritrovamento al precedente proprietario.\nCronologia dei patriarchi.\nElenco dei patriarchi alla guida della Patria del Friuli dal 1077 al 1420:\nMonumenti e luoghi d'interesse.\nLa Basilica.\nLa Chiesa pi\u00f9 importante, madre di Aquileia ha origini apostoliche. Qui San Marco inviato da San Pietro a evangelizzare la citt\u00e0, consacra Sant'Ermagora primo Vescovo di Aquileia. La Basilica \u00e8 il pi\u00f9 antico edificio di culto cristiano dell'Italia Nord-Orientale.\nNonostante i vari interventi posteriori, la Basilica di Aquileia mantiene le forme dell'XI secolo.\nLa prima parte venne edificata successivamente all'editto di Costantino, per volont\u00e0 del Vescovo Teodoro. Essa era costituita da due aule parallele, connesse da una trasversale.\nTra il 1021 ed il 1031 venne realizzata una quasi totale ricostruzione, per desiderio del Patriarca Poppone, e venne edificato il campanile isolato, alto 73 metri, a cuspide, che costitu\u00ec prototipo per le costruzioni friulane ed istriane.\nIn seguito al terremoto del 1348, la Basilica venne ulteriormente restaurata, acquisendo interventi in stile gotico, tra il 1350 e il 1381.\nInfine, accolse sovrapposizioni di matrice rinascimentale, soprattutto per quanto concerne le decorazioni della zona del presbiterio, nel periodo della dominazione veneziana.\nLa facciata a doppio spiovente, si apre allo spazio antistante attraverso una bifora ed un portico.\nL'interno \u00e8 a croce latina, a tre navate e presenta il presbiterio rialzato.\nTra le antiche mura, si \u00e8 conservato uno straordinario pavimento a mosaico di inizio del IV secolo, con scene dell'antico testamento, che \u00e8 particolarmente interessante perch\u00e9, se nella contemporanea pittura nelle catacombe a Roma si iniziava ad assistere a una semplificazione dello stile usato, a fronte di una maggior immediatezza della raffigurazione e un marcato simbolismo, ad Aquileia si notano ancora uno stile naturalistico di matrice ellenistica, sebbene gi\u00e0 pienamente adeguato alla nuova simbologia cristiana.\nSi nota quindi il \"pesce\", \"ichthys\" in greco, acronimo di \"Iesus Cristos Theou Uios Soter\" (Ges\u00f9 Cristo Salvatore figlio di Dio), le storie di Giona, esempio dell'Antico Testamento allusivo alla morte e resurrezione in tre giorni, il buon pastore, la lotta tra il gallo e la tartaruga, eccetera. Il gallo, che canta all'alba al sorgere del sole, \u00e8 ritenuto simbolo della luce di Cristo. La tartaruga \u00e8 simbolo del male, del peccato a causa dell'etimologia del termine che \u00e8 dal greco \"\u03a4\u03b1\u03c1\u03c4\u03b1\u03c1\u03b9\u03ba\u03cc\u03c2\", \"Tartarik\u00f3s\", \"abitante del T\u00e0rtaro\".\nRecenti studi hanno evidenziato che molti simboli presenti sui mosaici sono attribuibili allo gnosticismo ed alla sua cosmologia. Una comunit\u00e0 di cristiani gnostici era presente in Aquileia nei primi secoli dell'era cristiana.. Frequente \u00e8 anche la raffigurazione musiva del nodo di Salomone. \nI \"mosaic\u00ec\", in uno stato di conservazione eccezionale sia per ampiezza, che per completezza delle scene e interesse iconografico, si trova nell'antica basilica di Aquileia, quella dei \"battezzati\", poich\u00e9 ad Aquileia esisteva anche una seconda chiesa, accanto alla prima, per i catecumeni, coloro cio\u00e8 che non avevano ancora ricevuto il battesimo, secondo l'usanza di allora di battezzarsi solo in et\u00e0 adulta, che quindi erano spesso la maggioranza dei fedeli.\nAll'inizio della navata sinistra, si pu\u00f2 accedere alla \"Cripta degli Scavi\" dove sono visibili i resti della Basilica Paleocristiana.\nAlla fine della navata destra si incontra la cappella di Sant'Ambrogio o cappella della famiglia milanese dei Della Torre con all'interno i sepolcri di 5 membri di quella famiglia dei quali 3 Patriarchi di Aquileia tra cui Raimondo della Torre.\nIl 26 ottobre 1921 nella Basilica di Aquileia fu scelta, tra quelle di alcuni militari non identificati caduti nella guerra 1915-1918 la salma del Milite Ignoto, poi trasportata a Roma e deposta nella tomba del complesso monumentale del Vittoriano, a piazza Venezia, il 4 novembre successivo. I corpi degli altri soldati furono sepolti nel cimitero adiacente alla Basilica, nella \"Tomba dei dieci militi ignoti\", progettata dall'architetto Guido Cirilli\nSociet\u00e0.\nLingue e dialetti.\nAd Aquileia, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla ad Aquileia rientra fra le varianti appartenenti al friulano goriziano.\nInfrastrutture e trasporti.\nFerrovie.\nLa stazione ferroviaria pi\u00f9 vicina \u00e8 quella di Cervignano-Aquileia-Grado ubicata in territorio cervignanese sulle linee Venezia\u00a0\u2013 Trieste e Cervignano-Udine.\nFino al 1937 era attiva la ferrovia Cervignano-Aquileia-Pontile per Grado che si dipartiva dalla stazione sopracitata e che raggiungeva la frazione di Belvedere e l'imbarco dei traghetti diretti a Grado. Sul sedime della ferrovia dismessa \u00e8 stata costruita una ciclovia che prosegue fino a Grado. Inoltre, durante la Prima Guerra Mondiale furono attive nella zona di Aquileia diverse ferrovie militari, una delle quali giungeva sino a Cividale.\nStrade.\nIl territorio comunale \u00e8 attraversato in tutta la sua interezza dalla strada regionale 352 di Grado, affiancata per praticamente tutto il percorso dalla ciclovia Alpe Adria.\nSport.\nHa sede nel comune la societ\u00e0 di calcio A.S.D. Aquileia, fondata nel 1921, militante in 1\u00aa Categoria."}
{"id": "27483", "revid": "125691652", "url": "https://it.wikipedia.org/wiki?curid=27483", "title": "Open di Francia", "text": "LOpen di Francia di tennis, noto anche come Roland Garros (IPA: ), \u00e8 il secondo dei tornei del Grande Slam in ordine cronologico, tenendosi da met\u00e0 maggio all'inizio di giugno a Parigi in Francia.\nSi svolge nello Stade Roland Garros, impianto intitolato all'omonimo aviatore dell'aeronautica francese nella Prima guerra mondiale; la superficie di gioco \u00e8 la terra rossa: \u00e8 il solo torneo del Grande Slam che si svolge su questa superficie dopo l'abbandono della terra verde (Har-Tru) dallo US Open del 1978. La prima edizione si svolse nel 1891 e da allora si tiene con cadenza annuale; fino al 1924 era riservato ai soli tennisti francesi, oppure soci di un club di tennis francese; dal 1925 l'evento \u00e8 stato aperto ai tennisti di tutto il mondo.\nStoria.\nCampionati francesi di tennis.\nPrime edizioni.\nLa prima edizione del campionato internazionale di tennis di Francia si tenne a Parigi nel 1891. Fu organizzato dall'Union des Soci\u00e9t\u00e9s Fran\u00e7aises des Sports Athl\u00e9tiques sui campi del Racing Club de France. Il primo torneo si svolse in un solo giorno, in cui parteciparono solo cinque giocatori. Il britannico H. Briggs si impose nel torneo del singolare maschile, l'unico torneo disputato. Tre partecipanti si incontrarono per contendersi il primo torneo femminile nel 1897 dove prevalse Adine Masson. Nel 1902 fu creato il torneo di doppio misto e nel 1907 il doppio femminile. Nel 1912 si disputarono i campionati del mondo sulla terra battuta, su iniziativa del produttore di palle da tennis e mecenate Duane Williams. Questo torneo mise in ombra il campionato internazionale di tennis di Francia, fino alla sua fine nel 1923. I campionati di tennis francesi erano riservati, fino al 1924 compreso, ai giocatori francesi e agli stranieri iscritti in un club francese. Il torneo si svolse alternativamente negli impianti del Racing Club de France e dello Stade fran\u00e7ais fino al 1927.\nDebutto del torneo maschile.\nNella seconda edizione del 1892, Jean Schopfer divenne il primo francese a vincere il torneo. Jean Schopfer fu finalista nel 1893, perdendo contro Laurent Riboulet. Andr\u00e9 Vacherot vinse le edizioni del 1894, 1895 e 1896. Dal 1897 al 1900, Paolo Ayme vinse quattro edizioni consecutive. Nel 1901, per la prima edizione del ventesimo secolo, Andr\u00e9 Vacherot sconfisse Paul Lebr\u00e9ton che non riusc\u00ec ad aggiudicarsi il titolo nella sua terza finale. Il fratello del quadruplice vincitore Michel Vacherot, Andr\u00e9 Vacherot, vinse il torneo nel 1902 contro Max D\u00e9cugis prima che questi vincesse successivamente pi\u00f9 volte la competizione. Nel 1903, Max D\u00e9cugis domin\u00f2 Andr\u00e9 Vacherot. Gli stessi due giocatori si incontrarono in finale l'anno successivo e il risultato fu lo stesso. Nel 1905 e 1906, Maurice Germot domin\u00f2 la concorrenza. D\u00e9cugis trionf\u00f2 nel 1907, 1908 e 1909, quest'ultima edizione si svolse a Bordeaux. Il torneo si trasfer\u00ec a Parigi nel 1910. Germot ottenne il terzo titolo dopo aver battuto in finale Fran\u00e7ois Blanchy. Raggiunse la finale di nuovo nel 1911, ma Andr\u00e9 Gobert vinse il match aggiudicandosi il suo primo campionato di Francia. Max D\u00e9cugis vinse il torneo ancora tre volte nel 1912, 1913 e 1914 sconfiggendo Andr\u00e9 Gobert, Georges Gault e Jean Samazeuilh nei tornei del periodo prebellico.\nDa Masson a Broquedis, le prime vincitrici.\nAdine Masson vinse nel 1897, 1898 e 1899, le prime tre edizioni del torneo di singolare femminile. Vinse la prima finale contro P. Girod col punteggio di 6-3, 6-1. Nel 1900, H\u00e9l\u00e8ne Pr\u00e9vost divenne la seconda donna a vincere il torneo. Girod, finalista nella prima edizione, vinse il torneo nel 1901 contro la Leroux. La triplice vincitrice, Adine Masson vinse il torneo altre due volte nel 1902 e 1903 prima contro la Girod poi contro Kate Gillou Fenwick. Gillou Fenwick ottenne la sua vendetta contro Martinez nella successiva edizione prima di vincere il titolo altre due volte contro Y. Pfooffel nel 1905 e poi contro la britannica Veagh Mac nel 1906, che fu la prima straniera a raggiungere la finale.\nLa contessa di Kermel vinse il torneo nel 1907, battendo in finale la D'Elva. Kate Fenwick Gillou si aggiudic\u00f2 il suo quinto e ultimo titolo nel 1908 contro A. Pean. Jeanne Matthey super\u00f2 il record di vittorie consecutive di Adine Masson, che aveva vinto il torneo per tre edizioni consecutive dal 1897 al 1899, vincendo il torneo per quattro volte consecutivamente tra il 1909 e il 1912. Dopo le finali perse nel 1910 e nel 1911, Marguerite Broquedis si vendic\u00f2 nel 1913, sconfiggendo Jeanne Matthey in finale, ponendo fine alla striscia vincente della sua avversaria. Per quello che sar\u00e0 l'ultima edizione prima della prima guerra mondiale Broquedis confermer\u00e0 la sua vittoria sconfiggendo Suzanne Lenglen, che aveva all'epoca 14 anni e mezzo e che diventer\u00e0 la prima stella del tennis internazionale dopo la prima guerra mondiale.\nIl periodo di transizione e il dominio della Lenglen.\nIl campionato internazionale di tennis di Francia per dilettanti riprese nel 1920. I vincitori delle edizioni disputate prima della guerra erano ancora presenti. Nella finale del 1920 Andr\u00e9 Gobert vinse il suo secondo titolo contro Max D\u00e9cugis in cinque set. Nel 1921, l'americano Bill Tilden, numero 1 del mondo, gioc\u00f2 a Parigi per la prima volta, per\u00f2 non riusc\u00ec a raggiungere la finale che fu tra il vincitore Jean Samazeuilh e Andr\u00e9 Gobert. Jean Samazeuilh raggiunse la finale anche nel 1922 ma perse contro Henri Cochet.\nNel 1923 Fran\u00e7ois Blanchy a trentasette anni sconfisse Max D\u00e9cugis che aveva quarantuno anni. Questa fu l'ultima finale di Max D\u00e9cugis e la fine di un periodo in cui a dominare era il tennis francese. I primi anni venti furono segnati da nuovi giocatori. Nel 1924 si tenne l'ultima edizione del Campionato francese di tennis che si disput\u00f2 al Croix-Catelan prima della creazione degli Internazionali di Francia. Due \"moschettieri\" raggiunsero la finale: Ren\u00e9 Lacoste che sconfisse Jean Borotra. La scomparsa dei campionati di tennis sulla terra battuta avvi\u00f2 un dibattito sull'apertura ai giocatori stranieri. Infine fu presa la decisione di aprire il torneo ai giocatori dilettanti stranieri a partire dall'edizione del 1925.\nI primi anni venti, periodo di transizione nel tennis maschile, furono dominati da Suzanne Lenglen nelle donne. Dal 1920 al 1923, Suzanne Lenglen vinse il torneo per quattro volte consecutivamente. Vinse la prima volta il torneo dopo aver sconfitto in finale Marguerite Broquedis che l'aveva battuta nel 1914. Durante i successivi tre anni, batt\u00e9 Germaine Golding per abbandono nel 1921, e poi nel 1922 e 1923. Nel 1924, Suzanne Lenglen, ammalata di ittero, non pot\u00e9 partecipare al torneo. Julie Vlasto vinse la finale contro Jeanne Vaussard. Poi nel 1925 e 1926 Lenglen vinse il torneo prima di diventare professionista.\nLa creazione degli Internazionali di Francia.\nLa prima edizione degli Internazionali di Francia si svolse nel parco di Saint-Cloud nel 1925. Dopo la vittoria dei quattro moschettieri francesi nella Coppa Davis del 1927, si decise di costruire lo Stade de Roland Garros per organizzare la rivincita. Si decise di utilizzare un sito di tre ettari, nei pressi della Porte d'Auteuil, messo a disposizione dallo Stade fran\u00e7ais con la condizione che portasse il nome di uno dei suoi membri. Fu scelto cos\u00ec Roland Garros, aviatore morto in guerra dieci anni prima, il 5 ottobre 1918, poco prima della fine della Prima guerra mondiale, famoso per aver stabilito diversi primati di volo. Lo stadio fu inaugurato nel 1928.\nI 4 Moschettieri.\nHenri Cochet fu il primo dei quattro moschettieri a vincere il torneo nel 1922, diversi anni prima della serie impressionante di vittorie della Francia in Coppa Davis. In finale sconfisse un altro francese, Jean Samazeuilh. Nel 1924, due moschettieri si diedero battaglia per vincere quella che fu l'ultima finale del Campionato francese di tennis dilettante: Jean Borotra e Ren\u00e9 Lacoste. Il primo vinse in cinque set. Nel 1925 furono creati gli Internazionali di Francia. Le prime otto edizioni furono vinte da uno dei quattro moschettieri. Nel 1925 a Saint-Cloud, Ren\u00e9 Lacoste si prese la sua rivincita contro Jean Borotra e domin\u00f2 la finale 7-5, 6-1, 6-4. Lacoste perse l'anno successivo contro Henri Cochet, che vinse il suo secondo titolo. Dopo una partita molto lunga, Lacoste batt\u00e9 l'americano Bill Tilden 6-4, 4-6, 5-7, 6-3, 11-9 nella finale del 1927. Gli spalti, che potevano contenere pi\u00f9 di 5000 spettatori, erano pieni. Dopo quattro ore di gioco, Tilden si port\u00f2 sul 9-8 e 40 a 15 nel quinto set. Lacoste ebbe la meglio nel punto successivo. Nel secondo punto Tilden credette di aver realizzato un ace, ma il guardalinee, Henri Cochet, grid\u00f2 \"Fuori!\". Tilden perse la partita con un doppio fallo due giochi pi\u00f9 tardi.\nNel 1928, Cochet batt\u00e9 di nuovo Lacoste. Nella successiva edizione, Ren\u00e9 Lacoste batt\u00e9 Jean Borotra ponendo fine alla serie di vittorie di Cochet. L'edizione del 1930 fu segnata dal ritorno di Bill Tilden che in finale perse questa volta contro Cochet, alla sua quarta vittoria. Nel 1931, Jean Borotra vinse il suo ultimo titolo del Grande Slam da singolarista (e primo titolo dei campionati di Francia dopo che erano divenuti internazionali) contro Christian Boussus. Nel 1932 Henri Cochet vinse la sua quinta e ultima edizione da dilettante contro l'italiano Giorgio De Stefani. Nel 1933, l'australiano Jack Crawford divent\u00f2 il primo straniero a vincere gli Internazionali di Francia battendo il francese Henri Cochet.\nLe nuove campionesse: Wills, Scriven, Sperling e Mathieu.\nNella prima edizione femminile degli Internazionali di Francia nel 1925, Suzanne Lenglen continu\u00f2 il suo dominio del tennis mondiale. Nella finale vinse contro Kathleen McKane in 2 set per 6-1, 6-2 diventando la prima vincitrice degli Internazionali di Francia. La successiva edizione fu leggermente diversa, Lenglen domin\u00f2 il torneo fino all'ultima grande vittoria per 6-1, 6-0 contro Maria Kendall Browne. Nel 1927, Cornelia Bouman divenne la prima straniera a vincere il torneo sin dal suo inizio nel 1897. In finale sconfisse un'altra straniera Irene Peacock, col punteggio di 6-2, 6-4. La pi\u00f9 grande giocatrice del torneo nella fine degli anni venti fu senza dubbio Helen Wills. Fu la prima a vincere tre edizioni consecutive del torneo. La serie cominci\u00f2 nel 1928 con la vittoria in finale contro Eileen Bennett. L'anno successivo, sconfisse la francese Mathieu Simone, che aveva raggiunto la prima delle sue otto finali del singolare femminile del torneo.\nNel 1930 Helen Wills ebbe la sua terza consacrazione consecutiva contro Hull Helen Jacobs. Nell'edizione del 1931 fin\u00ec la sua serie di vittorie consecutive, cos\u00ec Cilly Aussem ne approfitt\u00f2 battendo in finale Betty Nuthall. Helen Wills vinse il quarto e ultimo torneo nel 1932, dopo aver vinto contro Simonne Mathieu, che perse la sua seconda finale. Mathieu fallir\u00e0 di nuovo la finale l'anno successivo contro Margaret Scriven che vinse il torneo di nuovo nel 1934. Hilde Sperling Krahwinkel vinse tra il 1936 e il 1938 battendo per tre volte consecutive in finale Simonne Mathieu. Mathieu, dopo aver perso sei finali (1929, 1932, 1933, 1935, 1936 e 1937), raggiunse la finale per la settima volta nel 1938 dove vinse contro Nelly Adamson Landry.\nIn quello stesso anno, realizz\u00f2 una tripletta storica vincendo anche il doppio femminile e doppio misto. Simonne Mathieu vinse ancora nel 1939 contro Jadwiga J\u0119drzejowska in quella che sarebbe stata l'ultima finale prima della pausa imposta dalla Seconda guerra mondiale. Tra il 1933 e il 1939, Simonne Mathieu vinse il torneo per sei volte nel doppio femminile, mancando la vittoria solo nel 1935. Nel 1934 e 1935, vinse il torneo con Elizabeth Ryan, che trionfer\u00e0 altre due volte nel doppio femminile del torneo del Roland Garros. Nel 1936, 1937 e 1938, vinse con Billie Yorke. Nel 1937 e il 1938, vinse il torneo di doppio misto con Yvon Petra e Dragutin Mitic. Nel corso della sua ultima vittoria nella competizione nel 1939, la sua partner era Jadwiga J\u0119drzejowska, che era stata la finalista del singolare. La coppa data alle vincitrici del doppio femminile oggi porta il nome di Simonne Mathieu.\nPrima della Seconda Guerra Mondiale.\nDopo il dominio dei quattro moschettieri, Gottfried von Cramm domin\u00f2 sulla terra rossa del Roland Garros. Il tedesco batt\u00e9 in cinque set Jack Crawford nel 1934. In finale l'anno successivo, cedette a Fred Perry prima di batterlo nel 1936. Dopo la doppia vittoria di Gottfried von Cramm, Henner Henkel vinse nel 1937 il primo e unico trofeo contro Bunny Austin. Nel 1938 Donald Budge divenne il primo giocatore a realizzare il Grande Slam. Questo richiese la vittoria a Parigi contro Roderick Menzel nella terza finale tedesca in tre edizioni. L'ultima edizione prima della guerra, sar\u00e0 vinta dall'americano William McNeill che ebbe la meglio sul connazionale Bobby Riggs.\nDalla Seconda Guerra Mondiale all'Era Open.\nTorneo durante la guerra.\nDurante la guerra, il torneo conobbe uno dei capitoli pi\u00f9 bui della sua storia. Lo stadio fu requisito dal regime di Vichy, e divenne uno dei tre centri di Parigi per la detenzione degli oppositori, insieme con la Prison de la sant\u00e9 e il V\u00e9l d'Hiv. Nel 1941 gli Internazionali di Francia furono chiamati torneo di Francia. Solo i francesi poterono partecipare a questi tornei. Il francese Bernard Destremau vinse il torneo nel 1941 e 1942 prima di andare a combattere al fronte. Di ritorno dalla guerra, Yvon Petra riusc\u00ec a vincere dal 1943 al 1945. Questi cinque eventi sono stati dimenticati.\nIl Dopoguerra e le vittorie americane.\nIl torneo ritorn\u00f2 ufficialmente nel 1946. Non vi fu una significativa partecipazione straniera in queste prime edizioni del dopoguerra. Jack Kramer, Dinny Pails e Geoff Brown stavano preparando la finale di Coppa Davis. Contro ogni pronostico vinse Marcel Bernard. Nelle finale, Jaroslav Drobn\u00fd si era rapidamente portato due set a zero, ma il francese ribalt\u00f2 la situazione, prevalendo infine per 3-6, 2-6, 6-1, 6-4, 6-3. Gi\u00e0 vincitore del doppio maschile con Jean Borotra nel 1936, egli non vinse solo il torneo di singolare, ma anche il doppio con l'amico e socio Yvon Petra. Marcel Bernard vinse il doppio misto nel 1935 e nel 1936 con Billie Yorke Lolette Payot. L'ungherese J\u00f3zsef Asb\u00f3th vinse il torneo nel 1947, battendo il sudafricano Eric Sturgess. Successivamente gli americani cominciarono a dominare la concorrenza. Poco dopo la seconda guerra mondiale i migliori tennisti americani si recarono in Europa. Nel 1948, l'americano Frank Parker fu incoronato vincitore. Gi\u00e0 finalista nel 1946, Jaroslav Drobn\u00fd dovette cedere a Frank Parker che vinse anche l'edizione successiva, battendo il suo connazionale Budge Patty. Finalista l'anno precedente, Budge Patty vinse il torneo nel 1950 dopo una battaglia di cinque set contro Jaroslav Drobn\u00fd, che perse la sua terza finale.\nDrobn\u00fd vinse la finale del 1951, terminando la sua serie negativa di finali perse battendo Erik Sturgess, gi\u00e0 finalista nel 1947. Jaroslav Drobn\u00fd vinse il titolo per la 2\u00aa volta nel 1952, battendo l'australiano Frank Sedgman. Ken Rosewall, vinse il torneo amatoriale del 1953 prima di vincere il torneo professionale contro l'americano Vic Seixas. Nel 1954 e nel 1955 vinse Tony Trabert. La prima volta contro l'americano Arthur Larsen poi contro Sven Davidson, il primo di una lunga lista di svedesi che hanno raggiunto la finale, con il punteggio di 2-6, 6-1, 6-4, 6-2. Sven Davidson perse nuovamente in finale nel 1956 contro Lew Hoad. Il 2 volte finalista Sven Davidson fu incoronato vincitore nel 1957, sconfiggendo l'americano Herbert Flam, finalista del 1950. Il dominio australiano non decoll\u00f2 alla fine del 1950, nonostante ci\u00f2 l'australiano Mervyn Rose batt\u00e9 in finale il cileno Luis Ayala nel 1958. Nicola Pietrangeli vinse il torneo due volte nel 1959 e nel 1960 contro Ian Vermaak e Luis Ayala. Pietrangeli raggiunse la finale anche nel 1961 ma perse contro Manuel Santana.\nAnche il torneo femminile riprese nel 1946. Per la prima edizione femminile del Dopoguerra, due americane raggiunsero la finale. Margaret Osborne sconfisse Pauline Betz: il punteggio in finale fu di 1-6, 8-6, 7-5 e cos\u00ec la Osborne divenne la seconda americana dopo Helen Wills a vincere gli Internazionali di Francia. Nel 1947, la conclusione fu la stessa: le americane dominarono la competizione. Patricia Canning Todd sconfisse Doris Hart. La francese Nelly Adamson Landry raggiunse la prima vittoria francese nel torneo di singolare femminile del dopoguerra. Gi\u00e0 finalista nel 1938, prima della guerra, elimin\u00f2 la sua ultima avversaria Shirley Fry Irvin dieci anni pi\u00f9 tardi. Nelly Adamson Landry raggiunse la finale nel 1949 e sconfisse la vincitrice della prima edizione del dopoguerra Margaret Osborne. La statunitense domin\u00f2 la francese in due set. Le quattro finali seguenti videro sempre opporsi 2 americane. Doris Hart raggiunse la finale quattro volte consecutive nel 1950, 1951, 1952 e 1953 e sconfisse Patricia Canning Todd nel 1950 e poi Shirley Fry Irvin. La finale 1952 fu la rivincita della finale dell'anno precedente, anche questa volta vinse Doris Hart, privando Shirley Fry del suo secondo trionfo consecutivo a Porte d'Auteuil.\nNel 1953, Doris Hart si oppose su Maureen Connolly.La Connolly sconfisse Doris Hart. Nella finale del 1954 col punteggio di 6-4, 6-1 si impose sulla francese Ginette Bucaille. Nel 1955, la britannica Angela Mortimer pose fine alla striscia di sei vittorie consecutive americane. Dopo aver perso il primo set 6-2, si sbarazz\u00f2 dell'americana Dorothy Head vincendo i successivi due set col punteggio molto risicato di 7-5, 10-8. Vincitrice anche nel 1955, Mortimer arriv\u00f2 nella finale l'anno successivo, ma non riusc\u00ec ad essere al massimo della sua condizione e cedette a Althea Gibson. Shirley Bloomer Brasher trionf\u00f2 sulla terra rossa di Parigi nel 1957. Dorothy Head Knode perse in finale e non riusc\u00ec ad arrivare in finale dopo il 1955. La britannica Shirley Bloomer Brasher arriv\u00f2 in finale di nuovo nel 1958 per difendere il suo titolo, ma cedette dopo un match di tre set all'ungherese Zsuzsa K\u00f6rm\u00f6czy, che non riusc\u00ec a difendere il suo titolo l'anno successivo perch\u00e9 fu battuta da Christine Truman. Nel 1960 e nel 1961 la messicana Yola Ram\u00edrez Ochoa raggiunse la finale, ma in entrambe le volte fu sconfitta, prima dalla statunitense Darlene Hard e poi dalla britannica Ann Haydon Jones.\nIl decennio australiano.\nDopo le vittorie di Nicola Pietrangeli (1959, 1960) e Manuel Santana (1961) che segu\u00ec a quella di Mervyn Rose, gli anni sessanta furono dominati dagli australiani. L'Australia, che era gi\u00e0 stata alla ribalta nel 1956 con l'incoronazione di Lew Hoad, divenne la prima nazione al mondo nel tennis.\nNel 1962, Rod Laver realizz\u00f2 una prodezza: vincere ogni torneo del Grande Slam. Questa impresa pass\u00f2 attraverso la vittoria al Roland Garros dove sconfisse il suo connazionale Roy Emerson; quest'ultimo si port\u00f2 subito a condurre per due set a zero (6-3, 6-2), ma Laver vinse il terzo set per 6-3, il combattuto quarto per 9-7 e si aggiudic\u00f2 il quinto e la partita con un 6-2 finale. Ad Emerson and\u00f2 meglio l'anno successivo, quando batt\u00e9 in finale il francese Pierre Darmon. Nel 1964 nessun australiano raggiunse la finale, perch\u00e9 arrivarono in fondo alla competizione i gi\u00e0 vincitori Manuel Santana e Nicola Pietrangeli, dove prevalse il primo.\nTra il 1965 e il 1969, cinque australiani diversi vinsero il torneo, e in 4 occasioni su 5 contro un altro australiano. Questo dominio divenne evidente nel 1965, quando l'australiano Fred Stolle sconfisse il connazionale Tony Roche. Roche vinse il torneo l'anno successivo contro l'ungherese Istvan Guly\u00e0s in tre set. Roy Emerson vinse il suo secondo titolo nel 1967 contro Tony Roche, che perse nuovamente la finale. Nell'ultima edizione riservata ai dilettanti, il vincitore, Emerson, ottenne un buono del valore di 900 franchi con il quale apr\u00ec un negozio. Nel 1968, Ken Rosewall vinse il primo titolo Open. Vincitore in numerose occasioni nei tornei professionali, si dimostr\u00f2 uno dei migliori, se non il migliore giocatore sul rosso. Batt\u00e9 Rod Laver e intasc\u00f2 un assegno di 100000 franchi. Laver, sconfitto nel 1968, mostr\u00f2 anche che lui di essere un campione e si vendic\u00f2 contro il suo rivale Rosewall nell'edizione successiva.\nNel torneo femminile, come negli uomini, dominarono le australiane. Nel 1962, Margaret Smith Court vinse il suo primo torneo contro Lesley Bowrey, anch'essa australiana, battendola in tre set. A sua volta, Lesley Bowrey vinse il suo primo trofeo nella finale contro Ann Haydon Jones, finalista del 1961. Nel 1964, Maria Bueno fu sconfitta da Margaret Smith Court, che raggiunse la sua seconda vittoria al Roland Garros. Nel 1965, Lesley Bowrey batt\u00e9 Margaret Smith Court. Bowrey vinse la sua seconda e ultima volta nel torneo parigino dello Slam. Ann Haydon Jones batt\u00e9 Nancy Richey nel 1966. la francese Fran\u00e7oise D\u00fcrr batt\u00e9 Lesley Bowrey, due volte vincitrice, nell'ultima edizione del torneo riservata ai dilettanti.\nMolti giocatori, ufficialmente dichiarati professionisti, non hanno potuto partecipare al torneo in quanto, prima dell'inizio dell'era open, il torneo era riservato ai dilettanti. Tra i giocatori professionisti a cui non \u00e8 stato permesso di competere al torneo ci sono, in ordine cronologico, Karel Ko\u017eeluh, Bill Tilden (dal 1931), Hans N\u00fcsslein, Henri Cochet (dal 1933) Ellsworth Vines (dal 1934), Fred Perry (dal 1937), Donald Budge, (dal 1939), Bobby Riggs e Frank Kovacs (dal 1942), Jack Kramer (dal 1948), Pancho Segura (dal 1948), Frank Parker (dal 1950), Pancho Gonzales (dal 1950), Frank Sedgman (dal 1953) Tony Trabert (dal 1956), Ken Rosewall (dal 1957), Lew Hoad (da 1958), Andr\u00e9s Gimeno (dal 1961), Rod Laver (dal 1963).\nPer i professionisti era stato organizzato il French Pro Championship: dal 1930 al 1968 si sono svolte 21 edizioni. Il primo a vincere nel 1930 fu Karel Ko\u017eeluh. Bill Tilden, Henri Cochet, Don Budge e Hans N\u00fcsslein sono stati tra i vincitori prima della guerra. Dopo la guerra, Tony Trabert vinse nel 1956 e nel 1959 e sar\u00e0 l'unico non australiano a vincere il torneo professionale del dopoguerra. Mentre gli australiani dominavano il torneo amatoriale, Ken Rosewall vinse il torneo dal 1958 al 1966, tranne che nel 1959. Rod Laver, sconfitto da Rosewall nelle edizioni del 1963, 1964, 1965 e 1966, vinse le ultime due edizioni del torneo nel 1967 e 1968 prima della creazione del torneo \"Open\".\nL'era Open.\nGli Internazionali diventano Open.\nTutte le edizioni dal 1891 al 1967 furono gestite dalla \"F\u00e9d\u00e9ration fran\u00e7aise de tennis\", e i giocatori professionisti non erano ammessi perch\u00e9 considerati dei traditori dello spirito dello sport. Allo stesso tempo questi organizzavano propri tornei professionisti come ad esempio il French Pro Championship, che si disput\u00f2 dal 1930 al 1968. Dopo la decisione di aprire ai tennisti professionisti il torneo di Parigi anche il Torneo di Wimbledon fece lo stesso. Questo diede inizio all'era open.\nNel 1968, la FFT organizz\u00f2 la prima edizione degli Open di Francia, vale a dire, un torneo aperto sia ai dilettanti, che ai professionisti. il Roland Garros fu il primo dei quattro tornei del Grande Slam a diventare \"open\".\nPer la prima edizione dell'Open di Francia, fu stanziato un montepremi totale di 100.000 franchi, mentre il montepremi complessivo dell'anno precedente non era superiore a 300.000 franchi svizzeri. L'edizione del 1968 fu segnata anche dagli avvenimenti sociali e politici del maggio di quell'anno che successero in Francia. Nonostante la violenza che si era diffusa nel quartiere latino Il comitato organizzatore decise di disputare lo stesso il torneo. Gli avvenimenti del '68 e la mancanza di mezzi di trasporto scoraggi\u00f2 i giocatori stranieri a venire a giocare nella capitale francese. Ci furono 31 teste di serie nel primo turno e tre giocatori preferirono andare a casa nel secondo turno. La finale si svolse il 10 giugno tra Ken Rosewall e Rod Laver. I due australiani si contesero il trofeo nel campo centrale. Rosewall vinse la finale in quattro set, e vinse anche il torneo di doppio maschile in coppia con Fred Stolle. Tra le donne, Nancy Richey vinse il torneo di singolare dopo aver battuto in finale Ann Haydon Jones. Il primo Roland Garros \"aperto\" fu un successo per gli organizzatori del torneo. Con 120.000 spettatori, il torneo incass\u00f2 900.000 franchi di proventi, tre volte in pi\u00f9 rispetto all'anno precedente.\nL'anno seguente Laver vinse il suo secondo titolo contro Rosewall. Nel 1969 Laver vinse il suo secondo Grande Slam. Nel 1970, Jan Kode\u0161 pose fine alle vittorie australiane vincendo la coppa moschettieri dopo aver battuto in finale lo jugoslavo \u017deljko Franulovi\u0107. I giocatori provenienti dal Europa dell'Est andarono molto avanti nel torneo. Nel 1971 Kode\u0161 vinse per la seconda consecutiva contro il rumeno Ilie N\u0103stase. Nel 1972, Andr\u00e9s Gimeno batt\u00e9 il francese Patrick Proisy. Nel 1973, Ilie N\u0103stase vinse il torneo del Roland Garros, battendo Nikki Pilic e divenne il numero uno del mondo della classifica ATP.\nLa prima edizione femminile dell'era open fu vinta dalla statunitense Nancy Richey contro Ann Haydon Jones. L'australiana Margaret Court segn\u00f2 la storia del Roland Garros vincendo il torneo nuovamente per altre due volte nel 1969 e 1970 contro Ann Haydon Jones e Helga Masthoff. Due australiane raggiunsero la finale del Roland Garros nel 1971. Evonne Goolagong Cawley sconfisse Helen Gourlay Cawley vincendo il suo primo titolo. L'americana Billie Jean King batt\u00e9 Evonne Goolagong nel 1972. Il 21 maggio 1973 Margaret Smith Court vinse per l'ultima volta il singolare femminile del torneo contro la statunitense Chris Evert.\nLa supremazia svedese.\nLa supremazia svedese ebbe inizio nel 1974 quando Bj\u00f6rn Borg vinse il suo primo titolo del Grande Slam al Roland Garros. A 18 anni sconfisse in finale lo spagnolo Manuel Orantes in cinque set col punteggio di 2-6, 6-7, 6-0, 6-1, 6-1. Questo diede inizio all'era svedese. Borg vinse di nuovo l'anno successivo dopo aver battuto in finale l'argentino Guillermo Vilas. Nel 1976 Borg, dopo aver battuto il francese Fran\u00e7ois Jauffret 10-8 nel quinto set negli ottavi, perse nei quarti di finale contro il futuro vincitore del torneo, Adriano Panatta. Panatta fu l'unico atleta a sconfiggere Borg al Roland Garros (anche alla sua prima apparizione parigina, nel 1973, lo svedese era stato battuto dall'italiano negli ottavi). Panatta vinse il titolo battendo in finale Harold Solomon, che aveva sconfitto Ra\u00fal Ram\u00edrez e Guillermo Vilas. Questa vittoria \u00e8 l'unica ottenuta da un tennista italiano al Roland Garros nell'era Open in campo maschile. Nel 1977, Guillermo Vilas batt\u00e9 l'americano Brian Gottfried, lasciandogli solo tre game, nella vittoria pi\u00f9 netta in una finale del Roland Garros nell'era Open.\nNel 1978, in occasione del cinquantesimo anniversario della fondazione dello Stade Roland Garros, fu organizzata una cerimonia per celebrare i giocatori che avevano fatto la storia del torneo. Bj\u00f6rn Borg conquist\u00f2 per la terza volta la Coppa dei Moschettieri, consegnatagli da Henri Cochet, senza perdere un set, replicando i successi nel 1979, nel 1980, nuovamente senza perdere un set e nel 1981. Quattro titoli consecutivi che hanno fatto di Borg una leggenda del Roland Garros.\nNel 1982 un altro svedese fu consacrato dalla terra di Parigi: Mats Wilander. In semifinale, nonostante l'arbitro gli avesse attribuito il punto della vittoria, scelse incredibilmente di rigiocare il match-ball. Qualificatosi per la finale, batt\u00e9 Guillermo Vilas, che perse tre delle quattro finali che aveva giocato in otto anni. All'et\u00e0 di 17 anni e 9 mesi, Wilander domin\u00f2 l'argentino 1-6, 7-6, 6-0, 6-4, vincendo il suo primo titolo importante della carriera.\nNella successiva edizione, Mats Wilander raggiunse la finale, confermando il suo talento. Il francese Yannick Noah dopo aver sconfitto Ivan Lendl nei quarti di finale e aver dominato in semifinale contro Christophe Roger-Vasselin raggiunse la finale contro Wilander. La finale si gioc\u00f2 il 5 giugno 1983 davanti a 18000 persone. Noah vinse contro Wilander, l'incontro si concluse al tie-break. Lo svedese dopo aver salvato un match point sul 6-2 capitol\u00f2 nel tie-break a causa di un servizio troppo lungo. Noah divenne il primo giocatore di colore a vincere il torneo e l'ultimo vincitore francese del torneo. Durante la competizione, Yannick Noah adott\u00f2 un gioco molto offensivo, diventando uno degli ultimi attaccanti vincitori del Roland Garros. Marcel Bernard gli consegn\u00f2 la coppa dei moschettieri. Noah fu anche l'ultimo giocatore ad aver vinto con racchette di legno, abbandonate a partire dall'anno successivo.\nNel 1984 Ivan Lendl, finalista dell'edizione del 1981, vinse il suo primo torneo del Grande Slam, battendo John McEnroe, rimontando uno svantaggio di due set. Davanti al presidente della repubblica francese Fran\u00e7ois Mitterrand, Lendl sconfisse il tennista americano per 3-6, 2-6, 6-4, 7-5, 7-5 privandolo dell'unico titolo del Grande Slam mancante al suo palmar\u00e8s. La finale del 1984 fu anche l'unica finale senza giocatori svedesi dal 1978. Nel doppio, vinsero il torneo Noah e Leconte.\nL'edizione del 1985 fu segnata dal ritorno al successo di Mats Wilander, che vinse contro il campione in carica Ivan Lendl. Jimmy Connors fu sconfitto quattro volte in semifinale tra il 1982 e il 1985. Lendl vinse il suo secondo Roland Garros l'anno successivo. Mikael Pernfors non riusc\u00ec a battere il ceco perdendo solo in finale. Ivan Lendl riusc\u00ec a vincere il suo terzo torneo del Grande Slam al Roland Garros nel 1987. In finale, comp\u00ec la sua vendetta contro Mats Wilander. Come Lendl, Wilander vinse il suo terzo Roland Garros nel 1988, sconfiggendo l'ultimo finalista francese Henri Leconte. Nel 1989, Michael Chang vinse il suo unico titolo Slam, dopo aver battuto in finale un altro svedese, Stefan Edberg. Con la sua vittoria Chang dest\u00f2 molta sorpresa in quanto unico americano di origini cinesi a vincere un torneo dello Slam. Dopo Borg, Wilander e Pernfors, Edberg fu il quarto e ultimo svedese a raggiungere la finale al Roland Garros in 15 anni. Perse in finale contro Chang, che entr\u00f2 nella storia del torneo dopo aver battuto negli ottavi di finale il tre volte vincitore Ivan Lendl e diventando il pi\u00f9 giovane vincitore del torneo all'et\u00e0 di 17 anni e tre mesi.\nTra la prima vittoria di Bj\u00f6rn Borg nel 1974 e la finale di Stefan Edberg nel 1989, gli svedesi vinsero nove edizioni su sedici. La vittoria di Wilander nel 1988 rimane l'ultima vittoria svedese al Roland Garros. Un altro svedese, Robin S\u00f6derling, raggiunse la finale in due occasioni, nel 2009 e nel 2010, perdendo rispettivamente contro Roger Federer e Rafael Nadal. S\u00f6derling \u00e8 inoltre uno dei due giocatori (l'altro \u00e8 \u0110okovi\u0107) ad aver battuto al Roland Garros Rafael Nadal, 13 volte vincitore del torneo.\nIl dominio di Chris Evert e la rivalit\u00e0 con Martina Navr\u00e1tilov\u00e1.\nChris Evert fu finalista per la prima volta nel 1973, quando perse contro Margaret Court, che vinse il suo ultimo titolo al Roland Garros. Nel 1974, Chris Evert vinse per la seconda volta dopo aver battuto in finale Ol'ga Morozova. La prima finale tra Chris Evert e Martina Navr\u00e1tilov\u00e1 ebbe luogo il 2 giugno 1975. Dopo aver perso il primo set, Chris Evert prevalse 2-6, 6-2, 6-1. Mima Jau\u0161ovec vinse il torneo nel 1977 contro Floren\u021ba Mihai portando a casa la somma di 35000 franchi, prima di essere ancora finalista l'anno successivo dove perse 6-2, 6-2 contro Virginia Ruzici. Chris Evert ritorn\u00f2 al vertice nel 1979. Domin\u00f2 largamente Wendy Turnbull, prima di ripetere la sua performance nell'edizione successiva contro Virginia Ruzici. Il 24 maggio 1982, Martina Navr\u00e1tilov\u00e1, finalista sfortunata nel 1975, vinse il suo primo Roland Garros, battendo Andrea Jaeger.\nLa Evert vinse il torneo di nuovo nel 1983. Il secondo duello tra la Evert e la Navr\u00e1tilov\u00e1 si gioc\u00f2 il 28 maggio 1984. La prima vinse l'incontro e il torneo. Nel 1985, Chris Evert domin\u00f2 ancora la sua rivale, che per\u00f2 aveva vinto l'anno precedente. Martina Navr\u00e1tilov\u00e1, dopo aver perso tre finali contro Chris Evert, perse la quarta nel 1987 contro la tedesca Steffi Graf. Quest'ultima prevalse in tre set e intasc\u00f2 un assegno di 1085000 franchi.\nChris Evert detiene il record di sette vittorie. Tuttavia, non partecip\u00f2 al Roland Garros tre anni (dal 1976 al 1978) a causa della sua partecipazione al campionato nazionale statunitense.\nDagli anni novanta ad oggi.\nAttualmente \u00e8 stata raggiunta una parit\u00e0 anche nel montepremi dell'evento maschile e femminile. Tra le finali pi\u00f9 belle giocate a Parigi si ricordano le vittorie di Ivan Lendl nel 1984 su John McEnroe (7-5 al 5\u00ba set); l'impresa storica di Michael Chang su Stefan Edberg nel 1989 (ancora al 5\u00ba set); le due vittorie consecutive di Jim Courier (1991 e 1992), la prima delle quali contro Andr\u00e8 Agassi in una splendida finale al quinto set e la vittoria di Sergi Bruguera nel 1993 contro lo stesso Courier, ancora al 5\u00ba set.\nTorneo maschile negli anni novanta.\nNel 1990, Andr\u00e9s G\u00f3mez divenne il primo ecuadoriano a vincere il torneo battendo Andre Agassi che perder\u00e0 ancora una volta contro il suo connazionale Jim Courier nel 1991. Courier conferm\u00f2 il suo successo nel 1992 con un secondo trionfo. Courier manc\u00f2 il terzo successo consecutivo nel 1993, contro Sergi Bruguera che si riconfermer\u00e0 campione anche l'anno successivo. Nel 1995, Michael Chang raggiunse la finale per la seconda volta sulla terra rossa di Parigi, dopo la sua vittoria nel 1989, ma perse contro l'austriaco Thomas Muster. Nel 1996, Evgenij Kafel'nikov divenne il primo russo a vincere il Roland Garros. Questi si impose anche nel doppio maschile diventando cos\u00ec l'ultimo tennista a realizzare una doppietta in un torneo dello Slam.\nNell'edizione del 1997 ci fu la rivelazione del brasiliano Gustavo Kuerten agli occhi del pubblico parigino. Anche se non era testa di serie e 66\u00b0 nella classifica ATP, \"Guga\" sconfisse in finale il due volte vincitore Sergi Bruguera. Nel 1998, si disput\u00f2 una finale tra due spagnoli Carlos Moy\u00e1 e \u00c0lex Corretja, dove prevalse il primo 6-3, 7-5, 6-3. Nel 1999, mentre la moglie Steffi Graf vinceva il torneo femminile, Andre Agassi, dopo aver fallito il successo nel 1990 e nel 1991, vinse lo Slam sulla terra rossa, ribaltando una brutta prestazione nei primi 2 set contro l'ucraino Andrij Medvedev e vincendo 1-6, 2-6, 6-4, 6-3, 6-4. Nel 2000 e nel 2001 vinse ancora il torneo Gustavo Kuerten.\nLa finale dell'edizione del 2002 fu di nuovo tra due giocatori spagnoli: Albert Costa vinse contro Juan Carlos Ferrero, che non fall\u00ec la conquista del titolo contro Martin Verkerk l'anno successivo. Ferrero vinse contro il servizio potente dell'olandese. Nel 2004, gli argentini Gast\u00f3n Gaudio e Guillermo Coria si contesero il titolo in una finale molto dura che si concluse con il punteggio di 0-6, 3-6, 6-4, 6-1, 8-6 a favore di Gaudio.\nIl dominio di Nadal, le prime vittorie di Federer e \u0110jokovic e la sorpresa Wawrinka.\nRafael Nadal disput\u00f2 per la prima volta il Roland Garros nel 2005. Alla sua prima apparizione, vinse il titolo contro l'argentino Mariano Puerta per 6-7, 6-3, 6-1, 7-5. Nel 2006, nel 2007 e nel 2008, Rafael Nadal sconfisse sempre in finale il numero uno del mondo Roger Federer, che gi\u00e0 nel 2005 aveva eliminato in semifinale, aggiudicandosi il titolo per quattro volte consecutive, ed eguagliando il record di Bj\u00f6rn Borg. Nel 2009, tuttavia, Federer riusc\u00ec a vincere l'unico titolo del Grande Slam che gli mancava. Sconfisse infatti in finale la sorpresa del torneo, lo svedese Robin S\u00f6derling, che aveva sconfitto Nadal nel quarto turno, ponendo fine alla serie di 31 vittorie consecutive dello spagnolo. L'anno successivo, la situazione si ripet\u00e9 a parti invertite: Federer fu eliminato da Soderling ai quarti di finale, e Nadal sconfisse lo svedese in finale in un match a senso unico terminato 6-4, 6-2, 6-4. Lo spagnolo si riprese la Coppa dei Moschettieri, aggiudicandosi il suo quinto titolo parigino.\nNel 2011 Rafa Nadal ottiene il sesto successo al Roland Garros, il decimo in un torneo dello Slam, aggiudicandosi in finale la sfida contro Federer per 7-5, 7-6 (3), 5-7, 6-1 e confermandosi il n.1 del ranking mondiale. Nel 2012 Rafael Nadal vince il suo settimo Roland Garros, l'undicesimo in un torneo dello Slam, aggiudicandosi la sfida contro Novak \u0110okovi\u0107 per 6-4, 6-3, 2-6, 7-5. Nel 2013 supera il suo stesso record, vincendo l'ottavo Roland Garros, superando in finale il connazionale David Ferrer per 6-3, 6-2, 6-3; non solo \u00e8 l'unico giocatore ad aver vinto 8 volte il Roland Garros, ma anche l'unico ad aver vinto 8 volte lo stesso Slam, superando Roger Federer e Pete Sampras entrambi fermi a 7 Wimbledon. Nel 2014 la storia non cambia e Nadal conquista il nono titolo parigino, su \u0110okovi\u0107 come due anni prima, e portando a trentacinque la serie di match vinti consecutivamente.\nIl torneo, e con esso il Career Grand Slam, rimane un sogno per \u0110okovi\u0107 anche nel 2015, sebbene avesse il vantaggio dei pronostici e fosse il numero uno in classifica ATP: dopo essere riuscito a battere Nadal in tre set ai quarti di finale (seconda sconfitta su 70 partite per lo spagnolo nel torneo), il serbo si deve arrendere in finale ad un brillante Wawrinka, che si impone con il suo potente rovescio con un 4-6, 6-4, 6-3, 6-4. L'anno seguente il serbo riesce finalmente a conquistare il torneo, superando in finale Andy Murray per 3-6, 6-1, 6-2, 6-4 e conquistando oltre al Career Grand Slam anche il \"Novak Slam\" avendo conquistato tutti e quattro i titoli tra 2015 e 2016. L'11 giugno 2017, poi, Nadal supera un ulteriore volta il suo record, vincendo il torneo per la decima volta battendo Wawrinka per 6-2, 6-3 e 6-1. Ripete il successo anche nel 2018, sconfiggendo Dominic Thiem in tre set, portando cos\u00ec a undici il conto dei trofei parigini alzati in carriera. Nel 2019 si ha nuovamente una finale tra Nadal e Thiem, ed \u00e8 nuovamente il maiorchino ad avere la meglio per 6-3, 5-7, 6-1, 6-1. Il maiorchino vince anche nel 2020, superando \u0110okovi\u0107 col punteggio di 6-0, 6-2, 7-5. Con la vittoria in finale il maiorchino raggiunge quota venti slam in carriera, le 100 vittorie nel torneo (su 102 partite disputate) ed il quarto Roland Garros consecutivo. Nel 2021 Nadal era ancora il principale favorito ma fu battuto da \u0110okovi\u0107 in semifinale; il serbo vinse il torneo sconfiggendo in finale il greco Tsitsipas.\nTorneo femminile dopo gli anni ottanta.\nLe rivalit\u00e0 tra Steffi Graf e Monica Seles.\nIl 23 maggio 1988, la tedesca Steffi Graf entr\u00f2 nella storia del torneo vincendolo per la seconda volta consecutiva e infliggendo una \"ruota di bicicletta\" a Nata\u0161a Zvereva, che fu sconfitta con un doppio 6-0, 6-0 in una finale durata 32 minuti: la pi\u00f9 breve di un torneo dello Slam di sempre. L'anno successivo, la Graf fall\u00ec la riconferma del titolo perch\u00e9 sconfitta in finale da Arantxa S\u00e1nchez. Nel 1990 Monica Seles sconfisse Steffi Graf, che aveva raggiunto la sua quarta finale consecutiva, aggiudicandosi cos\u00ec il suo primo titolo del Grande Slam. Nel 1991, la Seles sconfisse Arantxa S\u00e1nchez raggiungendo il piccolo slam. Il 25 maggio 1992, Monica Seles incontr\u00f2 nuovamente Steffi Graf. La Seles aveva gi\u00e0 vinto l'Australian Open e sognava di realizzare il Grande Slam. Dopo aver vinto il primo set 6-2, perse il secondo 3-6. Infine, la Seles vinse il terzo set 10-8, ma non riusc\u00ec nell'impresa perch\u00e9 perse la finale di Wimbledon, contro Steffi Graf, nonostante poi vinse a Flushing Meadows. Dopo essere stata accoltellata ad Amburgo nell'aprile 1993, Monica Seles fin\u00ec la sua carriera prima del Roland Garros successivo. Steffi Graf perse cos\u00ec la sua pi\u00f9 grande rivale.\nNel 1993 la Graf sconfisse Mary Joe Fern\u00e1ndez ottenendo la sua quarta vittoria. Nel 1994, Mary Pierce raggiunse la finale del torneo, diventando la prima donna francese nell'era Open a raggiungere la finale, ma perse contro la spagnola Arantxa S\u00e1nchez in tre set. Steffi Graf e Arantxa S\u00e1nchez si affrontarono due anni dopo la loro prima sfida. Vinse Steffi Graf in tre set. Nel 1997, la croata Iva Majoli batt\u00e9 la favorita Martina Hingis in 2 set col punteggio di 6\u20134, 6\u20132. Nel 1998, dieci anni dopo la sua prima vittoria a Porte d'Auteuil, Arantxa S\u00e1nchez vinse per la terza volta il torneo battendo Monica Seles. Monica Seles ritornata nel circuito, senza alcuna preparazione e vestita di nero, si esib\u00ec nella sua ultima impresa in un torneo dello Slam. Il 24 maggio 1999, Steffi Graf vinse il suo 6\u00ba e ultimo titolo al Roland Garros, dodici anni dopo la prima vittoria, contro Martina Hingis riuscendo ancora una volta a vincere la Coupe Suzanne Lenglen.\nLe vittorie di Justine Henin e le finali tra connazionali.\nLa Hingis, come molti altri grandi giocatori, non \u00e8 riuscita mai a vincere il Roland Garros nonostante avesse dominato il tennis mondiale e vinto gli altri tre tornei del Grande Slam. Il 29 maggio 2000, per l'ultima edizione del ventesimo secolo, Mary Pierce diede alla Francia il suo primo titolo nel torneo parigino del singolare femminile nell'era open battendo Conchita Mart\u00ednez col punteggio di 6-2, 7-5. Nel 2001, l'americana Jennifer Capriati sconfisse in finale la belga Kim Clijsters. La Capriati vinse 12-10 nel terzo set dopo aver perso il primo 1-6. La finale del 2002 fu la prima tra due sorelle. Serena Williams e Venus Williams si scontrarono e la prima prevalse 7-5, 6-3. Nel 2003 ci fu una finale tutta belga tra Justine Henin e Kim Clijsters. Henin vinse il suo primo torneo al Roland Garros. Dopo la finale americana del 2002, quella belga del 2003, la finale del 2004 fu tutta russa: Anastasija Myskina batt\u00e9 Elena Dement'eva. Nel 2005, 2006 e 2007, Justine Henin vinse il torneo contro Mary Pierce, che raggiunse la sua terza e ultima volta finale, Svetlana Kuznecova e Ana Ivanovi\u0107. Justine Henin si ritir\u00f2 prima degli Open di Francia 2008. Battuta l'anno precedente, la serba Ana Ivanovi\u0107 vinse l'Open di Francia 2008 nella finale contro la russa Dinara Safina battuta in 2 set per 6-4, 6-3. Nel 2009 la Safina perse di nuovo in finale, questa volta contro la sua connazionale Svetlana Kuznecova, con il punteggio di 6-4, 6-2.\n2010-2011: prima italiana in finale, Francesca Schiavone.\nNel 2010 Francesca Schiavone diventa la prima italiana a raggiungere la finale di un torneo del Grande Slam e a vincerlo, battendo il 5 giugno 2010 l'australiana Samantha Stosur con il punteggio di 6-4, 7-62. Nel corso del torneo, Schiavone si \u00e8 imposta sulle top 5 Caroline Wozniacki ed Elena Dement'eva rispettivamente nei quarti di finale e in semifinale. Tuttavia, Stosur ha superato la numero uno del mondo Serena Williams e la numero quattro Jelena Jankovi\u0107, sempre nei medesimi turni dell'italiana.\nNel 2011 Francesca Schiavone raggiunge la sua seconda finale Slam. Qui, la cinese Na Li le impedisce di difendere il titolo con una sconfitta in due set 6-4 7-6, in un'ora e 48 minuti. Stavolta, l'italiana nel suo percorso incontra una sola top 10, ovvero Jelena Jankovi\u0107 nel quarto turno, ad eccezione di Li. Quest'ultima, alle porte del ritiro dal tennis professionistico, supera Petra Kvitov\u00e1 (n\u00ba 9 WTA) negli ottavi, Viktoryja Azaranka (n\u00ba 4 WTA) nei quarti e Marija \u0160arapova (n\u00ba 7 WTA) in semifinale.\n2012-2014: il bis di Marija \u0160arapova.\nNel 2012, un'altra tennista italiana, Sara Errani, riesce a sorpresa ad approdare alla finale dello slam parigino. Durante il torneo elimina le ex campionesse del torneo Ana Ivanovi\u0107, vincitrice nel 2008, Svetlana Kuznecova, trionfatrice nel 2009, e la finalista del 2010 Samantha Stosur. Si deve per\u00f2 arrendere nell'atto conclusivo a Marija \u0160arapova per 6-3 6-2. La Errani conquista per\u00f2 il titolo di doppio insieme alla connazionale e amica Roberta Vinci. \nNel 2013 la statunitense Serena Williams vince il torneo (seconda vittoria a Parigi dopo quella del 2002) battendo in finale Marija \u0160arapova per 6-4 6-4; mentre nel doppio la coppia italiana Errani-Vinci viene sconfitta in finale dalle russe Makarova-Vesnina. Sara Errani si spinge, invece, fino in semifinale, sconfitta dalla Williams per 6-0, 6-1, non riuscendo a difendere la finale del 2012. La russa, supera a sua volta la top 10 Viktoryja Azaranka.\nNel 2014 la russa vendica la sconfitta dell'annata precedente sconfiggendo in finale la romena Simona Halep per 6-4 65-7 6-4. Entrambe, prima della finale, non hanno affronta una tennista superiore al proprio e facente parte alla migliori dieci del mondo.\n2015-2020: Williams, Muguruza, Halep, Barty e \u015awi\u0105tek.\nNel 2015 Serena Williams torna alla vittoria a Parigi, piegando in finale Lucie \u0160af\u00e1\u0159ov\u00e1 in tre set. \nNel 2016 la Williams torna nuovamente nell'atto conclusivo, perdendo tuttavia da Garbi\u00f1e Muguruza per 5-7 4-6. \nNel 2017 \u00e8 Je\u013cena Ostapenko ad imporsi su Simona Halep per 4-6, 6-4, 6-3. \nNel 2018 Simona Halep, alla sua terza finale, riesce a conquistare il titolo battendo Sloane Stephens col punteggio di 3\u20136, 6\u20134, 6\u20131. \nNel 2019 arriva invece il successo di Ashleigh Barty su Mark\u00e9ta Vondrou\u0161ov\u00e1 per 6\u20131, 6-3. \nNel 2020 ad affermarsi \u00e8 la polacca Iga \u015awi\u0105tek che in finale supera la statunitense Sofia Kenin col punteggio di 6-4, 6-1: \u00e8 il primo titolo Slam in singolare per la Polonia.\nSuperficie di gioco.\nIl Roland Garros si gioca sulla terra rossa, una superficie di gioco che \u00e8 caratterizzata da rimbalzi pi\u00f9 alti rispetto ai campi in erba, cemento e sintetico. Queste caratteristiche specifiche hanno creato una categoria di atleti specializzati e messo in difficolt\u00e0 grandi campioni a proprio agio su terreni pi\u00f9 veloci. Ad esempio Pete Sampras, vincitore di 14 tornei dello Slam in singolare, non ha mai trionfato a Parigi e come lui non sono riusciti altri grandi tennisti come John McEnroe e Jimmy Connors. Al contrario \u00e8 stato vinto da giocatori come Gustavo Kuerten, Juan Carlos Ferrero e l'italiano Adriano Panatta, mai primi in altri tornei dello Slam.\nFatta eccezione per Rafael Nadal tutti i vincitori del Roland Garros fra il 1999 e il 2007 non hanno conquistato nessun altro torneo dello Slam. In campo femminile la situazione \u00e8 simile: L'Open di Francia \u00e8 stato lo Slam mancante per completare il \"Grande Slam in Carriera\" a Martina Hingis e Lindsay Davenport. Roger Federer, che nel 2004, nel 2006 e nel 2007 ha vinto gli altri tre tornei dello Slam, ha vinto sulla terra parigina solo nel 2009.\nOrganizzazione e curiosit\u00e0.\nLe partite del torneo si svolgono al meglio dei 5 set per gli uomini e al meglio dei 3 set per le donne.\nLa principale caratteristica dell'Open di Francia \u00e8 la superficie in terra rossa dei campi, che comporta un rimbalzo della palla e un approccio dei giocatori agl'incontri diversi da quelli che si hanno su superfici erbose. La superficie molto lenta e l'assenza del tie-break nell'ultimo set portano a incontri fiume di diverse ore, che possono concludersi con punteggi molto elevati. \u00c8 il caso dell'incontro tra Fabrice Santoro e Arnaud Cl\u00e9ment, disputato il 25 maggio 2004, concluso con la vittoria del primo per 6-4 6-3 6-7 3-6 16-14 e terminato dopo 6h34' di gioco, anche se giocato in due giorni, causa la sospensione per oscurit\u00e0.\nLo stadio centrale della struttura tennistica pu\u00f2 ospitare 16.000 spettatori tutti seduti.\nSi disputano tornei per professionisti, juniores, veterani tra 35 e 45 anni d'et\u00e0; le donne partecipano in tutte le categorie, ma il torneo di singolare dei veterani oltre i 45 anni d'et\u00e0 \u00e8 limitato agli uomini.\nMontepremi e punti per il ranking.\nNel 2016, il montepremi del torneo era di \u00a0\u20ac. I montepremi e i punti sono suddivisi nei seguenti modi:"}
{"id": "27485", "revid": "58983512", "url": "https://it.wikipedia.org/wiki?curid=27485", "title": "Log di stazione", "text": "Il log di stazione \u00e8 il registro sul quale devono essere annotati i collegamenti effettuati nelle bande radio radioamatoriali.\nCon l'avvento dell'informatica il registro cartaceo \u00e8 stato affiancato da appositi programmi gestionali, che permettono non soltanto la catalogazione dei collegamenti, ma anche la gestione dei diplomi, la gestione di un certo numero di canali di comunicazione (Packet Cluster, PSK, RTTY), la gestione del traffico QSL, la stampa del log di stazione e molte altre opzioni.\nUn esempio di log di stazione \u00e8 il software EasyLog, sviluppato in Italia, DX4Win e DxBase sviluppati negli USA.\nIl vantaggio di usare un programma software rispetto al registro cartaceo \u00e8 nella semplicit\u00e0 della gestione delle QSL, che per ogni radioamatore ammontano a diverse migliaia. Il programma di log permette la compilazione automatica dei diplomi maggiori, evitando in questo modo centinaia di ore passate a mettere in ordine le cartoline e a registrarle per i vari diplomi."}
{"id": "27487", "revid": "834", "url": "https://it.wikipedia.org/wiki?curid=27487", "title": "Rina Faccio", "text": ""}
{"id": "27488", "revid": "834", "url": "https://it.wikipedia.org/wiki?curid=27488", "title": "Liv Rundgren", "text": ""}
{"id": "27489", "revid": "1318658", "url": "https://it.wikipedia.org/wiki?curid=27489", "title": "David Evans", "text": ""}
{"id": "27491", "revid": "125691748", "url": "https://it.wikipedia.org/wiki?curid=27491", "title": "Albo d'oro del singolare maschile dell'Open di Francia", "text": "Questo \u00e8 un elenco dei vincitori del singolare maschile dellOpen di Francia. Il torneo non si \u00e8 svolto dal 1915 al 1919 e dal 1940 al 1945 a causa delle due guerre mondiali."}
{"id": "27496", "revid": "125691714", "url": "https://it.wikipedia.org/wiki?curid=27496", "title": "Albo d'oro del singolare femminile dell'Open di Francia", "text": "Questo \u00e8 un elenco delle vincitrici del singolare femminile dellOpen di Francia. Il torneo non si \u00e8 svolto dal 1915 al 1919 e dal 1940 al 1945 a causa delle due guerre mondiali."}
{"id": "27497", "revid": "44627", "url": "https://it.wikipedia.org/wiki?curid=27497", "title": "Tavola delle derivate", "text": ""}
{"id": "27502", "revid": "121840682", "url": "https://it.wikipedia.org/wiki?curid=27502", "title": "Funzioni iperboliche", "text": "In matematica, le funzioni iperboliche costituiscono una famiglia di funzioni elementari dotate di alcune propriet\u00e0 analoghe a corrispondenti propriet\u00e0 delle ordinarie funzioni trigonometriche.\nDefinizioni.\nPossiamo definire le funzioni iperboliche in questo modo:\nConseguentemente si possono definire le altre funzioni iperboliche tramite formula_7 e formula_9 cos\u00ec come si fa per quelle trigonometriche. \u00c8 inoltre possibile legarle alla funzione esponenziale grazie alla definizione di quest'ultima (vedi Derivazione delle funzioni iperboliche).\nIn queste definizioni formula_21 si pu\u00f2 considerare variabile reale o complessa.\nRelazione con le funzioni trigonometriche.\nPer formula_21 reale la funzione formula_23 \u00e8 una funzione pari, cio\u00e8 simmetrica rispetto all'asse formula_24; la funzione formula_25 \u00e8 invece una funzione dispari, cio\u00e8 simmetrica rispetto all'origine.\nConseguentemente sono funzioni dispari anche formula_26, formula_27 e formula_28, mentre formula_29 \u00e8 pari.\nSi trovano poi i seguenti valori particolari:\nCos\u00ec come al variare della variabile reale formula_31 i punti formula_32 definiscono la circonferenza formula_33, analogamente i punti formula_34 definiscono l'iperbole equilatera formula_35\nQuesta \u00e8 una conseguenza dell'identit\u00e0:\nderivabile dalle definizioni mediante funzioni esponenziali con manipolazioni algebriche elementari.\nAl contrario delle corrispondenti funzioni trigonometriche, le funzioni iperboliche non sono periodiche nel campo dei numeri reali, ma lo sono nel campo dei numeri complessi, quando hanno argomento immaginario, cos\u00ec come lo \u00e8 la funzione esponenziale. \nL'argomento formula_31 delle funzioni seno e coseno che definiscono la circonferenza pu\u00f2 essere interpretato naturalmente come un angolo; la formula_31 argomento delle funzioni iperboliche rappresenta invece due volte l'area del settore iperbolico compreso tra il segmento che collega l'origine con il punto formula_34 su un ramo dell'iperbole equilatera di equazione formula_40, l'arco di tale iperbole che dal punto si conclude nel punto formula_41 sull'asse formula_21 e il segmento sull'asse formula_21 da questo punto all'origine. Tuttavia, in realt\u00e0, si pu\u00f2 verificare che anche la formula_31 argomento delle funzioni trigonometriche, se formula_45, oltre che come angolo espresso in radianti, si pu\u00f2 intendere come il doppio dell'area del settore circolare compreso tra il segmento che collega l'origine con il punto formula_46 sulla circonferenza unitaria di equazione formula_33, l'arco di tale circonferenza che dal punto si conclude nel punto formula_41 sull'asse formula_21 e il segmento sull'asse formula_21 da questo punto all'origine.\nLe funzioni iperboliche soddisfano molte identit\u00e0, simili a corrispondenti identit\u00e0 trigonometriche.\nIn effetti la regola di Osborn specifica che si pu\u00f2 convertire ogni identit\u00e0 trigonometrica in una identit\u00e0 iperbolica sviluppandola completamente in termini di potenze intere di seni e coseni, trasformando ogni formula_51 in formula_7 e ogni formula_53 in formula_9 e infine cambiando il segno di ogni termine che contiene un prodotto di due formula_7. Procedendo in questo modo, ad esempio, si trovano i teoremi di addizione:\ne le formule di duplicazione\ne le formule di bisezione\nLa derivata di formula_25 \u00e8 data da formula_23 e la derivata di formula_23 \u00e8 formula_25; questo collegamento si legge facilmente sui grafici delle funzioni.\nIl grafico della funzione formula_23 \u00e8 la curva catenaria, profilo assunto da un cavo di densit\u00e0 uniforme con le due estremit\u00e0 fissate e sottoposto alla gravit\u00e0.\nSviluppi in serie di Taylor.\n\u00c8 possibile esprimere le funzioni iperboliche in termini di sviluppi di Taylor:\nLa funzione formula_68 ha serie di Taylor con soli termini dispari, e quindi il seno iperbolico \u00e8 una funzione dispari, ovvero formula_69, e formula_70\nLa funzione formula_72 presenta invece solo termini pari, come ci si aspetta da una funzione pari, simmetrica rispetto all'asse delle formula_24. La somma del seno e del coseno iperbolici rappresenta lo sviluppo della funzione esponenziale.\ndove\nFunzioni iperboliche inverse.\nLe inverse delle funzioni iperboliche sono:\nFunzioni iperboliche di argomento complesso.\nDato che la funzione esponenziale pu\u00f2 essere definita per ogni argomento complesso, possiamo estendere la definizione delle funzioni iperboliche anche agli argomenti complessi. Le funzioni formula_95 e formula_96 sono quindi olomorfe per ogni argomento complesso, e si possono sviluppare in serie di Taylor.\nLe relazioni con le funzioni trigonometriche sono ottenute dalla formula di Eulero per i numeri complessi:\nNotazioni.\nI nomi delle funzioni iperboliche inverse citati in questo articolo sono quelli ufficiali dettati dalle norme ISO. I loro nomi derivano da abbreviazioni di espressioni latine. Per esempio arsinh deriva da \"area sinus hyperbolicus\", arcosh deriva da \"area cosinus hyperbolicus\", ecc.\nSpesso si trovano anche le diciture arcsinh, arccosh, ecc. che sono chiaramente mutuate dai nomi delle funzioni trigonometriche inverse. Queste diciture sono per\u00f2 concettualmente errate perch\u00e9 le funzioni iperboliche e le loro inverse non hanno nulla a che vedere con gli archi.\nInfine nella tradizione italiana \u00e8 frequente trovare i nomi settsenh (\"settore seno iperbolico\", in riferimento all'area corrispondente), settcosh e via dicendo. Seppur concettualmente corretti, questi nomi non seguono le norme ISO e le convenzioni internazionali."}
{"id": "27503", "revid": "889336", "url": "https://it.wikipedia.org/wiki?curid=27503", "title": "Australian Open", "text": "L'Australian Open \u00e8 il primo dei quattro tornei annuali di tennis del Grande Slam, che si tiene ogni anno a Melbourne in Australia durante la terza e la quarta settimana di gennaio. Inizialmente disputato sui campi d'erba di Kooyong ma venne rivitalizzato negli anni ottanta con lo spostamento a Melbourne Park, e la superficie dei nuovi campi che diventa cos\u00ec il cemento.\nIl campo centrale, la Rod Laver Arena, pu\u00f2 ospitare 20\u00a0000 spettatori a sedere e, come il campo numero uno ristrutturato e denominato Hisense Arena (in precedenza \"Vodafone Arena\"), \u00e8 dotato di copertura mobile e pu\u00f2 essere dunque richiuso in caso di pioggia o caldo estremo. \u00c8 stato il primo torneo del Grande Slam in cui si \u00e8 potuto giocare al coperto. Dal 2008 \u00e8 cambiata la superficie di gioco, passando dalla Rebound Ace al Plexicushion, leggermente pi\u00f9 veloce, con lo scopo di rendere meno insopportabile il caldo che caratterizza generalmente gli incontri, ma la scelta \u00e8 stata criticata in quanto il materiale sarebbe troppo simile al DecoTurf dell'US Open; cambia anche il colore: dal verde al blu.\nTale competizione non \u00e8 stata sempre la prima della stagione: nel 1977 fu spostata in coda al gruppo dei tornei dello Slam e per questa ragione in tale anno se ne tennero due edizioni, una in gennaio e un'altra in dicembre; la consuetudine di disputare l'Australian Open come ultimo torneo dur\u00f2 fino al 1985: in tale anno quell'edizione di torneo, ancorch\u00e9 disputata in dicembre, divenne la prima prova della stagione 1986 e, dal 1987, riprese il suo posizionamento a gennaio.\nStoria.\nEra pre-Open (1905-1968).\nL'Australian Open, torneo gestito dalla Tennis Australia, gi\u00e0 conosciuta come Lawn Tennis Association of Australia (LTAA), si gioc\u00f2 per la prima volta al Warehouseman's Cricket Ground (conosciuto oggi come Albert Riserva Tennis Centre) di St Kilda Road a Melbourne nel 1905.\nIl torneo era prima conosciuto come Australasian Championships, poi Australian Championships nel 1927 e l'Australian Open nel 1969. Dal 1905, l'Australian Open \u00e8 stato organizzato in cinque citt\u00e0 australiane e due citt\u00e0 della Nuova Zelanda: Melbourne, Sydney, Adelaide, Brisbane, Perth, Christchurch (nel 1906), e Hastings (nel 1912). Nel 1972 si \u00e8 deciso di disputare il torneo al Kooyong Lawn Tennis Club di Melbourne perch\u00e9 la localit\u00e0 aveva attratto il maggior numero di proventi rispetto alle altre.\nMelbourne Park (prima conosciuto come Flinders Park) \u00e8 stato costruito per il torneo del 1988 per soddisfare le esigenze di un torneo che aveva superato la capacit\u00e0 di Kooyong. Il passaggio a Melbourne Park \u00e8 stato un successo immediato, con un 90 per cento di aumento in presenze nel 1988 (266.436) rispetto all'anno precedente a Kooyong (140.000).\nAll'inizio a causa della sua lontananza geografica pochissimi giocatori stranieri partecipavano al torneo. Nel 1920 il viaggio in nave dall'Europa all'Australia durava circa 45 giorni. I primi tennisti a usare l'aereo furono i giocatori della Nazionale di Coppa Davis degli Stati Uniti nel novembre del 1946. Anche all'interno del Paese, molti giocatori non potevano viaggiare facilmente. Quando il torneo si \u00e8 svolto a Perth, nessun giocatore si era potuto spostare da Victoria e Nuovo Galles del Sud con il treno, perch\u00e9 la distanza tra le coste est e ovest \u00e8 di circa 3.000\u00a0km. Quando si disput\u00f2 a Christchurch nel 1906, tra i 10 giocatori partecipanti, solo due erano australiani, e il torneo fu vinto da un neozelandese.\nLe prime edizioni degli Australasian Championships risentirono della concorrenza degli altri tornei dell'Australasia. Prima del 1905 tutti gli Stati australiani e la Nuova Zelanda disputavano i rispettivi campionati statali: il primo fu organizzato nel 1880 a Melbourne e venne chiamato Championship of the Colony of Victoria (in seguito Championship of Victoria o Victorian Championships). In quegli anni i due giocatori pi\u00f9 forti: l'australiano Norman Brookes (il cui nome ora \u00e8 scritto sulla trofeo del singolare maschile) e il neozelandese Anthony Wilding praticamente non disputarono questo torneo. Brookes l'ha disputato una sola volta e l'ha vinto nel 1911 e Wilding ha partecipato e vinto il torneo per due volte (1906 e 1909). I loro incontri nei Victorian Championships (o a Wimbledon) sono stati i pi\u00f9 combattuti e hanno contribuito a considerarli i migliori giocatori dell'Australasia. Anche quando gli Australasian Championships si sono svolti a Hastings, in Nuova Zelanda, nel 1912, Wilding, anche se per tre volte campione di Wimbledon, non torn\u00f2 nel suo Paese d'origine per disputare il torneo. Questo \u00e8 stato un problema ricorrente per tutti i giocatori dell'epoca. Brookes si rec\u00f2 solo tre volte in Europa, qui conquist\u00f2 2 volte il torneo di Wimbledon e raggiunse una volta il challenge round. Molti giocatori famosi non hanno mai giocato gli Australian Championships, tra questi ci sono: i gemelli William Renshaw ed Ernest Renshaw, i fratelli Reginald Doherty e Laurie Doherty, William Larned, Maurice McLoughlin, Beals Wright, Bill Johnston, Bill Tilden, Ren\u00e9 Lacoste, Henri Cochet, Bobby Riggs, Jack Kramer, Ted Schroeder, Pancho Gonzales, Budge Patty, Manuel Santana, Jan Kode\u0161 e tanti altri. Mentre Brookes, Ellsworth Vines, Jaroslav Drobn\u00fd, Manuel Orantes, Ilie N\u0103stase a 35 anni, e Bj\u00f6rn Borg hanno partecipato una sola volta.\nL'era Open sull'erba (1969-1987).\nA partire dal 1969, si disput\u00f2 il primo Australian Open a Brisbane, il torneo era aperto a tutti i giocatori, compresi i professionisti che non erano ammessi nel circuito tradizionale. Tuttavia, ad eccezione del 1969 e del 1971, molti dei migliori giocatori non parteciparono a questa manifestazione fino al 1982, a causa della lontananza, la data scomoda (verso Natale e Capodanno) e il montepremi molto basso. Nel 1970 il National Tennis League (NTL), che contava tra le sue file Rod Laver, Ken Rosewall, Andr\u00e9s Gimeno, Pancho Gonzales, Roy Emerson e Fred Stolle, imped\u00ec ai suoi giocatori di prendere parte al torneo, perch\u00e9 le garanzie erano insufficienti, e il torneo fu vinto da Arthur Ashe.\nL'edizione del 1969 a Brisbane rappresenter\u00e0 la prima tappa del secondo Grande Slam di Rod Laver, che batter\u00e0 in finale lo spagnolo Andr\u00e9s Gimeno. Tra le donne trionfa ancora una volta Margaret Smith Court che avr\u00e0 la meglio sulla sua rivale Billie Jean King. L'anno successivo Arthur Ashe interrompe il dominio australiano, aggiudicandosi per la prima volta il major australiano dopo le due sconfitte patite da Roy Emerson nel 1966 e nel 1967. Il dominio della Smith invece andr\u00e0 avanti fino al 1973 con la sola eccezione del 1972, anno in cui la spunt\u00f2 la britannica Virginia Wade.\nDopo le vittorie degli australiani Ken Rosewall e John Newcombe nel 1974, James Scott Connors, mancino dal rovescio a due mani, soprannominato Jimmy, ottiene la sua prima e unica vittoria in Australia. Connors batte in quattro set Phil Dent e si aggiudica il primo di tre Slam vinti in quell'anno e di otto in totale nella sua lunga carriera. Nel 1974 Chris Evert gioca per la prima volta in Australia perdendo la sua prima finale di un torneo del Grande Slam contro Evonne Goolagong, alla sua prima di quattro vittorie consecutive. John Newcombe si prender\u00e0 la rivincita in finale contro Connors l'anno successivo, mentre tra le donne raggiunge la sua prima finale dello Slam anche Martina Navr\u00e1tilov\u00e1, fermata anche lei dall'aborigena Goolagong.\nNel 1976 vince a sorpresa Mark Edmondson che rimane tutt'oggi il vincitore di Slam con pi\u00f9 basso ranking (212 del mondo) a vincere un torneo del Grande Slam che non entrer\u00e0 mai nella top ten. Edmonson per arrivare al titolo sconfisse in semifinale Ken Rosewall e in finale John Newcombe, rimanendo tuttora l'ultimo vincitore australiano del torneo.\nNel 1977 gli organizzatori decidono di spostare il torneo da gennaio a dicembre, confidando di diventare un appuntamento irrinunciabile per chi avesse la possibilit\u00e0 di centrare il Grande Slam. Ma le cose non migliorano, anzi il tabellone si impoverisce ulteriormente. Nella doppia edizione del 1977: una giocata a gennaio e una a dicembre vinceranno Roscoe Tanner su Guillermo Vilas e Vitas Gerulaitis su John Lloyd tra gli uomini, Kerry Reid sulla Balestrat e Evonne Goolagong sulla Cawley tra le donne.\nTra il 1978 e il 1982 gli Australian Open vivono il loro momento peggiore. I pi\u00f9 forti non partecipano al torneo, Borg fallir\u00e0 per due volte la conquista degli US Open, rinunciando alla trasferta australiana e cos\u00ec i suoi diretti antagonisti. Ne approfitta Guillermo Vilas, che fa doppietta tra il 1978 e il 1979. L'argentino, pur essendo uno specialista delle superfici lente, centra il bis sull'erba veloce sfruttando l'assenza dei migliori giocatori del mondo, tanto che nelle due finali batter\u00e0 due tennisti di media classifica, quali John Marks e John Sadri. Ancora meno qualificato il torneo femminile che vede vincere Chris O'Neil e Barbara Jordan.\nNel torneo maschile i migliori tennisti del mondo non parteciperanno per ancora tre anni, quando vincono Brian Teacher e Johan Kriek (due volte).\nNel 1983, Ivan Lendl, John McEnroe e Mats Wilander disputarono la manifestazione. Wilander vinse il titolo del singolare. A seguito dell'edizione del 1983, l'International Tennis Federation indusse la Lawn Tennis Association of Australia a cambiare il sito del torneo, perch\u00e9 lo stadio Kooyong era inadeguato ad ospitare un grande evento, e nel 1988 il torneo si disput\u00f2 per la prima volta presso il Flinders Park (pi\u00f9 tardi rinominata Melbourne Park) che usava come superficie il Rebound Ace.\nIl cambio della superficie (1988-1999).\nNel 1988 Il torneo cambia: non viene pi\u00f9 utilizzata l'erba, e le tribune non sono pi\u00f9 di legno; la nuova superficie \u00e8 il cemento gommoso chiamato Rebound Ace e gli impianti adottati diventano avveniristici. Con questa rivoluzione nessuno rinuncer\u00e0 allo Slam maggiormente all'avanguardia dell'anno e d'ora in avanti gli Australian Open torneranno definitivamente all'altezza degli altri tre major.\nNel 1988 il vincitore per la terza volta \u00e8 Mats Wilander, capace di adattarsi subito al Rebound Ace, cos\u00ec come \u00e8 in grado di mutare il suo gioco a seconda degli avversari. Per la seconda volta consecutiva \u00e8 l'australiano Pat Cash ad essere sconfitto in finale, dopo essere riuscito nell'impresa di eliminare al turno precedente Ivan Lendl.\nTra le donne invece emerge Steffi Graf, che inaugurer\u00e0 il suo straordinario 1988, in cui realizzer\u00e0 il cosiddetto Grande Slam d'oro: il Grande Slam pi\u00f9 la medaglia d'oro olimpica, battendo in finale Chris Evert. L'americana, prossima al ritiro, raggiunge cos\u00ec il record di sei partecipazioni agli Australian Open con altrettante finali con due vittorie e quattro sconfitte.\nIvan Lendl vince nel 1989 e nel 1990. Nella prima sconfigge in finale il connazionale Miloslav Me\u010d\u00ed\u0159 e Stefan Edberg nel 1990, anche se lo svedese sar\u00e0 costretto al ritiro a met\u00e0 della finale.\nNegli stessi anni la tedesca Steffi Graf vince nelle due finali contro Helena Sukov\u00e1 e Mary Joe Fern\u00e1ndez.\nNel 1991 parte la riscossa di Boris Becker, alla sua prima vittoria in terra australiana, che batte Ivan Lendl, alla sua diciannovesima e ultima finale in uno Slam.\nMonica Seles ottiene tre vittorie consecutive nel singolare femminile. La diciassettenne jugoslava conquista il titolo battendo: Jana Novotn\u00e1 nel 1991, la Fernandez nel 1992 e la Graf nel 1993. Dopo due anni di assenza dalla competizione a seguito dell'aggressione subita nel 1993, la Seles torner\u00e0 a vincere anche l'edizione del 1996, battendo Anke Huber in finale.\nIl biennio 1992-1993 \u00e8 tempo di un'altra doppietta tra gli uomini, quella di Jim Courier. Courier vive in quegli anni il top della sua carriera e batte per due volte consecutive in quattro set Stefan Edberg.\nGli anni 2000.\nNegli anni 2000 ci sono stati 6 vincitori diversi, sia tra gli uomini che tra le donne. Il protagonista nella prima met\u00e0 del decennio \u00e8 Andre Agassi, tre volte vincitore nel 2000, 2001 e 2003. Nel 2000 a contendergli la vittoria sar\u00e0 ancora Evgenij Kafel'nikov, alla sua seconda finale consecutiva, ma Andre, perso il primo set, conquista la vittoria vincendo gli altri parziali.\nNelle altre 2 finali batter\u00e0 Arnaud Cl\u00e9ment nel 2001 e Rainer Sch\u00fcttler nel 2003. Con quest'ultima vittoria Agassi diventa il tennista pi\u00f9 vincente in Australia nell'era Open fino a quel momento con quattro successi.\nLa vittoria di Thomas Johansson nel 2002 rappresenta una delle pi\u00f9 grosse sorprese nella storia di questo torneo. Partito come testa di serie numero sedici, lo svedese si impone su Diaz, Hipfl, El Aynaoui, Voinea, Bj\u00f6rkman e Novak, prima di trovare Marat Safin in finale. Il russo, che aveva battuto tra gli altri Sampras e Tommy Haas, arriva all'atto conclusivo largamente favorito ma perde per 3\u20136, 6\u20134, 6\u20134, 7\u20136(4).\nTra le donne dopo tre vittorie consecutive, Martina Hingis raggiunge altrettante finali perdendole tutte. Lindsay Davenport nel 2000, Jennifer Capriati nel 2001 e 2002 sconfiggono la svizzera.\nNegli anni dispari si registrano le vittorie di Serena Williams, nel 2003, 2005, 2007 e 2009. Il suo primo trionfo in terra australiana lo ottiene contro la sorella Venus. Pi\u00f9 agevoli le altre vittorie contro Lindsay Davenport nel 2005 (6-0 al terzo), \u0160arapova (2007) e Safina (2009), entrambe capaci di vincere solo tre game.\nIl 2004 \u00e8 l'anno della prima sfida tra le belghe Justine Henin e Kim Clijsters. Avr\u00e0 la meglio Justine Henin, alla prima e unica vittoria in Australia. Nel 2006 e nel 2008 vincono rispettivamente Am\u00e9lie Mauresmo e Marija \u0160arapova: la francese approfitta del ritiro della Henin, mentre la russa vince contro la Ivanovic.\nRoger Federer ha raggiunto sei vittorie su sette finali in Australia, che inaugura il 2004 battendo Safin. Marat si riprender\u00e0 la rivincita l'anno successivo sconfiggendo Roger in una intensa semifinale e battendo il primo finalista australiano dai tempi di Cash, Lleyton Hewitt.\nIl biennio 2006-2007 \u00e8 dominato da Federer che gioca otto finali di Slam vincendone sei. A Melbourne se la deve vedere con due finalisti a sorpresa, Marcos Baghdatis nel 2006 e Fernando Gonz\u00e1lez nel 2007. Il cipriota sar\u00e0 in grado di togliergli un set, mentre Gonz\u00e1lez arriver\u00e0 al massimo al tie-break. Lo svizzero perder\u00e0 poi l'edizione 2009 con Nadal in una intensa finale in 5 set e si aggiudicher\u00e0 quella del 2010 battendo in 3 set lo scozzese Murray. L'edizione 2011 \u00e8 stata invece vinta dal serbo Novak \u0110okovi\u0107, che ha battuto in 3 set Andy Murray.\nL'edizione n\u00ba 100, quella del 2012, ha visto in finale il n\u00ba 1 al mondo Novak \u0110okovi\u0107, vincitore in semifinale con Andy Murray dopo una partita di 4 ore e 50 minuti, ed il n\u00ba 2 Rafael Nadal, a sua volta vincitore della prima semifinale contro Roger Federer. Dopo 5 ore e 53 minuti, Novak \u0110okovi\u0107 ha avuto la meglio riconfermandosi campione. La finale n\u00ba 100 \u00e8 stata la pi\u00f9 lunga nella storia di tutti gli Slam. Nel 2013 \u00e8 ancora Novak \u0110okovi\u0107 a vincere in finale contro Andy Murray. L'anno successivo vince il primo Slam della sua carriera lo svizzero Stanislas Wawrinka che batte in finale lo spagnolo Rafael Nadal che durante il corso del secondo set accusa dei dolori alla schiena, ma che conclude comunque il match che viene vinto con il punteggio di 6-3, 6-2, 3-6, 6-3. Nel 2017, Roger Federer conquista il suo quinto titolo a Melbourne, battendo in finale Rafael Nadal con lo score di 6-4, 3-6, 6-1, 3-6, 6-3 in 3 ore e 37 minuti di gioco. Lo svizzero si ripete anche l'anno seguente, dove invece sconfigge Marin \u010cili\u0107 per 6-2 6-7 6-3 3-6 6-1. \nTra le donne, nel 2017 Serena Williams stabilir\u00e0 a Melbourne il record di vittorie Slam in Era Open, conquistando il sigillo numero 23 in finale contro sua sorella Venus (doppio 6-4). L'americana aveva raggiunto anche altre tre finali vincendone due (2010, 2015). Nell'edizione 2011 la belga Kim Clijsters conquista l'ultimo Major della sua carriera, mentre le due edizioni successive sono segnate dai trionfi della bielorussa Victoria Azarenka. Memorabile la finale del 2016, in cui Angelique Kerber si consacr\u00f2 interrompendo una striscia di 8 finali Slam vinte consecutivamente da Serena WIlliams (6-4, 3-6, 6-4).\nNel 2019 Novak \u0110okovi\u0107 si impone in finale su Rafael Nadal per 6-3 6-2 6-3 entrando nella storia come l'uomo con pi\u00f9 titoli dell'Australian Open (7) superando Roger Federer e Roy Emerson. Nel 2020 Novak \u0110okovi\u0107 si ripete, portando ad 8 le sue vittorie sul suolo australiano, battendo in finale Dominic Thiem con il punteggio di 6-4, 4-6, 2-6, 6-3, 6-4, in quasi 4 ore di gioco. Il serbo si ripete anche l'anno successivo battendo in finale il russo Medvedev per 7-5, 6-2, 6-2 e aumentando cos\u00ec il numero di edizioni vinte. Con i trionfi del 2019 e del 2021, Naomi Osaka si afferma come giocatrice pi\u00f9 vincente della propria generazione. Nel 2022 Nadal e Medvedev ottengono nuovamente la finale: a vincere \u00e8 lo spagnolo per 2-6, 6-7, 6-4, 6-4, 7-5.\nIl problema della data.\nPrima di trasferirsi al Melbourne Park, l'Australian Open non aveva una data fissa, in particolare nei primi anni a causa del clima. Per esempio, subito dopo la prima guerra mondiale, nel 1919 il torneo si \u00e8 svolto nel mese di gennaio, il torneo di Brisbane si disput\u00f2 ad agosto, quando il clima non era troppo caldo e umido. Dopo un primo torneo svoltosi nel dicembre del 1976, gli organizzatori scelsero di spostare il successivo torneo in avanti di un paio di giorni, poi un secondo torneo fu giocato nel 1977 (finito il 31 dicembre), ma questo fall\u00ec il suo proposito di attrarre i migliori giocatori del mondo. Dal 1982 al 1985, il torneo si svolse a met\u00e0 dicembre, poi si decise di spostare il successivo torneo a met\u00e0 gennaio (gennaio 1987), quindi non si \u00e8 disputato il torneo nel 1986. Dal 1987, la data degli Australian Open non \u00e8 pi\u00f9 cambiata. Tuttavia, alcuni giocatori, tra cui Roger Federer e Rafael Nadal, hanno detto che il torneo si tiene troppo presto, dopo le vacanze di Natale e Capodanno, per far in modo che i giocatori raggiungano la loro miglior forma hanno espresso il desiderio di far slittare la data di inizio del torneo a febbraio.\nMontepremi.\nIl montepremi del 2018 ha ricevuto un aumento del 10% rispetto all'edizione scorsa raggiungendo la cifra record di 55.000.000 A$.\nNota: un dollaro australiano equivale circa a 0,63\u00a0\u20ac (dati di luglio 2019)."}
{"id": "27506", "revid": "125667416", "url": "https://it.wikipedia.org/wiki?curid=27506", "title": "Albo d'oro del singolare maschile dell'Australian Open", "text": "Elenco dei vincitori del singolare maschile al torneo degli Australian Open di tennis."}
{"id": "27507", "revid": "125667428", "url": "https://it.wikipedia.org/wiki?curid=27507", "title": "Albo d'oro del singolare femminile dell'Australian Open", "text": "Elenco delle vincitrici del singolare femminile al torneo degli Australian Open di tennis."}
{"id": "27514", "revid": "33689", "url": "https://it.wikipedia.org/wiki?curid=27514", "title": "Dottore", "text": "Dottore \u00e8 un titolo accademico. In alcuni Paesi \u00e8 riferito solo a chi ha raggiunto il pi\u00f9 alto grado di istruzione universitaria, cio\u00e8 il dottorato di ricerca, in altri Paesi, come l'Italia, viene rivolto anche a chi ha conseguito una laurea o ai praticanti la professione medica in generale. Il femminile \u00e8 di solito dottoressa, ma nell'uso ufficiale e burocratico il titolo \"dottore\" pu\u00f2 essere riferito anche a una donna.\nIl termine discende dal latino \"doctor\" (\"insegnante\", derivato dal supino del verbo \"docere\") e quindi indicherebbe propriamente chi conosce una certa materia al punto di essere in grado di insegnarla.\nDifferenze culturali nell'attribuzione del titolo.\nNei sistemi accademici anglosassone e germanico \u00e8 riferito solo a coloro che hanno raggiunto il pi\u00f9 alto grado di istruzione universitaria, il dottorato di ricerca.\nL'uso del titolo di dottore per i medici non va comunque confuso con l'attribuzione del grado accademico di dottorato (o laurea di primo livello nel caso dell'Italia). Nel Regno Unito, per esempio, nonostante sia comune appellarsi ai medici con il titolo di \"doctor\", dal punto di vista accademico il loro grado \u00e8 di Bachelor of Medicine. Il grado accademico di Doctor of Medicine viene conseguito solo con il relativo dottorato. In Spagna un medico \u00e8 \"graduado\" o \"licenciado\" in Medicina, e pu\u00f2 appellarsi dottore solo col dottorato. Similmente in Germania si distingue tra medico (Arzt) e dottore in medicina (Medicinae Doctor), che ha appunto conseguito il dottorato. \u00c8 perci\u00f2 radicalmente distinto dai gradi inferiori di Master o \"Licentia\" (laurea magistrale) o di Bachelor (laurea). Questa distinzione risale alle origini stesse dell'Universit\u00e0 e tutt'oggi sopravvive per esempio anche in territorio italiano, negli studi di diritto pontificio. Nelle universit\u00e0 pontificie \u00e8 \"doctor\" chi ha conseguito il dottorato, terzo ciclo degli studi universitari, dopo il baccellierato e la licenza, e ha pubblicato la tesi di dottorato con l'approvazione della commissione accademica. In Italia, invece, per ottenere il titolo di dottore non \u00e8 necessario n\u00e9 conseguire il dottorato n\u00e9 accedere al secondo ciclo di studi.\nNel mondo anglosassone il titolo \u00e8 attribuibile con specificazioni e soprattutto abbreviazioni di dettaglio, come ad esempio per il \"PhD\", ovvero \"Philosophi\u00e6 Doctor\" (abbreviato anche con la sigla \"dr.\"), il \"ThD\" (\"Theologiae Doctor\"), il \"Dr. rer. nat.\" (\"Doctor Rerum Naturalium\"), il \"MD\", ovvero \"Medicinae Doctor\" (il medico), il \"DMD\" (\"Dentariae Medicinae Doctor\", il dentista), \"PharmD\" (\"Pharmaciae Doctor\") farmacista, il \"VMD\" (medico veterinario, denominato per esteso \"Veterinariae Medicinae Doctor\"). In Italia, a causa dell'ambiguit\u00e0 del termine dottore, della sigla \"dr.\" e della mancata corrispondenza del titolo con quello degli altri Paesi (per i quali corrisponde ad un grado di istruzione superiore), l'abbreviazione dr. o dott.ric. non \u00e8 quasi mai utilizzata dai dottori di ricerca, i quali preferiscono conformarsi con la sigla internazionale Ph.D. o PhD, che di fatto \u00e8 quella correntemente utilizzata nelle corrispondenze tra universit\u00e0. In ogni caso, l'uso dell'abbreviazione Ph.D. per il titolo di dottore di ricerca in Italia \u00e8 esplicitamente previsto dalla Legge 30 dicembre 2010, n. 240.\nIn Italia.\nIn Italia, il titolo di \"dottore\" \u00e8 la qualifica accademica spettante alle persone che hanno conseguito una laurea. \nPertanto, mentre in Italia pu\u00f2 portare il titolo di dottore anche un laureato triennale (laurea di primo livello, cio\u00e8 dopo tre anni di studi universitari) o un laureato magistrale (laurea di secondo livello, cio\u00e8 dopo cinque anni di studi universitari), nella maggior parte degli altri paesi al mondo che seguono il modello anglosassone per ottenere lo stesso titolo \u00e8 necessario aver completato gli studi del terzo ciclo (dottorato di ricerca, cio\u00e8 dopo otto-dieci anni di studi universitari oppure il ciclo unico in medicina).\nIn Italia, confermando un regio decreto del 1938 che attribuisce il titolo di dottore ai laureati, il D.M. 270/2004 del settembre 2004 ha definitivamente stabilito le diverse specificit\u00e0 della qualifica di dottore corrispondenti ai relativi livelli di studio universitari:\nIn sintesi il sistema universitario italiano prevede tre livelli di istruzione:\nRiferimenti normativi.\nLa qualifica accademica di dottore \u00e8 stata regolamentata per la prima volta con , art. 48, comma terzo.\nUno dei regolamenti attuativi della riforma universitaria (art. 17, c. 95 legge. n. 127/1997) \u2013 che \u00e8 il decreto del Ministero dell'istruzione, dell'universit\u00e0 e della ricerca 22 ottobre 2004, n. 270, pubblicato in G.U. 12 novembre 2004 con il titolo \"Modifiche al regolamento recante norme concernenti l'autonomia didattica degli atenei, approvato con decreto del Ministro dell'universit\u00e0 e della ricerca scientifica e tecnologica, 3 novembre 1999, n. 509\" \u2013 lo regolamenta ulteriormente introducendo le qualifiche di dottore magistrale e dottore di ricerca.\nProtezione giuridica del titolo di dottore.\nIl titolo di \"dottore\" \u00e8 conferito dalle autorit\u00e0 accademiche in nome della legge e ha valore legale. La legge persegue chi se ne fregia senza averne diritto (art. 498 c.p., depenalizzato).\nIl Regolamento studenti (regio decreto 4 giugno 1938, n.1269) prevedeva all'articolo 48 che \"a coloro che hanno conseguito una laurea, e ad essi soltanto, compete la qualifica accademica di dottore\".\nIl regio decreto \u00e8 stato in parte abrogato (\"e ad essi soltanto\") dalla legislazione successiva e vi sono particolari casi nei quali si parla non solo di equipollenza ma di vera e propria equiparazione cio\u00e8 \"atto, effetto dell'uguagliare, pareggiare\" (parificazione) con connessa estensione alla qualifica di dottore ai diplomati di cui: \nCon il decreto ministeriale del 31 gennaio 1992 un gran numero di scuole dirette a fini speciali si sono trasformate, come previsto dalla legge, in corsi di diploma di primo livello universitario (DU), dando vita, in tal modo, anche in Italia, all'istruzione universitaria di primo livello, prevalentemente orientata attorno a una formazione di tipo professionale. Con l'anno accademico 1992/93, adeguandosi al citato D.M., molti corsi delle scuole dirette a fini speciali hanno attivando nuovi indirizzi di studio finalizzati al rilascio di diploma.\nLa Legge 13 marzo 1958, n. 262 regola il \"conferimento ed uso di titoli accademici, professionali e simili\".\nL'articolo 1 recita: \nL'articolo 2 recita: \nL'articolo 498 (\"Usurpazione di titoli o di onori\") del Codice penale punisce l'esercizio abusivo delle professioni e l'usurpazione del titolo di Dottore:\nParticolare attenzione va fatta nell'utilizzare il titolo italiano di \"dottore\" all'estero (in particolare nella traduzione \"Doctor\") se non si possiede il titolo di \"dottore di ricerca\" o una laurea in Medicina e Chirurgia, in Odontoiatria e Protesi Dentaria, in Farmacia, in Medicina Veterinaria o in Giurisprudenza. Infatti, come gi\u00e0 menzionato, in alcune parti del mondo il titolo di \"dottore\" \u00e8 conferito solo con il completamento del terzo ciclo di studi universitari, e in molte legislazioni fregiarsi del titolo di dottore senza aver un titolo di terzo livello o una laurea in Medicina e Chirurgia, in Odontoiatria e Protesi Dentaria, in Farmacia, in Medicina Veterinaria o in Giurisprudenza \u00e8 reato.\nAbbreviazione.\nIl termine \"dottore\", spesso e per comodit\u00e0, \u00e8 sostituito da una tra le seguenti abbreviazioni: \"dott.\" oppure \"dr.\" Infatti\nper l'Accademia della Crusca le abbreviazioni \"dott.\" e \"dr.\" (entrambe col punto), poich\u00e9 attestate nei dizionari italiani, possono essere usate indistintamente.\nNel caso di \"dottoressa\" le abbreviazioni in uso sono \"dott.sa\", \"dott.ssa\" e \"dr.ssa\".\nL'art. 19, primo comma della Legge n. 240/2010 ha fissato l'utilizzo delle abbreviazioni \"Dott. Ric.\" o \"Ph.D.\" per il titolo di dottore di ricerca.\nVincenzo Ceppellini precisa che dott. si scrive con l'iniziale minuscola se \u00e8 seguito dal nome, come ovvio per qualsiasi apposizione."}
{"id": "27517", "revid": "634851", "url": "https://it.wikipedia.org/wiki?curid=27517", "title": "John McEnroe", "text": "Soprannominato \"The Genius\", \u00e8 stato numero 1 del mondo per quattro anni consecutivi dal 1981 al 1984 e ha vinto 7 titoli del Grande Slam in singolare, 9 in doppio e 1 in doppio misto. Ha terminato la carriera con 77 vittorie nei tornei di singolare e 77 in quelli di doppio, e detiene pertanto il record del tennis maschile nell'Era Open per numero di titoli totali (singolare e doppio) vinti: 160, incluso il titolo di doppio misto conquistato al Roland Garros nel 1977 e le affermazioni in Coppa Davis, che ha vinto per cinque volte (nel 1978, 1979, 1981, 1982 e 1992) come membro fisso della squadra statunitense, di cui \u00e8 anche stato capitano, dopo il suo ritiro dal tennis giocato. \nMancino, famoso per il suo stile di gioco, per i suoi incontri combattuti e spettacolari contro Bj\u00f6rn Borg, Jimmy Connors e Ivan Lendl, per il suo carattere irascibile in campo, per il talento e la personalit\u00e0, oltre che per i risultati, \u00e8 considerato fra i pi\u00f9 grandi tennisti della storia. Definito da molti il miglior giocatore di doppio della storia del tennis, ha giocato nella prima parte della carriera in coppia con Peter Fleming, con cui costitu\u00ec uno dei doppi pi\u00f9 forti di tutti i tempi, e nella parte finale della carriera insieme al fratello Patrick. Lo stesso Fleming dichiarava che: \"\u00abla miglior squadra di doppio del mondo \u00e8 John McEnroe con chiunque altro\u00bb\".\n\u00c8 stato inserito nella International Tennis Hall of Fame nel 1999.\nBiografia.\nFiglio di un militare statunitense di origine irlandese che nel periodo in cui John nacque era di stanza in una base militare statunitense nell'ex-Germania Ovest. All'et\u00e0 di un anno si trasfer\u00ec nel Queens di New York quando suo padre lasci\u00f2 la United States Air Force per lavorare in una agenzia pubblicitaria. Qui i suoi genitori ebbero altri due figli: Mark (nel 1964) e Patrick (nel 1966, anch'egli futuro tennista professionista).\nMcEnroe inizi\u00f2 a giocare a tennis all'et\u00e0 di otto anni nel \"Douglaston Club\" con i suoi fratelli (Patrick avrebbe avuto solo 1 anno, per cui John sicuramente ha iniziato da solo). Visto il talento del ragazzino, l'anno dopo i genitori lo mandarono alla \"Eastern Lawn Tennis Association\" in cui inizi\u00f2 a prendere parte ai primi tornei regionali per bambini; in seguito partecip\u00f2 anche ai tornei nazionali juniores e all'et\u00e0 di dodici anni inizi\u00f2 ad allenarsi alla \"Port Washington Tennis Academy\" di Long Island (New York), in quel periodo era stabilmente nella top-10 nazionale della categoria. McEnroe frequent\u00f2 la Trinity School diplomandosi nel 1977.\nIl 1\u00ba agosto 1986 spos\u00f2 l'attrice Tatum O'Neal, da cui ha avuto i figli Kevin (1986), Sean (1987) e Emily (1991). I due si sono separati nel 1992 e hanno divorziato nel 1994. Nell'aprile del 1997 si \u00e8 sposato con Patty Smyth da cui ha avuto le figlie Anna (nata nel 1995, prima del matrimonio) e Ava (1999); ha fatto da padre anche a Ruby (figlia della Smyth e di Richard Hell).\nNel 2001 John McEnroe visit\u00f2 Buckingham Palace su invito della regina Elisabetta II. Nel 2002 pubblic\u00f2 la sua autobiografia dal titolo \"You cannot be serious\". Per oltre un decennio, John McEnroe \u00e8 stato un commentatore degli incontri di tennis e telecronista per NBC e CBS negli USA e per la BBC nel Regno Unito. Vive a New York con la moglie e i sei figli.\nCarriera.\n1977-1978: Primi anni.\nNel 1977, a soli 18 anni e ancora dilettante, il nome di John McEnroe balza agli onori della cronaca tennistica in quanto riesce a partecipare al tabellone principale del Torneo di Wimbledon partendo dalle fasi preliminari di qualificazione; nel torneo riesce nell'impresa di arrivare fino alla semifinale in cui per\u00f2 viene battuto in quattro set dal grande campione Jimmy Connors (suo futuro rivale). Con questa prestazione stabilisce il miglior risultato di sempre ottenuto in un torneo del Grande Slam partendo dalle fasi di qualificazione.\nPoco tempo dopo McEnroe entrer\u00e0 alla Stanford University, facendosi notare pi\u00f9 per i risultati tennistici (campione NCAA nel 1978) che scolastici. Sempre nel 1978 entra definitivamente nel circuito dei professionisti e diventa celebre per essere uno dei primi tennisti a firmare un contratto di sponsorizzazione con lo stilista Sergio Tacchini. La sua prima stagione \u00e8 gi\u00e0 da grande protagonista, si aggiudica infatti ben 5 tornei ATP tra cui il prestigioso Masters di fine stagione battendo in finale Arthur Ashe in tre set.\n1979-1981: I grandi successi e le battaglie con Bj\u00f6rn Borg.\nNel 1979 il giovane tennista statunitense vince 10 tornei, tra cui quello di Dallas battendo in quattro set Bj\u00f6rn Borg nella finale dando inizio a una grande rivalit\u00e0 sportiva. In quello stesso anno si afferma per la prima volta in un torneo del Grande Slam vincendo l'US Open contro Vitas Gerulaitis. Arriva in finale in altri quattro tornei venendo sconfitto (in due di questi a sconfiggerlo \u00e8 proprio Borg).\nNel 1980 McEnroe si aggiudica 9 tornei. All'Open di Francia, vinto da Borg, viene eliminato gi\u00e0 al terzo turno, ma a Wimbledon dopo aver battuto Connors in semifinale arriva in finale, dove affronta Borg in uno degli incontri di tennis pi\u00f9 belli di tutti i tempi: nel tiebreak del quarto set, uno dei pi\u00f9 famosi tiebreak della storia del tennis, con Borg in vantaggio per due set a uno, McEnroe si impose per 18-16 al settimo set-point dopo aver annullato sette match-point a Borg, che poi nel quinto set riusc\u00ec a prevalere 8-6 vincendo il suo quinto Wimbledon consecutivo. Poche settimane dopo l'americano fu chiamato a difendere il suo titolo all'US Open, arriv\u00f2 in finale e fronteggi\u00f2 nuovamente il grande campione svedese; i due diedero vita a un combattuto e spettacolare nuovo match, che si protrasse fino al quinto set come il precedente, concludendosi per\u00f2 con la vittoria di McEnroe. Nel The Masters di fine stagione McEnroe e Borg si incontrarono nuovamente e a prevalere fu lo svedese che in finale vinse poi il suo secondo titolo consecutivo. Durante il 1980 Borg e McEnroe si alternano in cima alla classifica mondiale: il 2 marzo McEnroe conquista il primato cedendolo il 24 dello stesso mese allo svedese che lo conserver\u00e0 per 20 settimane per poi cederlo il 10 agosto e riprenderselo il 18 dello stesso mese e conservarlo fino al luglio 1981.\nNel 1981 McEnroe aggiunge 10 tornei al suo gi\u00e0 nutrito palmar\u00e8s. Sconfisse Borg nella finale del torneo di Milano e arriv\u00f2 fino ai quarti di finale nell'Open di Francia, vinto poi da Borg per la quarta volta consecutiva (sesta in carriera); un mese dopo i due si ritrovarono a distanza di un anno per disputare nuovamente la finale di Wimbledon sui prestigiosi campi d'erba dell'All England Lawn Tennis and Croquet Club. Anche stavolta la partita fu molto combattuta ma si ferm\u00f2 al quarto set (due dei quali chiusi al tiebreak): McEnroe riusc\u00ec finalmente a prevalere con il risultato di 4\u20136, 7\u20136, 7\u20136, 6\u20134. Passano poche settimane e i due si ritrovano nuovamente nella finale dell'US Open. McEnroe aveva vinto le due edizioni passate mentre Borg non era mai riuscito ad aggiudicarsi il torneo nelle tre precedenti finali disputate. Ancora una volta la battaglia fu molto serrata e di nuovo McEnroe riusc\u00ec a impedire al campione svedese di aggiudicarsi lo Slam mancante (in quegli anni l'Australian Open era diventato quasi un torneo minore e a causa della sua collocazione durante il periodo delle feste natalizie molti tennisti tra cui Borg e McEnroe limitarono molto la loro partecipazione, lo stesso McEnroe vi prender\u00e0 parte per la prima volta solo nel 1983 e vi giocher\u00e0 solo cinque volte in tutto). Dopo questa sconfitta Borg si ritir\u00f2 dal tennis giocato lasciando campo libero a McEnroe e i due non ebbero pi\u00f9 occasioni di affrontarsi in tornei ufficiali. Va ricordato che non si incontrarono mai sulla terra battuta \n1982-1985: Ancora grandi successi e l'anno dei record.\nNel 1982 McEnroe vinse 5 tornei ATP, subendo anche tre sconfitte in finale. Salt\u00f2 l'Open di Francia e si present\u00f2 a Wimbledon da campione in carica. Nel torneo londinese non perse nessun set fino alla finale; ma in questa venne sconfitto da Jimmy Connors in cinque set. La sua avventura all'US Open si ferm\u00f2 in semifinale per mano del cecoslovacco Ivan Lendl e per la prima volta dal 1979 non si aggiudic\u00f2 nessun titolo nel Grande Slam durante la stagione. Nel Masters di fine stagione arriv\u00f2 in finale perdendo nuovamente contro Lendl in tre set.\nNel 1983 McEnroe raggiunse la sua quarta finale consecutiva a Wimbledon e vinse il suo secondo titolo battendo in tre set Chris Lewis nella finale. Per la prima volta in carriera gioc\u00f2 anche gli Australian Open arrivando in semifinale venendo battuto da Mats Wilander in quattro set. Oltre a questi prese parte anche ad alcuni tornei minori vincendone cinque e raggiungendo la finale in altri tre.\nIl 1984 fu l'anno migliore della carriera di John McEnroe e uno dei migliori della storia del tennis. Inizi\u00f2 l'anno vincendo il Masters, che all'epoca si svolgeva a gennaio, sconfiggendo in finale Lendl e aggiudicandosi il trofeo per la seconda volta in carriera. Raggiunse per la prima volta la finale dell'Open di Francia, venendo sconfitto da Ivan Lendl in una combattuta finale. McEnroe vinse i primi due set, ma sub\u00ec la rimonta di Lendl che nel corso del match modific\u00f2 il suo stile di gioco. Questa sconfitta imped\u00ec a McEnroe di conquistare quel titolo che rincorse vanamente per tutta la carriera e pose fine alla sua striscia record di 42 vittorie consecutive dall'inizio dell'anno (record avvicinato da Novak \u0110okovi\u0107 nel 2011, che si ferm\u00f2 a 41). Si rifece a Wimbledon, battendo nettamente Jimmy Connors con il punteggio di 6\u20131, 6\u20131, 6\u20132. Vinse anche il quarto US Open della sua carriera prendendosi la rivincita su Lendl in soli tre set. Durante tutta la stagione McEnroe vinse in totale 13 tornei ATP sui 15 a cui prese parte (tra cui, oltre a Masters, Wimbledon e Us Open, anche le prestigiose finali WCT di Dallas, il torneo dei campioni di Forest Hills, il Torneo del Queen's e Toronto), battendo, tra gli altri, 6 volte Lendl, 4 Connors e 1 Wilander, ed ebbe un eccezionale record di 82 vittorie e sole 3 sconfitte su 85 partite disputate, firmando la miglior percentuale di match vinti in un anno (96,5%) dalla nascita del ranking ATP, nel 1973. Oltre alla citata finale del Roland Garros, si fece battere intenzionalmente al primo turno del Torneo di Cincinnati da Amritraj per potersi prendere una settimana di pausa prima dell'Open degli Stati Uniti (il torneo si giocava la settimana immediatamente precedente), pausa impedita dai doveri che imponevano il circus e dagli sponsor, e perse nella finale di Coppa Davis da Sundstrom, autore della partita della vita, nuovamente sulla terra rossa. Nel 2005 (81-4) e nel 2006 (92-5) Roger Federer avrebbe avvicinato ma non battuto detto record, cos\u00ec come Novak \u0110okovi\u0107 nel 2011 (70-6) e nel 2015 (82-6).\nNel 1985 McEnroe raggiunse 10 finali in tornei ATP vincendone 8. Inizi\u00f2 l'anno vincendo il Masters sconfiggendo nuovamente in finale Lendl e aggiudicandosi il trofeo per la terza volta in carriera (seconda consecutiva), ma concluse l'anno senza nessun titolo nel Grande Slam. Raggiunse i quarti di finale nell'Australian Open ma venne sconfitto in 5 set da Slobodan \u017divojinovi\u0107 (l'ultimo set venne vinto dallo slavo per 6-0). All'Open di Francia arriv\u00f2 fino alla semifinale in cui venne duramente sconfitto da Mats Wilander che si aggiudicher\u00e0 il torneo per la seconda volta. Anche l'avventura sui campi d'erba di Londra non and\u00f2 nel migliore dei modi, eliminato nei quarti di finale dal sudafricano Kevin Curren che poi perder\u00e0 in finale con il diciassettenne Boris Becker, vincitore contro ogni pronostico del torneo di Wimbledon, senza essere testa di serie. Raggiunse per l'ultima volta in carriera una finale nel Grande Slam agli US Open, ma venne battuto da Lendl in tre set.\n1986-1992: Seconda parte della carriera.\nA causa dei risultati non all'altezza delle aspettative della stagione precedente, McEnroe decise di prendersi un anno sabbatico, scelta che segner\u00e0 l'inizio della parabola discendente del campione americano. Scelse di non partecipare a nessun torneo fino a settembre 1986, quando tent\u00f2 l'avventura nel suo amato US Open, venendo tuttavia eliminato al primo turno poich\u00e9 il suo stato di forma era pessimo a causa della lunga inattivit\u00e0 a cui aveva cercato di porre rimedio solo poche settimane prima del torneo con allenamenti non all'altezza.\nImpieg\u00f2 diverso tempo per recuperare la forma e ritorn\u00f2 competitivo solo nell'edizione 1987 degli US Open, in cui venne battuto nei quarti di finale da Ivan Lendl. In precedenza non aveva partecipato agli Australian Open e a Wimbledon, ed era stato eliminato al primo turno dall'Open di Francia. In tutto l'anno raggiunse 5 volte la finale di un torneo ma non riusc\u00ec ad aggiudicarsi nessun titolo.\nNel 1988 le cose continuarono ad andare male. Non prese parte all'Australian Open e perse ancora contro Lendl all'Open di Francia nel quarto turno. A Wimbledon e all'US Open non and\u00f2 oltre il secondo turno. In tutto l'anno vinse solo i tornei di Tokyo e di Detroit, raggiunse la finale anche a Indianapolis ma venne battuto da Boris Becker.\nIl 1989 \u00e8 l'anno in cui McEnroe ritrova, almeno a tratti, il suo gioco ad altissimi livelli, cosa che lo porta ad essere stabilmente il numero 4 del mondo. Arriva ai quarti di finale dell'Australian Open, eliminato da Lendl. Gioca poi uno straordinario torneo a Wimbledon, esprimendo il tennis dei suoi tempi migliori e a volte persino superiore per maturit\u00e0. Un Edberg in grandissima forma riesce a fermarlo in una fantastica semifinale per 7-5 7-6 7-6. Non si conferma all'US Open in cui esce al secondo turno per mano dell'olandese Paul Haarhuis. Vince i tornei di Lione e Indianapolis e arriva in finale a Montr\u00e9al e Tolosa. Regala una bellissima semifinale persa contro Boris Becker a Parigi Bercy. Vince l'ultima edizione delle Finali WCT di Dallas, battendo Gilbert in finale e soprattutto Lendl in semifinale per 6\u20137 7\u20136 6\u20132 7\u20135.\nNel 1990 venne squalificato all'Australian Open durante il match di Quarto Turno con lo svedese Mikael Pernfors. Perse al Primo Turno al Torneo di Wimbledon dall'americano Derrick Rostagno e venne eliminato dal diciannovenne Pete Sampras nella semifinale degli US Open. Il 22 novembre 1990 fu l'ultima volta di John McEnroe nella top ten ATP. In tutto l'anno si aggiudic\u00f2 solo il torneo di Basilea battendo Goran Ivani\u0161evi\u0107 in finale recuperando due set di svantaggio.\nNel 1991 venne eliminato al primo turno all'Open di Francia dal sovietico Andrej \u010cerkasov, al quarto turno di Wimbledon perdendo con Stefan Edberg e al terzo turno dell'US Open contro Michael Chang. L'ultimo successo della sua carriera lo ebbe vincendo il suo 77\u00ba e ultimo torneo di singolare a Chicago, contro il fratello Patrick, anch'egli professionista.\nIl 1992 fu l'ultimo anno in cui John McEnroe \u00e8 stato professionista per tutta la stagione. Fu un anno caratterizzato da periodi incolori e grandi momenti. Inizia la stagione esprimendo un tennis di livello pari a quello dei suoi tempi d'oro, secondo le dichiarazioni del suo stesso avversario, Boris Becker, battuto per tre set a zero agli Australian Open da un McEnroe concentratissimo, che riesce a dominare il gioco da fondo, \u00e8 dotato di precisione nei passanti, aggressivit\u00e0 e reattivit\u00e0 fisica, in un match in cui prende la rete addirittura sulla prima di servizio del tedesco. Vince al turno successivo un epico incontro 8-6 al quinto set contro lo spagnolo Emilio Sanchez, che per la terza volta non riesce a batterlo. Forse l'et\u00e0 riscuote pegno di questa maratona, e nei quarti perde in tre set contro il sudafricano Wayne Ferreira. Agli Open di Francia viene sconfitto al primo turno dallo svedese Nicklas Kulti. Gioca poi ancora un grande Wimbledon, offrendo ancora un tennis ad altissimo livello sull'erba. Vince al quinto set al secondo turno un celebratissimo incontro di quattro ore con Pat Cash, in cui i due mettono in mostra forse per l'ultima volta nella storia del tennis un duello di serve and volley d'autore su erba. Supera nei quarti anche il francese Guy Forget, raggiungendo cos\u00ec le semifinali come nel 1989, dove perde da un Agassi che avrebbe poi vinto il torneo anche grazie ai consigli di John, che con lui si era allenato durante il torneo. Vince per\u00f2 ancora il doppio a Wimbledon in coppia con Stich. Agli Us Open perde al quarto turno dal numero 1 del mondo Jim Courier. L'annata si conclude con la vittoria in Coppa Davis ottenuta in finale ai danni della Svizzera, vincendo il doppio in coppia con Pete Sampras.\nA fine stagione si ritira ufficialmente, in quel momento era al 20\u00ba posto del ranking mondiale. \nNel 1994 si presenta a sorpresa al Torneo di Rotterdam dove perde al primo turno dallo svedese Magnus Gustafsson. Appesa definitivamente la racchetta al chiodo, nell'estate di quell'anno lo ritroviamo in Sardegna dove viene ingaggiato con il suo gruppo musicale per suonare la chitarra nei pi\u00f9 quotati locali notturni di Poltu Quatu, tra cui il celebre Smaila's.\nNel 1999 si presenta al torneo di Wimbledon per disputare il doppio misto, e in coppia con S.Graf arriva fino alle semifinali.\n2006: Ritorno.\nA febbraio 2006, all'et\u00e0 di 47 anni, \u00e8 tornato a giocare a livello professionistico (ATP) nel torneo di doppio Sap Open a San Jos\u00e8 in coppia con Jonas Bj\u00f6rkman; la coppia si \u00e8 aggiudicata il torneo.\nMcEnroe ha cos\u00ec dimostrato, vincendo il suo titolo numero 72 in doppio, che la sua classe non ha et\u00e0; \u00e8 diventato cos\u00ec l'unico uomo a vincere un torneo ATP in quattro decenni differenti e il giocatore pi\u00f9 anziano a vincere un titolo ATP - singolo o doppio - negli ultimi 30 anni.\nScontri diretti e rivalit\u00e0.\nComplessivamente il numero delle sfide tra Borg e McEnroe \u00e8 in perfetta parit\u00e0 7-7. I due non si sono mai affrontati sul campo di terra battuta, in cui Borg era nettamente favorito. Sui campi d'erba i due si sono affrontati in due occasioni (le due finali a Wimbledon) con una vittoria a testa. Per quattro volte i due rivali si sono fronteggiati sul cemento, con un esito favorevole a McEnroe per 3-1. Le restanti otto sfide sono state disputate su campi sintetici e vedono una prevalenza dello svedese per 5-3.\nLe sue pi\u00f9 grandi rivalit\u00e0 furono con Borg, con Connors e con Lendl. In particolare, la rivalit\u00e0 con Borg, di cui John \u00e8 diventato molto amico, \u00e8 considerata la pi\u00f9 celebre della storia del tennis. Il film \"Borg McEnroe\" del 2017 di Janus Metz Pedersen su questa rivalit\u00e0 e sul contrasto caratteriale tra i due campioni ha vinto il Festival del Cinema di Roma.\nRisultati degli scontri diretti.\nIn tutta la sua carriera McEnroe ha giocato contro alcuni dei pi\u00f9 forti giocatori di tennis di tutti i tempi. Il bilancio totale della sua carriera \u00e8 di 864\u00a0W-194L (81,66% di vittorie). McEnroe ha il seguente bilancio contro i giocatori pi\u00f9 forti della sua epoca:\nCaratteristiche.\nStile di gioco.\nLa rivoluzione apportata da McEnroe al tennis non pu\u00f2 essere sottostimata. Per ammissione dello stesso Jimmy Connors, nessuno ha creato tanto interesse attorno al tennis quanto John McEnroe; ci\u00f2 in parte grazie al suo carattere irascibile e alle celebri sfuriate contro arbitri, avversari, e giudici di linea, ma soprattutto grazie al suo gioco personalissimo, fatto di attacco, di tocco, di angoli, di anticipi.\nMcEnroe ha dominato il mondo del tennis prima e dopo la principale svolta nell'evoluzione dei materiali, dal legno (quando usava una Wilson Pro Staff prima e una Dunlop Maxply poi) alla grafite (quando sfoggiava la sua leggendaria Dunlop Max 200G), risultando, nel quadriennio concluso al primo posto in classifica mondiale, l'ultimo numero 1 delle racchette di legno e il primo numero 1 delle racchette in grafite. La sua grande capacit\u00e0 di controllo gli consentiva una incordatura a soli 18\u00a0kg, che esaltava la sua grande sensibilit\u00e0 di tocco.\nMcEnroe, mancino, era un giocatore d'attacco, che faceva del serve-and-volley, delle risposte d'attacco e del gioco anticipato da fondo le sue armi principali.\nIl celebre servizio di John McEnroe era caratterizzato da una posizione particolarissima, essendo effettuato con i piedi paralleli alla linea di fondo campo e le spalle rivolte alla rete, e da una grande torsione lombare. Il movimento risultava cos\u00ec molto difficile da leggere per i suoi avversari, ed erano particolarmente insidiosi i servizi a uscire dalla sinistra del campo.\nI suoi colpi da fondo consistevano di un diritto piatto e di un rovescio a volte nascosto e colpito da sotto, altre volte \"spinto\" ed effettuato con il piatto della racchetta davanti al corpo, soprattutto nella risposta al servizio, quando veniva eseguito a mezz'aria con un balzo in avanti. Sia il dritto sia il rovescio spesso erano giocati con una simile impugnatura, una vecchia Continentale.\nIl suo gioco d'attacco da fondo campo era basato sull'uso di colpi anticipati, sostenuti da grandi riflessi, che lo mettevano in grado di anticipare spesso l'avversario (il famoso \"ping-pong\" tennis).\nIl suo gioco difensivo poteva contare su passanti eccezionali (tra cui il famoso \"passante lento\" e i suoi passanti giocati al volo, dalla tre quarti campo) e su lob millimetrici.\nInfine, la parte pi\u00f9 ammirata del suo gioco: la vol\u00e9e. Quasi piatta, dal movimento breve, precisissima e personalissima in tutta la variet\u00e0 del gioco di rete (dritto, rovescio, drop-volley, demi-vol\u00e9e).\nGrazie al suo talento, McEnroe \u00e8 potuto diventare un campione senza doversi sottoporre a duri allenamenti, come invece erano abituati i suoi colleghi gi\u00e0 all'epoca, tanto che un giorno Billie Jean King disse al riguardo la storica frase \u00ab\"He didn't pay the price\"\u00bb.\nCarattere.\nOltre che per il suo gioco brillante McEnroe divenne celebre fin dai primi anni della carriera per il suo carattere fortemente irascibile; in totale contrasto con il suo grande rivale Borg, celebre per la calma glaciale con cui affrontava gli incontri. Nel 1981 McEnroe si aggiudic\u00f2 il titolo a Wimbledon, nel primo turno contro Tom Gullikson and\u00f2 vicino all'essere squalificato avendo insultato l'arbitro Ted James chiamandolo \"the pits of the world\" (\"La feccia del mondo\") e successivamente \"idiota incompetente\" subendo una multa di 1.500$. Nello stesso incontro, dopo un suo ace chiamato fuori, url\u00f2 all'arbitro di sedia la famosa frase (che poi diventer\u00e0 il titolo della sua autobiografia) \"You cannot be serious\" (letteralmente \"Non puoi essere serio\", da intendersi come \"Non \u00e8 possibile che tu dica sul serio!\"), aggiungendo l'altrettanto celebre \"Chalk flew up\", cio\u00e8 \"Il gesso \u00e8 volato\", riferendosi alla nuvoletta di polvere bianca comparsa nel punto di rimbalzo dalla pallina sulla riga del servizio. \nL'All England Club non gli concesse il titolo di \"socio onorario\" dopo la sua prima vittoria (\u00e8 consuetudine che un vincitore del singolare maschile di Wimbledon riceva questo titolo al suo primo successo). McEnroe reag\u00ec disertando la cena in onore del vincitore indetta dal club, giustificandosi affermando: \"Preferisco passare la serata con la mia famiglia e i miei amici, e con le persone che mi hanno supportato e non con un gruppo di settanta-ottantenni che mi dicono che mi comporto da idiota\". McEnroe tuttavia ricevette il titolo di socio onorario quando vinse nuovamente il torneo due anni dopo.\nNella finale del Roland Garros del 1984 McEnroe incontr\u00f2 Lendl. Dopo essere stato in vantaggio di due set, il suo avversario Lendl riusc\u00ec a vincere aggiudicandosi la partita (3-6 2-6 6-4 7-5 7-5), favorito da un McEnroe deconcentrato, forse a causa di un episodio in cui url\u00f2 \"shut up\" nel microfono di una telecamera a bordo campo da cui proveniva il forte volume di un commentatore, disturbando il gioco. Al termine dell'incontro, McEnroe, letteralmente infuriato per la grande occasione persa, lasci\u00f2 il palco della premiazione senza proferire alcun commento e ricevendo i fischi del pubblico.\nIn numerose occasioni esprimeva il suo disappunto contro giudici di linea e arbitri. Tra le sue celebri esternazioni, le racchettate ai bicchieri d'acqua sul tavolino al cambio di campo durante il torneo di Stoccolma del 1984 (l'acqua, schizzando, infradici\u00f2 il Re di Svezia seduto in prima fila); la frase \"se quella palla era buona tu sei un capellone\" rivolta a Wimbledon a un giudice di linea pelato; i pesanti insulti a una donna che voleva prendere posto sul campo su cui lui si stava allenando al circolo del Queen's di Londra - la donna era poi la moglie del presidente del club, cosa che imped\u00ec a McEnroe la partecipazione al torneo del Queen's fino a quando John non accett\u00f2 di scusarsi, anni dopo. Nel 1987, tra lo stupore del pubblico, abbandon\u00f2 improvvisamente il campo per proteste in un incontro della World Team Cup contro Mecir. Nel 1990, infine, fu clamorosamente espulso da un torneo dello Slam, gli Australian Open, per aver proferito la \"four-letter word\" prima al giudice di sedia e poi di nuovo rientrando in campo dopo l'intervento del supervisore del torneo.\nNonostante il suo carattere e le proteste contro le cattive decisione arbitrali, McEnroe era un giocatore molto corretto nel gioco, e a fine carriera si conquist\u00f2 sempre pi\u00f9 anche i favori della stampa che prima lo criticava."}
{"id": "27522", "revid": "1543377", "url": "https://it.wikipedia.org/wiki?curid=27522", "title": "Martina Hingis", "text": "Raggiunse il successo nel periodo di transizione tra il tramonto della Graf e la futura ascesa delle sorelle Williams. In carriera si \u00e8 aggiudicata in tutto 43 titoli WTA in singolare e 64 in doppio, compresi 25 tornei del Grande Slam (5 in singolare, 13 in doppio e 7 in doppio misto). All'et\u00e0 di 16 anni, nel 1997, fu la pi\u00f9 giovane tennista della storia a vincere Wimbledon e diventare numero uno del mondo, nonch\u00e9 uno dei pi\u00f9 grandi talenti tennistici femminili degli anni 90.\nVittima di diversi infortuni e delle forti pressioni psicologiche sulle sue aspettative di carriera unite alla giovane et\u00e0 da debuttante, ha annunciato un primo ritiro nel 2003 a soli 23 anni, per poi tornare alle competizioni due anni dopo e ritirarsi di nuovo nel 2007, dedicandosi in seguito al mestiere di coach e di capitano della squadra svizzera di Fed Cup. Nel 2013, anno in cui \u00e8 stata introdotta nell'International Tennis Hall of Fame, rientra nel tennis professionistico cimentandosi per\u00f2 solo nel doppio e nel doppio misto. Ha ottenuto in entrambe le specialit\u00e0 il \"Career Grand Slam\", vincendo almeno una volta tutti e quattro i tornei dello Slam.\nIn singolare non \u00e8 riuscita ad aggiudicarsi il Grande Slam per le due sconfitte nelle finali al Roland Garros: la prima (vinta da Iva Majoli) nel 1997, anno in cui Hingis ha vinto gli altri tre Slam, e la seconda nel 1999 (vinta da Steffi Graf). \u00c8 stata aspramente criticata per il modo in cui sono maturate queste sconfitte a Parigi, per un ginocchio menomato da una caduta a cavallo alla vigilia del torneo nel 1997 e per il cedimento nervoso durante la finale del 1999. Si \u00e8 definitivamente ritirata dall'agonismo alla fine della stagione 2017, quando era ancora la numero uno al mondo in doppio.\nBiografia.\nNata a Ko\u0161ice con il nome di Martina Hingisov\u00e1 e cresciuta a Ro\u017enov pod Radho\u0161t\u011bm, nell'allora Cecoslovacchia, le \u00e8 stato dato il nome di battesimo in onore di Martina Navr\u00e1tilov\u00e1, un'altra grande tennista di origine cecoslovacca. Figlia di due tennisti professionisti, Melanie Molitorov\u00e1 e Karol Hingis, inizia a giocare a tennis all'et\u00e0 di soli due anni, partecipando al suo primo torneo all'et\u00e0 di quattro. Nel 1986 i suoi genitori divorziano e la madre lascia la Cecoslovacchia per trasferirsi con Martina a Wartau, in Svizzera, dove si risposa con Andreas Zogg, un tecnico di computer. Ha vissuto per un certo periodo in Florida per fare poi ritorno in Svizzera, dove risiede a Tr\u00fcbbach, frazione di Wartau.\nSecondo un articolo di stampa del maggio 2003, dopo la prima sospensione dell'attivit\u00e0 agonistica si era dedicata allo studio dell'inglese, alternando apparizioni pubblicitarie per conto di diversi sponsor, partite a tennis per svago e la pratica dell'equitazione, sua altra grande passione. Martina parla cinque lingue: ceco, tedesco, svizzero tedesco, inglese e ha un livello base di francese. Tra le tenniste che ha allenato, vi sono Anastasija Pavlju\u010denkova, Sabine Lisicki e Belinda Bencic.\nNel 2010 ha sposato il fantino francese Thibault Hutin, dal quale ha poi divorziato. Prima del matrimonio le erano state attribuite diverse relazioni sentimentali con personaggi dello sport, tra cui il tennista Magnus Norman, il nuotatore Ian Thorpe e il golfista Sergio Garc\u00eda. Si \u00e8 quindi legata al tennista Radek \u0160t\u011bp\u00e1nek e i due annunciarono di volersi sposare, ma in seguito si sono lasciati. Pochi mesi dopo il suo definitivo ritiro dall'agonismo, nel luglio 2018 ha sposato l'ex medico sportivo Harry Leemann.\nCarriera.\nMancando della potenza fisica di Monica Seles, Lindsay Davenport, Jennifer Capriati o Kim Clijsters, per non parlare delle sorelle Venus Williams e Serena Williams, Martina Hingis bas\u00f2 il suo gioco su brillanti geometrie e schemi, servendosi sia dei colpi da fondo campo, fluidi e precisi, sia di una notevole abilit\u00e0 nei colpi d'anticipo sotto rete. Questi aspetti tecnici la resero una giocatrice versatile e a tutto campo. Ancora giovanissima, all'et\u00e0 di 22 anni, vittima di continui infortuni alle anche e ai piedi e consapevole di non poter pi\u00f9 competere con le migliori giocatrici, si ritir\u00f2 all'inizio del 2003.\nDopo quattro anni di assenza, fece nuovamente ritorno alle competizioni nel 2006, anno in cui batt\u00e9 giocatrici del calibro di Venus Williams, Lindsay Davenport e Marija \u0160arapova, oltre ad aggiudicarsi alcuni tornei di prestigio. L'anno successivo, a causa di altri cronici infortuni, non riusc\u00ec pi\u00f9 a giocare con regolarit\u00e0 e, dopo esser risultata positiva ad un test per la cocaina, si ritir\u00f2 nuovamente dallo sport. Fu inoltre squalificata, come da prassi, per due anni dalla Federazione Internazionale.\nNel 2013 rientr\u00f2 nel mondo del tennis concentrandosi solo nel doppio e nel doppio misto, conquistando ottimi risultati, trionfando nel 2015 a Wimbledon in entrambe le specialit\u00e0.\nSuccessi nelle categorie giovanili.\nAllenata dalla madre, un'ex tennista che aveva lasciato la Cecoslovacchia per rifugiarsi in Svizzera e che le mette la racchetta in mano all'et\u00e0 di due anni, si impone a livello internazionale gi\u00e0 da giovanissima. All'et\u00e0 di 12 anni diventa la pi\u00f9 giovane vincitrice di uno Slam juniores conquistando il titolo in singolare al Roland Garros del 1993. Si conferma campionessa a Parigi l'anno successivo, quando vince il titolo di categoria anche a Wimbledon.\n1994-2002: le vittorie.\nNel 1994 avviene il suo debutto nel circuito del tennis professionistico al torneo di Zurigo. Nel 1995 gioca agli Australian Open il suo primo torneo del Grande Slam, disputando poi la sua prima finale in singolare al torneo di Amburgo, persa contro la spagnola Conchita Mart\u00ednez. Nel 1996, giocando in coppia con la ceca Helena Sukov\u00e1 nel doppio femminile, entra nella storia come la pi\u00f9 giovane tennista a vincere un titolo a Wimbledon. Ottiene la prima semifinale di singolo in un torneo del Grande Slam agli US Open. Ad ottobre vince a Filderstadt il primo titolo in singolare, battendo la tedesca Anke Huber, ed entra per prima volta tra le prime dieci della classifica WTA. A fine anno, nel torneo WTA Tour Championships, gioca una finale memorabile contro la campionessa tedesca Steffi Graf, uscendo sconfitta solo al quinto set.\nNel 1997 disputa la sua migliore stagione in assoluto, vincendo 12 titoli sulle 13 finali giocate, mancando per\u00f2 la possibilit\u00e0 di ottenere il Grande Slam, perdendo l'unica finale dell'anno al Roland Garros contro la croata Iva Majoli, probabilmente per i postumi di una caduta da cavallo avvenuta qualche settimana prima, che le imped\u00ec tra l'altro di giocare alcuni tornei sulla terra in vista del torneo parigino. Martina Hingis \u00e8 stata l'ultima giocatrice in grado di vincere pi\u00f9 di 10 tornei in una stessa stagione, appunto nel 1997; l'ultima ad essere arrivata a 10 titoli \u00e8 stata Justine Henin nel 2007.\nTra il 1998 e il 2001 si conferma sempre al vertice, vincendo altri titoli, sia in singolare che in doppio, sia nel Grande Slam, che negli altri tornei pi\u00f9 importanti. Dopo la vittoria del 1997, si \u00e8 ripetuta nel singolare dell'Open d'Australia nel 1998 e 1999.\nNel 2001 gioca la Hopman Cup, torneo riservato a squadre miste, partecipando insieme a Roger Federer per la Svizzera. La coppia si rivela vincente, perdendo solo 2 match lungo tutto il torneo, uno in singolare maschile da Federer e uno in doppio misto, e la coppia si aggiudica il trofeo.\nPrima del ritorno, il 2002 fu la sua ultima stagione, ma a causa di problemi fisici, in particolare alle caviglie, ha dovuto rinunciare a molti tornei e per la prima volta esce dalle prime dieci posizioni della classifica. Nel corso del 2003 non scende in campo, annuncia il ritiro, e l'8 settembre \u00e8 ufficialmente fuori dal ranking WTA.\nNei tornei del Grande Slam nel 1997 vinse, sia a Wimbledon che agli US Open, e nel 1997, 1998 e 1999, l'Australian Open. L'unico a non avere mai vinto \u00e8 l'Open di Francia, dove \u00e8 stata battuta in finale nel 1997 e 1999. Il 31 marzo 1997, \u00e8 diventata, per la prima volta, n\u00ba 1 della classifica WTA, stabilendo il primato come pi\u00f9 giovane della storia. In totale \u00e8 stata n. 1 della classifica per 209 settimane tra il 1997 e il 2001. Nel 1998 vinse tutti i tornei di doppio del Grande Slam in coppia con due giocatrici diverse.\n2003: il primo ritiro.\nDopo essere stata la numero uno della classifica femminile e aver stabilito diversi primati di precocit\u00e0, non ha pi\u00f9 giocato dall'ottobre 2002 a causa di cronici infortuni ai piedi, e nel febbraio 2003 ha annunciato il ritiro dichiarando di non prevedere un ritorno alle competizioni in quanto non era motivata a sopportare un tale dolore solo per competere ad un livello inferiore.\nA sorpresa il 31 gennaio 2005 fece ritorno sui campi da gioco nel torneo di Pattaya, in Thailandia, dove perse al primo turno contro la tedesca Marlene Weing\u00e4rtner. Dopo la sconfitta dir\u00e0 che si trattava di una semplice esibizione, senza che potesse dar seguito a un vero e proprio rientro nel circuito professionistico.\n2006-2007: il ritorno.\nTuttavia nel novembre 2005 tali affermazioni vengono smentite dal fatto che annuncia il suo rientro a tempo pieno al tennis, questa volta con l'intento di essere ancora competitiva, ma a partire dall'anno successivo. Infatti il 2 gennaio 2006 Martina ritorna alle competizioni ufficiali nel torneo australiano di Gold Coast.\nTornata a gareggiare nel torneo da lei pi\u00f9 amato, gli Australian Open, dimostr\u00f2 subito di essere tornata competitiva raggiungendo i quarti di finale, battuta solo da Kim Clijsters. Nel doppio misto, in coppia con l'indiano Mahesh Bhupathi, riesce addirittura a vincere il titolo, completando cos\u00ec tutte le vittorie all'Australian Open: singolare, doppio e misto.\nDopo la finale persa nel torneo di Tokyo contro la russa Elena Dement'eva, nel maggio 2006 torna a vincere un torneo di singolare agli Internazionali d'Italia di Roma battendo la russa Dinara Safina, otto anni dopo il successo del 1998 e a quattro anni dall'ultima vittoria nel torneo di Tokyo del 2002.\nNell'agosto 2006, a Montr\u00e9al, disputa la terza finale dell'anno, venendo sconfitta dalla serba Ana Ivanovi\u0107 e rientrando tra le top ten della classifica. Successivamente vince un torneo minore a Calcutta e riesce, a sei anni dall'ultima partecipazione, a qualificarsi per il WTA Tour Championships 2006. Chiude la stagione al n\u00ba 7 della classifica. A fine stagione chiude con 2 titoli vinti e con diverse vittorie su giocatrici top ten: riesce infatti a battere Marija \u0160arapova in semifinale al Tier I di Tokyo, travolgendola con un incredibile 6-3 6-1, e sconfigge anche le altre russe Svetlana Kuzetsova, Elena Dement'eva e Dinara Safina, nonch\u00e9 le sue eterne rivali americane Lindsay Davenport e Venus Williams, quest'ultima sconfitta nelle semifinali al Tier I di Roma, dove rimonta un 6-0 iniziale per chiudere il match con il punteggio di 0-6 6-3 6-3.\nNella prima met\u00e0 del 2007 \u00e8 stabilmente tra le prime 10 giocatrici, e con il n. 6 ottiene la miglior classifica dal rientro. Conferma i quarti agli Australian Open. Quindi gioca per l'ottava volta la finale a Tokyo, ottenendo il 5\u00ba successo personale, il 43\u00ba in carriera e il 17\u00ba in un torneo Tier I, cio\u00e8 quelli di valore inferiore solo agli Slam. Nella finale sconfigge con grande facilit\u00e0 Ana Ivanovi\u0107. La serba riesce a tenerle testa fino alla fine del primo set, dopo di che la Hingis vince per 6-4; nel secondo non vi \u00e8 storia: la Ivanovi\u0107 si ritrova senza soluzioni al gioco brillante e vario della Hingis che chiude con il punteggio finale di 6-4 6-2, stabilendo il record di vittorie nel prestigioso torneo giapponese.\nDopo 5 anni torna a vincere un torneo di doppio, a Doha, capitale del Qatar, ma successivamente un problema all'anca le pregiudica i risultati, per cui deve saltare sia il torneo di Roma che il Roland Garros, e, dopo 44 settimane, esce dalle top ten della classifica.\nRientra a Wimbledon, dove si ferma al terzo turno. Nei tornei sul cemento non ottiene buoni risultati, anche a causa degli ormai cronici problemi fisici.\n2007: il secondo ritiro.\nIl 1\u00ba novembre 2007 annuncia il ritiro, il secondo, e questa volta pare definitivo, dopo essere risultata positiva alla cocaina al torneo di Wimbledon. La tennista svizzera nega per\u00f2 ogni responsabilit\u00e0, affermando di non avere mai assunto volontariamente sostanze stupefacenti. Risulta per\u00f2 positiva nelle controanalisi del test delle urine. Martina Hingis, attraverso il suo avvocato, ha comunque fatto sapere di essere risultata negativa al test fatto sui suoi bulbi capilliferi. Dichiara, infine, di non volere intraprendere una causa contro l'ITF per dimostrare la sua innocenza, in quanto i lunghi tempi burocratici, oltre che i persistenti acciacchi fisici, le avrebbero impedito comunque di rientrare in breve tempo.\nIl 4 gennaio 2008 la Federazione Internazionale di Tennis, come da regolamento, la squalifica per due anni. Oltre che subire la cancellazione di tutti i risultati ottenuti dalla positivit\u00e0, quindi da Wimbledon 2007, la giocatrice elvetica va incontro anche alla perdita di tutti i punti conquistati nel ranking WTA e alla condanna alla restituzione di tutti i premi vinti nel medesimo periodo, per un totale di 129.481 dollari. La condanna di due anni scade ad ottobre del 2009, anche se la Hingis non annuncia in merito nessun progetto di ritorno.\nL'ultima apparizione ufficiale risale al settembre 2007, al torneo di Pechino, in cui perse al secondo turno con la cinese Peng Shuai. Chiude la carriera al n\u00ba 19 della classifica WTA.\nAlcune voci parlarono di un possibile ritorno di Martina Hingis per disputare il torneo di doppio misto alle Olimpiadi di Londra nel 2012, in coppia con Roger Federer, ma la federazione svizzera fece sapere che i due tennisti elvetici non avrebbero disputato il doppio misto in quanto sarebbe stato troppo dispendioso per Roger Federer, gi\u00e0 impegnato nel torneo singolare e del doppio.\n2013: il secondo rientro.\nAnnuncia il suo rientro, inizialmente pianificato solo per il doppio femminile, a partire dal Southern California Open, torneo a cui partecipa in coppia con Daniela Hantuchov\u00e1. Le due raggiungono i quarti di finale dove vengono sconfitte da Abigail Spears e Raquel Kops-Jones. Giocano poi alla Rogers Cup, dove vengono eliminate dalla coppia formata da Julia G\u00f6rges e Barbora Z\u00e1hlavov\u00e1-Str\u00fdcov\u00e1 al secondo turno. Al Western &amp; Southern Financial Group Masters &amp; Women's Open perdono al secondo turno dalla coppia numero uno del mondo Sara Errani e Roberta Vinci. Al Pilot Pen Tennis escono di scena gi\u00e0 al primo turno per mano di Cara Black e Vania King. Agli US Open, la coppia viene eliminata di nuovo al primo turno da Sara Errani e Roberta Vinci. Dopo questo torneo Martina Hingis cambia compagna, accoppiandosi con la tedesca Sabine Lisicki.\n2014: rientro in top 30 nella classifica di doppio.\nNel primo Slam stagionale, la nuova coppia si ferma gi\u00e0 al primo turno, battuta dalla pi\u00f9 quotata Ashleigh Barty-Casey Dellacqua. Ritorna alla vittoria di un torneo ufficiale a Miami nel marzo 2014, quando supera in finale e in tre set la coppia formata da Ekaterina Makarova ed Elena Vesnina.\nDopo questi risultati non eccellenti, la svizzera cambia momentaneamente partner per il torneo di Eastbourne, creando una coppia con Flavia Pennetta. Le due si fermano a questo torneo solamente in finale per mano di Hao-Ching Chan e Yung-Jan Chan. A Wimbledon, in coppia con Vera Zvonar\u00ebva, viene eliminata al primo turno da Black e Mirza. Dopo Wimbledon, confermer\u00e0 la sua collaborazione con Flavia Pennetta fino alla fine della stagione. A Montr\u00e9al, le due vengono eliminate solamente ai quarti di finale da Errani e Vinci, coppia numero due del mondo. A Cincinnati, invece, perdono gi\u00e0 al primo turno contro Pavlyuchenkova e \"Safarova\". Agli US Open, le due raggiungono per la seconda volta insieme una finale, il primo Slam dal 2002, venendo per\u00f2 sconfitte da Ekaterina Makarova ed Elena Vesnina. A Tokyo, momentaneamente in coppia con Belinda Bencic, viene eliminata ai quarti di finale dalla coppia numero uno del seeding Black-Mirza. Nel torneo cinese di Wuhan vince il titolo di doppio, il primo assieme a Flavia Pennetta. Al torneo successivo, quello di Pechino, vengono per\u00f2 eliminate al secondo turno. Pennetta-Hingis partecipano poi nel torneo di doppio a Tianjin come prime teste di serie; vengono per\u00f2 sconfitte ai quarti di finale, non riuscendo quindi a qualificarsi per il Masters di fine anno a Singapore. Le due si aggiudicano, alla fine della stagione, il torneo di Mosca.\n2015: ritorno al numero 1 al mondo in doppio.\nInizia il 2015 in coppia con la tedesca Sabine Lisicki, con la quale vince il torneo di Brisbane. Nei tornei seguenti torna a giocare con Flavia Pennetta, ma le due non riescono a ripetere i buoni risultati della stagione precedente, venendo eliminate ai quarti a Sydney, al terzo turno agli Australian Open, al secondo a Dubai, al primo a Doha. Dopo questo torneo, decide di giocare con l'indiana Sania Mirza, riuscendo a vincere i due Premier Mandatory di Indian Wells e Miami e scende in campo nello spareggio di Fed Cup tra Svizzera e Polonia. Ancora insieme a Sania Mirza, ottiene la quarta finale dell'anno, ma le due vengono battute a Roma dalla coppia, Babos Mladenovic. L'11 luglio 2015, sempre in coppia con Sania Mirza, vince a Wimbledon il torneo di doppio femminile, a 17 anni di distanza dal suo ultimo successo, battendo in finale la coppia russa Makarova Vesnina con il punteggio di 5-7, 7-6(4), 7-5. Il giorno successivo 12 luglio 2015 vince in coppia con Leander Paes (tennista indiano come Sania Mirza) anche il suo primo Wimbledon nel doppio misto, battendo in finale la coppia Peya/Babos con il punteggio di 6-1, 6-1.\nAgli US Open si aggiudica, sempre in coppia con Paes, il titolo di doppio misto battendo 6-4, 3-6, 10-7 (match tie break) la coppia americana Mattek-Sands/Querrey, e, insieme a Sania Mirza, anche il torneo di doppio femminile. Dopo gli US Open, Martina Hingis trionfa, sempre in coppia con la tennista indiana, a Guangzhou, Wuhan e Pechino. Il 1\u00ba novembre vince il WTA Finals disputatosi a Singapore, sconfiggendo in finale la coppia spagnola formata da Carla Su\u00e1rez Navarro e Garbi\u00f1e Muguruza. La stagione 2015 si conclude quindi con tredici tornei vinti: dieci in doppio femminile e tre in doppio misto.\n2016: Grand Slam in carriera in doppio misto con la vittoria al Roland Garros.\nIl 2016 ricomincia come si era concluso il 2015, con la coppia Hingis-Mirza che si aggiudica il torneo di Brisbane, sconfiggendo in finale Angelique Kerber/Andrea Petkovi\u0107. Si ripetono anche a Sydney, dove si aggiudicano la finale contro la coppia Caroline Garcia/Kristina Mladenovic. Le due si aggiudicano infine anche l'Australian Open, battendo in finale le ex specialiste del doppio Andrea Sestini Hlav\u00e1\u010dkov\u00e1 e Lucie Hradeck\u00e1. Martina Hingis partecipa anche alla Fed Cup, aggiudicandosi l'incontro di doppio in coppia con Belinda Bencic contro la coppia tedesca Gr\u00f6nefeld/Petkovi\u0107.\nLa serie di vittorie in doppio continua anche a San Pietroburgo, dove in coppia con Sania Mirza vince l'ennesimo torneo. L'imbattibilit\u00e0 termina la settimana successiva a Doha dopo 41 vittorie consecutive con la sconfitta ai quarti da Elena Vesnina e Daria Kasatkina. La coppia esce di scena al secondo turno nei successivi Premier Mandatory di Indian Wells e Miami. In coppia con Viktorija Golubic perde in due set il doppio decisivo contro la Repubblica Ceca in Fed Cup. Sia a Stoccarda che a Madrid, Hingis-Mirza perdono contro la coppia formata da Caroline Garcia e Kristina Mladenovic. Si rifanno vincendo gli Internazionali d'Italia battendo in finale la coppia Makarova/Vesnina.\nLa sconfitta subita al terzo turno del Roland Garros contro le ceche Barbora Krej\u010d\u00edkov\u00e1/Kate\u0159ina Siniakov\u00e1 pone fine alla loro striscia di 20 vittorie consecutive nei tornei dello Slam. Sempre al Roland Garros, la Hingis in coppia con Leander Paes si rif\u00e1 nel torneo di doppio misto, vincendolo per la prima volta; il major di Parigi era l'unico che le mancava per completare il Grand Slam in carriera nel doppio misto. Dopo la prematura sconfitta a Eastbourne, Hingis e Mirza vengono eliminate ai quarti di Wimbledon dalla coppia Babos/Shvedova, che si impone con lo score di 6-2, 6-4. \nTorna a giocare alle Olimpiadi ai Giochi di Rio, 20 anni dopo la sua ultima apparizione nell'edizione di Atlanta. Si presenta nel torneo di doppio in coppia con Timea Bacsinszky e si aggiudica l'argento, battuta in finale da Ekaterina Makarova ed Elena Vesnina. In coppia con CoCo Vandeweghe viene eliminata in semifinale degli US Open dalle teste di serie n\u00ba 1 Garcia e Mladenovic. Disputa le WTA Finals di doppio con Sania Mirza, con la quale gioca in coppia per l'ultima volta. Battono le sorelle Chan nei quarti e in semifinale vengono nuovamente sconfitte dal duo Makarova/Vesnina.\n2017: tre Slam in doppio, ritorno al n\u00ba 1 e ritiro definitivo.\nAll'inizio del 2017 torna a far coppia con la Vandeweghe e all'esordio stagionale all'Apia International Sydney vengono eliminate ai quarti dalle future vincitrici del torneo T\u00edmea Babos e Anastasia Pavlyuchenkova. All'Australian Open si fermano al secondo turno, eliminate dalle padrone di casa Ashleigh Barty e Casey Dellacqua. La crisi di risultati la porta separarsi dall'americana e a fare una nuova coppia con la taiwanese Chan Yung-jan, a sua volta separatasi dalla sorella Chan Hao-ching. Sempre allo Slam di Melbourne, nel doppio misto in coppia con Leander Paes, perde invece nei quarti contro Samantha Stosur e Sam Groth.\nIn preparazione per la sfida di Federation Cup contro la Francia, partecipa in coppia con la connazionale Belinda Bencic al torneo di San Pietroburgo, dove \u00e8 campionessa uscente. Le svizzere perdono al primo turno in tre set contro Gabriela Dabrowski e Micha\u00eblla Krajicek. Nel quarto di finale di Federation Cup gioca invece con la Bacsinszky e battono 6\u20134, 6\u20134 la coppia Amandine Hesse/Kristina Mladenovic, contribuendo al passaggio in semifinale della Svizzera che si impone 4-1.\nIn coppia con la Chan perde prima la semifinale del Qatar Open in tre set contro Olga Savchuk e Yaroslava Shvedova e poi il quarto di finale a Dubai in due set contro Andrea Hlav\u00e1\u010dkov\u00e1 e Peng Shuai. Vincono il loro primo titolo all'Open di Indian Wells battendo 6\u20134, 6\u20134 nei quarti Sania Mirza e Barbora Str\u00fdcov\u00e1, le teste di serie n\u00ba 1 Mattek-Sands e \u0160af\u00e1\u0159ov\u00e1 in semifinale per 7\u201367, 7-5 e in finale le ceche Lucie Hradeck\u00e1 e Kate\u0159ina Siniakov\u00e1 per 7\u201364, 6\u20132. Al successivo Miami Open, la coppia Mirza/Str\u00fdcov\u00e1 si prende la rivincita battendole 7\u201366, 1\u20136, [4\u201310] in semifinale.\nIn attesa della semifinale di Fed Cup, la Hingis fa coppia con la svizzera Bacsinszky nella prima edizione del torneo di casa Ladies Open Biel Bienne; arrivano in finale e la perdono in tre set contro Hsieh Su-wei/Monica Niculescu. Le due elvetiche si impongono nell'incontro di Fed Cup contro la coppia bielorussa, ma la squadra svizzera viene eliminata con il punteggio di 3-2 e vede sfumare la prima finale di Fed Cup della sua storia.\nLa Hingis e la Chan iniziano la stagione sulla terra rossa con le prestigiose vittorie nei tornei di Madrid e Roma, battendo nelle rispettive finali Babos/Hlav\u00e1\u010dkov\u00e1 per 6\u20134, 6\u20133 e Makarova/Vesnina per 7\u20135, 7\u201364; con la vittoria di Madrid, la Hingis raggiunge il 100\u00ba titolo WTA della carriera. Partono quindi come favorite al Roland Garros e con il loro dodicesimo incontro vinto consecutivo arrivano in semifinale, dove vengono battute 4-6, 2-6 dalla coppia Mattek-Sands/\u0160af\u00e1\u0159ov\u00e1 che si aggiudicher\u00e0 il titolo. La Hingis e Paes vengono invece sconfitti in tre set al primo turno nel torneo di doppio misto da Katarina Srebotnik e Raven Klaasen.\nVince quindi due nuovi titoli consecutivi in coppia con la taiwanese al Mallorca Open, dove approfittano dell'infortunio subito da Anastasija Sevastova in finale, e a Eastbourne, battendo 6-3, 7-5 nell'atto conclusivo la coppia Barty/Dellacqua. Non vanno oltre i quarti di finale a Wimbledon, battute da Anna-Lena Gr\u00f6nefeld e Kveta Peschke. Al doppio misto dello Slam londinese, la Hingis partecipa con Jamie Murray partendo con la testa di serie n\u00ba 1; si aggiudicano il torneo senza perdere alcun set e battendo in finale per 6-4, 6-4 i campioni uscenti Heather Watson e Henri Kontinen.\nCon la Chan viene sconfitta nei quarti dalla coppia Gr\u00f6nefeld/Peschke anche nella Rogers Cup; le due si rifanno nel successivo Cincinnati Open, che vincono battendo in finale Hsieh e Niculescu per 4\u20136, 6\u20134, [10\u20137]. Agli US Open, la Hingis vince il titolo sia nel doppio misto che in quello femminile. Con Jamie Murray supera in finale Chan Hao-ching e Michael Venus con lo score di 6\u20131, 4\u20136, [10\u20138] e il giorno dopo vince il primo Slam con la Chan batte Hradeck\u00e1 e Siniakov\u00e1 per 6\u20133, 6\u20132. La striscia di vittorie con la Chan continua nel Wuhan Open e nel China Open, portando a 9 i titoli stagionali della coppia sino-svizzera. Battendo nella finale di Wuhan Sh\u016bko Aoyama e Yang Zhaoxuan, la Hingis torna al n\u00ba 1 della classifica WTA. Nel China Open a Pechino, Chan e Hingis superano in finale Babos e Hlav\u00e1\u010dkov\u00e1 per 6\u20131, 6\u20134.\nNell'ottobre del 2017 gioca l'ultimo torneo in carriera alle WTA Finals; in coppia con la Chan supera nei quarti Groenefeld/Peschke per 6-3, 6-2 e perde la semifinale contro la coppia Babos/Hlavackova con il punteggio di 6-4, 7-65 Alla fine del torneo annuncia il suo definitivo ritiro dall'agonismo, avvenuto quando \u00e8 ancora la numero 1 nella classifica WTA di doppio. Al termine della stagione, Hingis e Chan vengono nominate campionesse mondiali ITF di doppio per il 2017."}
{"id": "27531", "revid": "392623", "url": "https://it.wikipedia.org/wiki?curid=27531", "title": "LED", "text": "Il diodo a emissione di luce (acronimo inglese: LED; in inglese: \"light-emitting diode\"), in elettronica, indica un dispositivo optoelettronico che sfrutta la capacit\u00e0 di alcuni materiali semiconduttori di produrre fotoni attraverso un fenomeno di emissione spontanea quando attraversati da una corrente elettrica.\nIl materiale semiconduttore presenta due zone drogate differentemente in modo da avere portatori di carica opposta, elettroni e lacune, i quali secondo i principi di funzionamento del diodo a giunzione si ricombinano emettendo energia sotto forma di fotoni. Il primo LED fu sviluppato nel 1962 da Nick Holonyak Jr.. Nel 2014 \u00e8 stato assegnato il premio Nobel per la fisica a Isamu Akasaki e Hiroshi Amano dell'Universit\u00e0 di Nagoya e a Sh\u016bji Nakamura dell'Universit\u00e0 della California, Santa Barbara per le ricerche sul LED a luce blu.\nNegli anni novanta, vennero realizzati LED con efficienza sempre pi\u00f9 elevata e in una gamma di colori sempre maggiore, realizzando anche luce bianca. Parallelamente, \u00e8 aumentata la quantit\u00e0 di luce emessa a livelli competitivi con quelli delle comuni lampadine. Nell'illuminotecnica, il LED si configura come una tecnologia ad alta efficienza che garantisce un ottimo risparmio energetico.\nStoria.\nI primi dispositivi.\nNel 1907, presso i laboratori della Marconi Company, Henry Joseph Round scopr\u00ec l'effetto della fotoluminescenza usando del carburo di silicio (SiC) e il componente di una radio. Esattamente vent'anni dopo, Oleg Losev pubblic\u00f2 in Russia una teoria, dove affermava di aver creato l'equivalente di un LED rudimentale; nonostante la pubblicazione fosse uscita anche nell'Impero tedesco e in quello britannico, per decenni non si trovarono applicazioni pratiche per la sua invenzione.\nNel 1936, ai laboratori di Marie Curie, il fisico Georges Destriau ottenne elettroluminescenza (che lui stesso defin\u00ec \"luce Losev\") incapsulando del solfuro di zinco (ZnS) in un contenitore al cui interno applic\u00f2 un campo elettrico alternato. Tre anni dopo, gli ungheresi Zolt\u00e1n Bay e Gy\u00f6rgy Szigeti brevettarono un dispositivo in carburo di silicio in grado di emettere luce bianca o bianca tendente al giallo o verde, in base all'impurit\u00e0 presente. Nel 1951, Kurt Lehovec, Carl Accardo e Edward Jamgochian capirono per la prima volta il reale funzionamento di un diodo in grado di emettere luce, utilizzando cristalli di carburo di silicio e come fonte elettrica una batteria e un generatore di impulsi, confrontando nei due anni successivi i risultati ottenuti con altri ricavati variando il tipo di cristalli e la loro purezza.\nNel 1955, Rubin Braunstein, della Radio Corporation of America, ottenne emissione di luce infrarossa da arseniuro di gallio (GaAs) e da altri semiconduttori, come l'antimoniuro di gallio (GaSb), il fosfuro di indio (InP) e il germaniuro di silicio (SiGe), sia a temperatura ambiente sia a 77 kelvin. Due anni dopo, dimostr\u00f2 che dei dispositivi rudimentali potevano essere usati per comunicare a breve distanza; tali dispositivi sarebbero stati poi utilizzati nelle comunicazioni ottiche.\nNel settembre 1961, alla Texas Instruments, James R. Biard e Gary Pittman scoprirono che un diodo ad effetto tunnel con substrato in arseniuro di gallio era in grado di emettere luce infrarossa con lunghezza d'onda di 900\u00a0nanometri. In ottobre, dimostrarono l'efficacia della comunicazione tra tale diodo e un fotorivelatore isolato elettricamente. L'8 agosto 1962, Biard e Pittman fecero richiesta di un brevetto dal titolo \"Diodo radiante a semiconduttore\": un diodo con giunzione p-n e zinco diffuso, con il catodo distanziato per permettere un'emissione efficiente di luce infrarossa quando il dispositivo \u00e8 nella cosiddetta polarizzazione diretta. Dopo aver ricevuto richieste anche da General Electric, Radio Corporation of America, IBM, Bell Laboratories e MIT Lincoln Laboratory, l'ufficio brevetti statunitense consegn\u00f2 ai due inventori il brevetto per il diodo a emissione di luce infrarossa in arseniuro di gallio, il primo vero LED per uso pratico. Subito dopo, la Texas Instruments diede il via ad un progetto per la loro realizzazione e, nell'ottobre del 1962, la societ\u00e0 annunci\u00f2 la messa in produzione a scopo commerciale di LED con struttura cristallina di arseniuro di gallio in grado di emettere luce con lunghezza d'onda di 890\u00a0nanometri.\nIl primo LED ad emissione nello spettro visibile fu sviluppato alla General Electric da Nick Holonyak Jr. che pubblic\u00f2 al riguardo un articolo il 1\u00ba dicembre 1962. L'aver ottenuto un LED con emissione nel visibile, quindi l'aver realizzato per la prima volta un componente elettronico in grado di emettere luce percepibile dall'uomo, rese Holonyak all'occhio del pubblico come il \"padre\" del LED. Nel 1972, George Craford, ex studente di Holonyak, realizz\u00f2 il primo LED a luce gialla e miglior\u00f2 di un fattore dieci l'emissione di luce dei LED rossi e rosso-arancio. Quattro anni dopo, T. P. Pearsall cre\u00f2 il primo LED ad alta efficienza e luminescenza, ottenendo nuovi composti semiconduttori adatti specificamente alle trasmissioni su fibra ottica.\nL'utilizzo di massa.\nI primi LED commerciali furono impiegati per sostituire alcune lampade a incandescenza e al neon, per i display a sette segmenti, per gli optoisolatori, per equipaggiamenti costosi da laboratorio dapprima e per poi passare a calcolatrici, televisori, radio, telefoni e molto altro. Sia i LED a infrarossi sia quelli nel visibile erano per\u00f2 ancora estremamente costosi, nell'ordine dei duecento dollari ciascuno, di conseguenza erano usati relativamente poco. A partire dal 1968, la Monsanto Company fu la prima al mondo a iniziare la produzione in massa di LED nel visibile, usando gallio, arsenico e fosforo per realizzare LED rossi adatti come indicatori (frecce, numeri, ecc). Successivamente, iniziarono a essere disponibili altri colori e i LED cominciarono ad apparire su svariati altri equipaggiamenti e dispositivi. Negli anni settanta, dispositivi a LED venivano prodotti e commercializzati a meno di cinque centesimi ciascuno. Tali diodi erano formati da chip in semiconduttore fabbricati con il processo planare di crescita ideato da Jean Hoerni alla Fairchild Semiconductor. La combinazione di questo processo con metodi di incapsulamento innovativi permise alla Fairchild, sotto la guida del pioniere dell'optoelettronica Thomas Brandt, di ridurre fortemente i costi di produzione, facendo da apri pista per tutti gli altri produttori.\nI primi LED avevano un involucro metallico simile a quello usato per i transistor, con una lente di vetro per il passaggio dei fotoni. Successivamente si pass\u00f2 a involucri trasparenti in plastica, di varie forme, e spesso con tinte corrispondenti al colore della luce emessa. Nel caso di LED infrarossi, la tinta pu\u00f2 essere applicata per ottenere l'effetto contrario, ossia bloccare l'uscita di luce visibile. Specifici incapsulamenti sono stati poi ideati per la dissipazione efficiente di calore dei LED ad alta potenza.\nL'avvento dei LED blu.\nIl primo LED blu-violetto fu realizzato con nitruro di gallio (GaN) dopato con magnesio all'Universit\u00e0 di Stanford nel 1972 da Herb Maruska e Wally Rhines, dottorandi in scienza dei materiali e ingegneria. L'anno precedente, un ex collega di Maruska, Jacques Pankive, assieme a Ed Miller, alla Radio Corporation of America, ottennero per la prima volta elettroluminescenza blu attraverso il nitruro di gallio per\u00f2 con drogaggio in zinco: da esso, poi, ottennero il primo diodo in nitruro di gallio a emettere luce verde. Nel 1974, Maruska, Rhines e il professor David Stevenson ricevettero il brevetto per la loro invenzione. Negli anni settanta, non si riusc\u00ec a trovare un uso pratico per diodi in nitruro di gallio dopati con magnesio e la ricerca rallent\u00f2, per ritornare in auge decenni dopo con lo sviluppo di LED blu e diodi laser.\nNell'agosto 1989, la Cree fu la prima societ\u00e0 a commercializzare LED blu in carburo di silicio, quindi con una banda proibita indiretta che per\u00f2 rende il dispositivo molto poco efficiente. Sempre alla fine degli anni ottanta, dei traguardi chiave nella crescita epitassiale del nitruro di gallio con doping di accettori portarono i dispositivi optoelettronici nell'era moderna. Su queste basi, nel 1991 Theodore Moustakas, della Boston University, ide\u00f2 un metodo per la produzione di LED blu ad alta luminescenza attraverso un processo in due sole fasi, ottenendo un brevetto sei anni dopo.\nNel 1993, con un processo di crescita simile a quello di Moustakas, Sh\u016bji Nakamura, della Nichia, realizz\u00f2 a sua volta un LED blu ad alta luminescenza. Sia Moustakas che Nakamura ricevettero un brevetto e ci\u00f2 gener\u00f2 confusione su chi fosse il vero inventore del LED blu in nitruro di gallio, infatti Moustakas scopr\u00ec il suo metodo per primo ma la sua registrazione all'ufficio brevetti fu successiva a quella di Nakamura. La possibilit\u00e0 di produrre su scala industriale LED blu apr\u00ec allo sviluppo di nuove tecnologie e applicazioni nei decenni successivi, tanto che Nakamura ricevette nel 2006 il premio Millennium Technology e nel 2014, assieme a Hiroshi Amano e Isamu Akasaki, il premio Nobel per la fisica.\nParallelamente, a Nagoya, Isamu Akasaki e lo stesso Hiroshi Amano lavorarono allo sviluppo di un metodo di crescita del nitruro di gallio su un substrato di zaffiro, dopati con accettori, e sulla dimostrazione della maggiore efficienza di LED realizzati con questo procedimento. Nel 1995, all'Universit\u00e0 di Cardiff, Alberto Barbieri studi\u00f2 l'efficienza e l'affidabilit\u00e0 di LED ad alta luminescenza con una struttura formata da strati in fosfuro di alluminio, gallio e indio (AlGaInP) e arseniuro di gallio (GaAs), con un \"contatto trasparente\" ossia una pellicola trasparente di ossido di indio-stagno (noto anche come ITO, \"Indium tin oxide\").\nTra il 2001 e il 2002, furono dimostrati con successo dei metodi di crescita del nitruro di gallio su silicio e, nel gennaio del 2012, Osram trov\u00f2 il modo di produrre in quantit\u00e0 industriale LED in nitruro di indio e gallio (InGaN) cresciuti su substrati di silicio. Almeno fino al 2017, le aziende produttrici utilizzarono substrati di carburo di silicio, anche se il pi\u00f9 comune rimase lo zaffiro poich\u00e9 possiede propriet\u00e0 molto simili al nitruro di gallio, cosa che riduce la formazione di difetti nella sua struttura cristallina durante la crescita.\nAlla fine del decennio, Samsung e l'Universit\u00e0 di Cambridge effettuano ricerche sui LED in nitruro di gallio cresciuti su substrato in silicio, inizialmente seguiti da Toshiba che per\u00f2 poi ne interrompe la ricerca. Alcuni hanno optato per la crescita epitassiale tramite litografia a nanostampa, mentre altri per una crescita multistrato per ridurre le differenze tra strutture cristalline e tasso di espansione termica, nel tentativo di evitare rotture del chip alle alte temperature, diminuire l'emissione di calore e aumentare l'efficienza luminosa.\nI LED bianchi e l'uso nell'illuminazione.\nLa luce bianca pu\u00f2 essere prodotta usando congiuntamente LED di colore diverso: uno rosso, uno verde e uno blu; tuttavia la qualit\u00e0 del colore sar\u00e0 bassa poich\u00e9 solo tre strette bande dello spettro visibile vengono usate. Un metodo migliore prevede di sfruttare un LED blu ad alta efficienza, sfruttando le propriet\u00e0 del fosforo per ottenere luce bianca. In questi dispositivi, quando la luce del LED blu colpisce uno strato sovrastante di fosforo, dopato con granato di ittrio, alluminio (YAG) e cerio (Y3Al5O12:Ce), produce una luce fluorescente gialla: l'effetto complessivo di luce blu e luce gialla ha una larghezza di banda molto ampia e quindi viene percepito come luce bianca dall'occhio umano, con indice di resa cromatica superiore a quello del bianco ottenuto combinando LED rossi, verdi e blu.\nCome per i suoi predecessori, il primo LED bianco era costoso e inefficiente. Tuttavia, il miglioramento nella potenza luminosa emessa crebbe esponenzialmente: gli sviluppi e le ricerche pi\u00f9 recenti sono stati portati avanti da aziende giapponesi, coreane e cinesi, come Panasonic, Nichia, Samsung e Kingsun. L'andamento di questa crescita \u00e8 definito dalla Legge di Haitz (in figura), che prende il nome da Roland Haitz.\nL'emissione di luce e l'efficienza dei LED blu-violetto crebbe e contemporaneamente il costo dei dispositivi cadde, permettendo di produrre LED bianchi a potenza relativamente alta, potenzialmente adatti a sostituire l'illuminazione tradizionale.\nNegli anni dieci del duemila, i LED bianchi sperimentali producevano 303 lumen per watt di corrente elettrica immessa, con una durata anche di centomila ore, anche se quelli in commercio si fermavano a 223 lumen per watt. In confronto a una lampada a incandescenza, si ottenne quindi un sostanziale incremento dell'efficienza elettrica a parit\u00e0 di prezzo e, a volte, a un costo persino inferiore.\nFunzionamento.\nL'elettroluminescenza.\nUn LED \u00e8 un particolare tipo di diodo a giunzione p-n formato da sottili strati di materiale semiconduttore e in grado di emettere luce quando attraversato da una corrente elettrica, per mezzo di un fenomeno noto come elettroluminescenza. Quando al diodo viene imposta una tensione diretta gli elettroni vengono sospinti attraverso la regione \"n\" mentre le lacune attraverso la regione \"p\", finendo entrambi nella cosiddetta \"regione attiva\", nei pressi della giunzione stessa, la cui naturale barriera di potenziale viene abbassata dalla tensione impressa. A favorire il passaggio di cariche elettriche \u00e8 determinante il differente drogaggio di tipo \"p\" e \"n\" delle rispettive regioni. Elettroni e lacune si spostano di livello energetico in livello energetico: i primi all'interno nella banda di conduzione del semiconduttore mentre le seconde in quella di valenza.\nLe due bande sono le uniche zone energetiche in cui la struttura atomica del materiale permette ai portatori di carica di muoversi e la differenza tra banda di conduzione e di valenza viene definita banda proibita. Quando elettroni e lacune si ricombinano, fenomeno immaginabile come rappresentato in figura, rilasciano una certa quantit\u00e0 di energia definita proprio da questa banda proibita: se essa \u00e8 sufficientemente elevata questi pacchetti energetici saranno fotoni e la ricombinazione viene definita \"radiativa\", altrimenti sar\u00e0 calore (fononi) e la ricombinazione \u00e8 definita \"non-radiativa\". Se il chip ha uno spessore sufficientemente ridotto, un ragionevole numero di fotoni pu\u00f2 abbandonarlo e il dispositivo pu\u00f2 essere visto quindi come un trasduttore elettro-ottico.\nLa frequenza, e quindi il colore se visibile, della radiazione emessa \u00e8 definita anch'essa dalla banda proibita. Maggiore \u00e8 l'energia rilasciata minore sar\u00e0 la lunghezza d'onda e viceversa. La scelta dei semiconduttori determina dunque la lunghezza d'onda dell'emissione di picco dei fotoni, l'efficienza nella conversione elettro-ottica e anche l'intensit\u00e0 luminosa in uscita. A titolo di esempio, nei diodi in silicio e germanio l'energia rilasciata nella ricombinazione si disperde in calore poich\u00e9 i due hanno una banda proibita indiretta, molto poco adatta allo scopo di un LED, mentre nei diodi prodotti con arseniuro di gallio e nitruro di gallio vengono generati dei fotoni, dato che la banda proibita \u00e8 diretta, ossia i minimi della banda di conduzione coincidono con i picchi della banda di valenza favorendo il \"salto\" dei portatori di carica.\nL'uscita dei fotoni dal semiconduttore.\nSolitamente, se non \u00e8 viene applicata una patina esterna ai semiconduttori, questi possiedono un indice di rifrazione alto rispetto a quello dell'aria. In generale, un chip semiconduttore con superfici piatte e prive di patine genera al suo interno luce in ogni direzione ma solo una parte di essa riesce ad uscire, formando un cosiddetto \"cono di luce\" o \"cono di fuga\". I fotoni generati dalla sorgente puntiforme (la punta del cono) impattano nel loro viaggio la superficie del \"wafer\" di silicio e se l'angolo di impatto supera l'angolo critico i fotoni vengono totalmente riflessi all'interno del wafer stesso, come se si scontrassero con uno specchio. I fotoni che impattano con un angolo inferiore a quello critico, e che quindi riescono a uscire, durante il loro percorso attraversano le regioni di spazio che sono i coni disegnati in figura.\nI fotoni riflessi, se non riassorbiti dal semiconduttore, possono ovviamente uscire da qualunque altra superficie se incidono con un angolo che non superi quello critico. Nel caso di un blocco di semiconduttore analogo a quello in figura, cio\u00e8 con superfici tra loro perpendicolari, queste agiscono tutte come specchi ad angolo e la maggior parte dei fotoni non riusciranno mai a uscire, disperdendo nel tempo la loro energia in calore. Superfici irregolari \"a faccette\", o simili a una lente di Fresnel, possono permettere a una maggior quantit\u00e0 di fotoni di uscire. La forma ideale per l'emissione sarebbe quindi sferica, in modo da non avere superfici su cui i fotoni impattano con angolo superiore a quello critico. Un'altra soluzione, quella fisicamente utilizzata, prevede di realizzare il diodo con una forma emisferica, la cui superficie piatta agisce da specchio cosicch\u00e9 i fotoni siano riflessi indietro ed escano dalla met\u00e0 sferica.\nQuanto detto, influisce molto sull'efficienza di emissione dei LED e anche nella capacit\u00e0 di assorbimento della luce delle celle fotovoltaiche.\nI rivestimenti.\nMolti LED vengono incapsulati nella plastica, colorata o trasparente. Ci\u00f2 viene fatto principalmente per tre motivi:\nLa terza condizione favorisce la fuoriuscita della luce dal semiconduttore riducendo la riflessione di Fresnel dei fotoni; ci\u00f2 non ingrandisce il cono di luce in uscita dal semiconduttore, quindi non aumenta il numero di fotoni emessi, semplicemente amplia il loro angolo di direzione. Incapsulare il diodo con un rivestimento ricurvo ne aumenta ulteriormente l'efficienza.\nCaratteristiche.\nEmissione luminosa.\nIl LED pu\u00f2 avere un'emissione:\nSpettro luminoso.\nLo spettro luminoso dei LED varia molto a seconda del LED. Se il LED \u00e8 usato per illuminazione si ha generalmente una buona copertura del suo spettro, che pu\u00f2 essere sfruttato anche al 100%; in altre applicazioni esistono LED che emettono luce non visibile.\nColore della luce emessa.\nA seconda del materiale utilizzato, i LED producono i seguenti colori:\nLa tensione applicata alla giunzione dei LED dipende dalla banda proibita del materiale che a sua volta determina il colore della luce emessa, come riportato nella seguente tabella:\nTemperatura di colore.\nL'esigenza di disporre di una discreta variet\u00e0 di tonalit\u00e0 di colore in luce bianca, necessit\u00e0 prevalente nell'illuminazione all'interno degli edifici, ha indotto i costruttori a differenziare sensibilmente questi dispositivi in base alla temperatura di colore, cos\u00ec che sul mercato sono presenti dispositivi selezionati e suddivisi fino a 6 fasce di temperatura, che spaziano da 2700 K (tonalit\u00e0 \"calda\") a oltre 8000 K (luce \"fredda\").\nEfficienza e affidabilit\u00e0.\nI LED sono particolarmente interessanti per le loro caratteristiche di elevata efficienza luminosa A.U./A e di affidabilit\u00e0\nI primi LED ad alta efficienza furono studiati dall'ingegnere Alberto Barbieri presso i laboratori dell'universit\u00e0 di Cardiff (GB) nel 1995, caratterizzando le ottime propriet\u00e0 per dispositivi in AlGaInP/GaAs con contatto trasparente di Indio e Stagno (ITO), \nL'evoluzione dei materiali \u00e8 stata quindi la chiave per ottenere sorgenti luminose che hanno le caratteristiche adatte a sostituire quasi tutte quelle ad oggi utilizzate.\nNei primi telefoni cellulari erano presenti nel formato pi\u00f9 piccolo in commercio per l'illuminazione dei tasti. Attualmente, i pi\u00f9 piccoli chip emissivi costituiscono la zona attiva dei LED denominati COB (Chip On Board), minuscole strisce di DIE disposte a matrice direttamente sul substrato del dispositivo: ne \u00e8 un esempio il dispositivo Cree cxa2590 nella versione a 2700 K, il disco di 19\u00a0mm di diametro emette 6000 lumen con resa cromatica 95. Su alcuni modelli di autovetture e ciclomotori di nuova produzione sono presenti in sostituzione delle lampade a filamento per le luci di \"posizione\" e \"stop\". Sul mercato sono gi\u00e0 presenti dispositivi sostitutivi diretti dei faretti e lampadine alogene, aventi identico standard dimensionale. Per l'illuminazione stradale sono disponibili lampioni analoghi ai tradizionali. La quantit\u00e0 di luce necessaria per ogni applicazione \u00e8 realizzata con matrici di die in numero vario. Per esempio un dispositivo da 100 watt \u00e8 realizzato disponendo 100 die da 1 watt in una matrice quadrata 10 X 10. La potenza massima raggiunta attualmente in un singolo dispositivo \u00e8 di circa un Kilowatt.\nL'incremento di efficienza \u00e8 in continuo aumento: il 13 febbraio 2013 il produttore Cree ha annunciato il raggiungimento di 276 lumen per watt in luce bianca, temperatura di colore di 4401 K, con il dispositivo Xlamp alimentato a 350 mA. Un netto miglioramento, quasi una svolta sul piano dell'affidabilit\u00e0, era gi\u00e0 stato introdotto con il dispositivo MT-G, immesso sul mercato il 22 febbraio 2011 come diretto sostituto del faretto alogeno standard MR16. Per la prima volta la caratterizzazione dei parametri di questo LED \u00e8 effettuata alla temperatura di 85\u00a0\u00b0C rispetto ai canonici 25\u00a0\u00b0C e nei successivi dispositivi i principali parametri sono riferiti ad entrambe le temperature.\nI LED hanno un tempo di vita molto variabile a seconda del flusso luminoso, della corrente di lavoro e della temperatura d'esercizio\nAlimentazione.\nIl modo corretto di alimentare un LED \u00e8 quello di fornire al dispositivo una corrente costante polarizzata, il cui valore \u00e8 indicato dal costruttore nel relativo datasheet. Ci\u00f2 si pu\u00f2 ottenere utilizzando un generatore di corrente o pi\u00f9 semplicemente ponendo in serie al LED un resistore di valore appropriato, col compito di limitare la corrente che vi scorre. In questo caso la potenza in eccesso viene dissipata in calore nel resistore di limitazione collegato in serie al LED.\nQuesta soluzione \u00e8 tecnicamente corretta dal punto di vista elettrico, ma penalizza l'efficienza del sistema (come dimostrato pi\u00f9 avanti) e, data la variazione resistiva del sistema secondo la temperatura alla quale lavora, non garantisce al LED un preciso flusso di corrente corrispondente alle specifiche del costruttore. Il valore di tensione presente ai capi del dispositivo, anch'esso dichiarato come specifica nominale di targa, \u00e8 diretta conseguenza del valore di corrente fornito. Allo stato attuale, torce portatili per uso professionale, speleologia, uso subacqueo, militare, o sport agonistico notturno usano LED montati meccanicamente anche a gruppi, con conseguenti correnti di alimentazione che possono raggiungere le decine di Ampere. Per esempio il dispositivo singolo monochip con sigla SST-90 pu\u00f2 assorbire fino a 9 Ampere. L'informazione pi\u00f9 appropriata per l'utilizzo dei LED di potenza si ottiene dai datasheet del costruttore: in particolare, il grafico che correla la corrente assorbita con la quantit\u00e0 di luce emessa (lumen), \u00e8 il migliore aiuto per conoscere le caratteristiche del dispositivo.\nVolendo approntare il semplice circuito con resistenza in serie, Rs \u00e8 calcolato mediante la legge di Ohm e la legge di Kirchhoff conoscendo la corrente di lavoro richiesta \"If\", la tensione di alimentazione \"Vs\" e la tensione di giunzione del LED alla corrente di lavoro data, \"Vf\".\nNel dettaglio, la formula per calcolare la resistenza in serie necessaria \u00e8:\nformula_1 che ha come unit\u00e0 di misura formula_2\nSi dimostra la formula considerando il LED come una seconda resistenza di valore formula_3,\ne ponendo \"Vs\" uguale alla somma delle tensioni ai capi della resistenza e del LED:\nformula_4\nquindi\nformula_5\nda cui la formula di cui sopra.\nCome si osserva, la potenza in eccesso dissipata dalla resistenza Rs \u00e8 molto maggiore della potenza richiesta dal LED.\nIn caso di piccole potenze il fatto non \u00e8 significativo, ma in caso di potenze rilevanti l'alimentazione lineare appena illustrata diventa dispendiosa e si preferisce adottare altri sistemi pi\u00f9 efficienti, come ad esempio gli alimentatori a commutazione (switching).\nIn linea generale, quando non si possiede il datasheet specifico, si pu\u00f2 considerare per i LED consueti di diametro 5\u00a0mm una tensione Vf pari a circa 2 V e una corrente di lavoro If prudenziale di 10-15 mA, fino a 20 mA. Valori superiori di corrente sono in genere sopportati, ma non assicurano un funzionamento duraturo. In base alla formula di calcolo della resistenza in serie, il suo valore dovr\u00e0 essere compreso tra:\nI LED ad alta efficienza richiedono mediamente correnti dieci volte inferiori, quindi per le relative resistenze di caduta Rs si possono adottare valori dieci volte superiori.\nPer i LED di tipo flash, per i quali come si \u00e8 detto la corrente pu\u00f2 variare tra 20 e 40 mA, i valori minimo e massimo della resistenza saranno 250 e 500 (valori standard 270 ohm e 470 ohm).\nPoich\u00e9 i LED sopportano una bassa tensione inversa (solo pochi volt), se vengono alimentati a corrente alternata occorre proteggerli ponendovi in parallelo un diodo con polarit\u00e0 invertita rispetto al LED (\"antiparallelo\"). Non \u00e8 consigliabile inserire un diodo in serie per due motivi: in primo luogo la tensione di alimentazione dovrebbe essere superiore alla somma delle due tensioni di giunzione. In secondo luogo, nel caso di alimentazione invertita la tensione potrebbe ripartirsi sui due diodi in modo da superare comunque la tensione inversa sopportata dal LED.\nIn qualche caso, si pu\u00f2 usare un ponte di quattro diodi per assicurare che una corrente diretta scorra sempre attraverso il LED. In questo caso, saranno sempre interessati due diodi e quindi la tensione d'alimentazione dovr\u00e0 sempre essere superiore al doppio della tensione di giunzione.\nSe si vuole alimentare un LED con la tensione di rete senza che il circuito dissipi troppa energia nella resistenza in serie, si pu\u00f2 usare un circuito costituito da un condensatore collegato in serie ad una sezione, che consiste nel LED in parallelo ad un diodo di protezione, (con polarit\u00e0 invertita per limitare la tensione inversa) e al tutto seguir\u00e0 ancora in serie, un resistore di protezione, che serve a limitare la scarica all'accensione. Il valore del resistore sar\u00e0 un decimo della reattanza del condensatore alla frequenza di rete. Il valore della capacit\u00e0 del condensatore dipender\u00e0 dalla reattanza (impedenza) che lo stesso dovr\u00e0 presentare alla frequenza di rete per far scorrere la voluta corrente (If) nel LED.\nLa massima quantit\u00e0 di luce che pu\u00f2 essere emessa da un LED \u00e8 limitata essenzialmente dalla massima corrente media sopportabile, che \u00e8 determinata dalla massima potenza dissipabile dal chip. I recenti dispositivi progettati per impieghi professionali hanno una forma adatta ad accogliere un dissipatore termico, necessario per smaltire il calore prodotto: sono ormai in commercio LED a luce bianca con potenza di 500 watt e oltre e corrente assorbita di 20 ampere. Quando sono richieste potenze pi\u00f9 elevate normalmente si tende a non usare correnti continue, ma a sfruttare correnti pulsanti con duty cycle scelto in maniera opportuna. Ci\u00f2 permette un notevole incremento della corrente e quindi della luce, mentre la corrente media e la potenza dissipata rimangono nei limiti consentiti. L'adozione di questi alimentatori switching aumenta di molto anche il rendimento, diminuendo drasticamente la potenza persa per la regolazione.\nAlimentatori commerciali.\nSono caratterizzati da tre parametri principali: potenza in W, corrente fornita in mA su una o pi\u00f9 uscite, e tensione di uscita in V. La tensione di uscita non \u00e8 fissa, ma \u00e8 compresa tra un valore minimo e uno massimo, per garantire che la corrente si mantenga costantemente al suo valore nominale. La tensione fornita dipender\u00e0 dal tipo di LED impiegati e dal loro numero. Essendo di norma i LED collegati in serie tra loro, la tensione sar\u00e0 pari alla somma delle singole tensioni a regime ai capi di ciascun dispositivo. Un esempio pratico: ambiente dotato di 8 faretti con LED da 700 mA, nel datasheet \u00e8 riportato che con questa corrente di lavoro, ai capi del LED \u00e8 presente una tensione di 11,7 V, pertanto, posti in serie, 11,7 x 8 = 93,6 V, per fare accendere in modo corretto gli 8 faretti, occorre un alimentatore da 700 mA che fornisca 93,6 V in uscita mentre se i faretti fossero 7 dovrebbe fornire 81,9 V. Si comprende quindi la necessit\u00e0 di disporre in uscita all'alimentatore di un range di tensione pi\u00f9 ampio possibile, in modo da offrire sufficiente flessibilit\u00e0 nel progetto di illuminazione di ambienti. Nel nostro esempio la potenza di un singolo faretto \u00e8 data da 700 mA x 11,7 V e la potenza totale \u00e8 8,19 x 8 = 65,52 W. Occorre scegliere un alimentatore di questa potenza o leggermente superiore, il range di tensione di uno degli alimentatori commerciali adatto a questo esempio spazia da 64 a 129 V.\nPolarizzazione di un LED indicatore.\nSolitamente il terminale pi\u00f9 lungo di un LED indicatore (diametro package 3\u00a0mm, 5\u00a0mm o superiori) \u00e8 l'anodo (+) e quello pi\u00f9 corto \u00e8 il catodo (-).\nIn caso il LED sia gi\u00e0 saldato su piastra o i terminali siano stati tagliati alla stessa dimensione e/o non sia possibile riconoscere la polarit\u00e0 dai terminali, se si osserva attentamente dentro l'involucro plastico si noter\u00e0 un terminale pi\u00f9 grosso catodo (-) e uno pi\u00f9 piccolo anodo (+) esattamente l'opposto di quanto accade ai terminali esterni.\nPer polarizzare correttamente un LED possiamo usufruire inoltre di una caratteristica particolare del package: se si guarda infatti il LED dall'alto, si pu\u00f2 notare come la parte laterale del package non sia regolare, ma squadrata da un lato: questa \"squadratura\" identifica il catodo (-). Nel caso dei LED 3\u00a0mm, si rende necessario l'uso di un tester in quanto tale \"segno\", se presente, \u00e8 quasi non visibile.\nSe si utilizza un tester, dopo aver selezionato la scala di resistenza con fattore 1 (X1), se si pone il puntale positivo sull'anodo e il puntale negativo sul catodo, il tester segner\u00e0 un valore di resistenza dell'ordine di qualche centinaio di ohm, nel caso il tester fosse un modello analogico con pila di alimentazione a 3 volt, se il LED \u00e8 efficiente, essendo polarizzato direttamente, il piccolo flusso di corrente che lo attraversa lo far\u00e0 accendere, invertendo i puntali, invece, il tester non dovr\u00e0 segnare alcuna continuit\u00e0.\nAssorbimento.\nL'assorbimento di corrente di alimentazione entrante nel dispositivo varia molto in funzione del tipo di LED: sono minori nei LED normali usati come indicatori rispetto a quelli ad alta luminosit\u00e0 (LED flash e di potenza), secondo la seguente tabella:\nUtilizzi.\nI LED in questi anni si sono diffusi in tutte le applicazioni in cui serve:\nAlcuni utilizzi principali sono:\nDal 2006 la citt\u00e0 di Raleigh, nel Carolina del Nord, \u00e8 considerata la prima citt\u00e0 a LED del mondo, per il consistente rinnovamento tecnologico attuato dalla cittadina per promuovere l'uso dell'illuminazione a LED.\nAnche se non \u00e8 molto noto, i LED colpiti da radiazione luminosa nello spettro visibile, infrarosso o ultravioletto, a seconda del LED utilizzato come ricevitore, producono elettricit\u00e0 esattamente come un modulo fotovoltaico. I LED di colore blu e infrarosso producono tensioni considerevoli. Questa particolarit\u00e0 rende possibile l'applicazione dei LED per sistemi di ricezione di impulsi luminosi. Intorno a questa propriet\u00e0 sono stati sviluppati molti prodotti industriali come sensori di distanza, sensori di colore, sensori tattili e ricetrasmettitori. Nel campo dell'elettronica di consumo il sistema di comunicazione irDA \u00e8 un buon esempio proprio perch\u00e9 sfrutta appieno questa particolarit\u00e0.\nForza commerciale.\nLa forza commerciale di questi dispositivi si basa sulla loro capacit\u00e0 di ottenere elevata luminosit\u00e0 (molte volte maggiore di quella delle lampade a filamento di tungsteno), sul basso prezzo, sull'elevata efficienza ed affidabilit\u00e0 (la durata di un LED \u00e8 di uno-due ordini di grandezza superiore a quella delle classiche sorgenti luminose, specie in condizioni di stress meccanici). I LED lavorano a bassa tensione, possiedono alta velocit\u00e0 di commutazione e la loro tecnologia di costruzione \u00e8 compatibile con quella dei circuiti integrati al silicio.\nEvoluzione.\nLED SMD.\nUn modulo LED SMD \u00e8 un tipo di modulo LED che utilizza la tecnologia di montaggio a superficie (SMT) per montare i chip LED sulle schede a circuito stampato (PCB).\nImpiego nell'illuminazione.\nI LED sono sempre pi\u00f9 utilizzati in ambito illuminotecnico in sostituzione di alcune sorgenti di luce tradizionali. Il loro utilizzo nell'illuminazione domestica, quindi in sostituzione di lampade ad incandescenza, alogene o fluorescenti compatte (comunemente chiamate a risparmio energetico in quanto hanno una resa superiore), \u00e8 oggi possibile con notevoli risultati, raggiunti grazie alle tecniche innovative sviluppate nel campo.\nAll'inizio della ricerca l'efficienza luminosa quantit\u00e0 di luce/consumo (lm/W), era stato calcolato nel rapporto minimo di 3 a 1, successivamente \u00e8 migliorato moltissimo. Il limite dei primi dispositivi adatti a essere impiegati in questo tipo di applicazione era l'insufficiente quantit\u00e0 di luce emessa (flusso luminoso espresso in lumen). Questo problema \u00e8 stato superato con i modelli di ultima generazione, abbinando l'incremento di efficienza alla tecnica di disporre matrici di die nello stesso package collegati tra loro in serie e parallelo o realizzando la matrice direttamente nel substrato del dispositivo. L'efficienza dei dispositivi attuali per uso professionale e civile si attesta ad oltre 120 lm/W che per\u00f2 scendono attorno agli 80 lm/W in dispositivi a luce pi\u00f9 calda. Per esempio il dispositivo Cree CXA3050 ha Ra&gt;90 e 2700K. Una lampada a incandescenza da 60 W alimentata a 220 V, emette un flusso luminoso di circa 650 lumen.\nCome termine di paragone basti pensare che una lampada ad incandescenza ha un'efficienza luminosa di circa 10-19 lm/W, mentre una lampada ad alogeni circa 12-20 lm/W ed una fluorescente lineare circa 50-110 lm/W. Una minore facilit\u00e0 d'impiego nell'illuminazione funzionale rispetto alle lampade tradizionali \u00e8 costituita dalle caratteristiche di alimentazione e dissipazione, che influiscono fortemente su emissione luminosa e durata nel tempo. Diventa comunque difficile individuare rapporti diretti tra le varie grandezze, tra le quali entra in gioco anche un ulteriore parametro, ovvero l'angolo di emissione del fascio di luce, che pu\u00f2 variare dai circa 4 gradi a oltre 120 gradi, modificabile comunque tramite appropriate lenti poste frontalmente.\nI produttori di LED sono produttori di semiconduttori, fabbriche di silicio, mentre le lampadine vengono prevalentemente prodotte da altri fabbricanti. Vi \u00e8, pertanto, un certo ritardo tra la data d'immissione sul mercato di un nuovo dispositivo LED e la disponibilit\u00e0 sul mercato di una lampadina che lo utilizzi.\nI vantaggi dei LED dal punto di vista illuminotecnico sono:\nGli svantaggi sono:"}
{"id": "27534", "revid": "599013", "url": "https://it.wikipedia.org/wiki?curid=27534", "title": "Valvola termoionica", "text": "La valvola termoionica (o tubo a vuoto) \u00e8 stato il primo componente elettronico \"attivo\" inventato. Per \"attivo\" si intende un componente che, grazie a una fonte esterna di energia, fornisce in uscita un segnale amplificato. Il funzionamento di massima \u00e8 semplice: il catodo emette elettroni per effetto termoionico, cio\u00e8 per riscaldamento; il flusso di elettroni, cio\u00e8 la corrente, passa fra il catodo e un altro elettrodo, l'anodo, controllato dalla tensione a cui sono poste alcune parti metalliche (griglie) frapposte tra i due elettrodi. Poich\u00e9 il flusso di corrente \u00e8 dovuto agli elettroni (non a ioni), taluni chiamano il dispositivo valvola termoelettronica.\nGeneralit\u00e0.\nSino agli anni sessanta, tubi termoionici di vari tipi venivano impiegati in gran quantit\u00e0 in apparecchiature elettroniche quali ricevitori e trasmettitori radio, televisori e, in generale, in tutti i tipi di amplificatori di segnali elettrici. Anche i primi calcolatori elettronici furono realizzati interamente mediante tubi termoionici. L'invenzione della valvola termoionica rese possibile il passaggio dalla radiotelegrafia alla radiofonia, poich\u00e9, amplificando i segnali elettrici, permetteva di trasmettere non pi\u00f9 solo impulsi telegrafici, ma anche voci e suoni, inaugurando cos\u00ec l'era dei mass media.\nSebbene oggi i transistor, nelle loro varie forme e tipologie, abbiano soppiantato le valvole in quasi ogni applicazione, esse restano gli unici mezzi per amplificare segnali a frequenze elevate con potenze dell'ordine del kilowatt o superiori. Esse sono ancora usate da una ristretta nicchia di appassionati di dispositivi audio ad \"alta fedelt\u00e0\". I fotorivelatori a semiconduttore possono essere vantaggiosamente impiegati al posto dei fotodiodi a vuoto in presenza di esposizione a radiazioni ionizzanti, poich\u00e9 ne risultano immuni.\nUn tubo a vuoto, il magnetron, \u00e8 ancora presente in ogni comune forno a microonde. Anche il tubo catodico che era di uso comune nei televisori e negli oscilloscopi \u00e8 un particolare tipo di tubo termoionico.\nPrincipio di funzionamento.\nIl tubo termoionico \u00e8 costituito da un involucro di vetro (in alcuni modelli \u00e8 di metallo o di ceramica), nel quale \u00e8 fatto il vuoto, contenente un filamento metallico portato all'incandescenza (tra i 1.000 e i 3.000\u00a0\u00b0C) facendolo attraversare da una corrente elettrica. Differentemente dalla lampadina, contiene uno o pi\u00f9 elementi metallici (a forma di griglia o di schermi), collegabili dall'esterno. Il filamento metallico, o meglio un tubicino metallico che lo avvolge, nel caso di riscaldamento indiretto, \u00e8 chiamato catodo. L'elemento metallico pi\u00f9 esterno \u00e8 chiamato anodo. Eventuali elementi intermedi sono chiamati griglie.\nIl principio di funzionamento del tubo termoionico \u00e8 quello dell'emissione termoionica: ogni metallo, soprattutto ad alte temperature, emette elettroni, cariche elettriche elementari di segno negativo. Se il catodo \u00e8 polarizzato negativamente rispetto all'anodo, ovvero se il catodo \u00e8 collegato al polo negativo di una batteria e l'anodo a quello positivo, si stabilir\u00e0 un flusso di elettroni, ossia una corrente elettrica, tra catodo e anodo (perch\u00e9 gli elettroni vengono attratti dall'anodo). Se la polarizzazione \u00e8 opposta, nessuna corrente elettrica passer\u00e0 tra catodo e anodo, perch\u00e9 l'anodo respinger\u00e0 gli elettroni. Il risultato \u00e8 quello di un dispositivo in grado di far passare la corrente in un solo senso, detto diodo usato principalmente come rivelatore o come raddrizzatore.\nNei primi tipi di valvola, il catodo era a \"riscaldamento diretto\", ossia il catodo era costituito dal filamento stesso.\nIl sistema venne abbandonato, visti i problemi legati alla necessit\u00e0 di far lavorare i catodi a tensioni diverse (vedi valvole multiple, doppi triodi, triodi-pentodi). Il compito di scaldare il catodo \u00e8 oggi affidato a un filamento simile a quello delle lampadine a bassa tensione, inserito all'interno di un tubetto in lega di nichel rivestito di elementi che favoriscono l'emissione elettronica (ossidi di bario, stronzio, torio ecc.), che costituisce il catodo. Questa soluzione, detta a \"riscaldamento indiretto\", consente inoltre di alimentare i filamenti di differenti valvole di un'apparecchiatura con una fonte comune, solitamente un avvolgimento secondario apposito di un trasformatore. Il collegamento tra i filamenti pu\u00f2 essere \"in serie\" o \"in parallelo\".\nSe tra catodo e anodo viene posta una griglia metallica, \u00e8 intuitivo che se questa \u00e8 polarizzata positivamente rispetto al catodo, ma di meno rispetto all'anodo, gli elettroni emessi dal catodo vi saranno attratti e quindi passeranno attraverso le maglie della griglia per raggiungere l'anodo. Contrariamente, se la griglia \u00e8 polarizzata negativamente, questa respinger\u00e0 gli elettroni provenienti dal catodo. Pertanto, applicando una tensione variabile tra catodo e griglia, si otterr\u00e0 un passaggio di corrente tra catodo e anodo che seguir\u00e0, amplificandolo, l'andamento del segnale applicato alla griglia stessa. L'effetto risultante \u00e8 quello di un'amplificazione di tensione.\nUn tubo termoionico siffatto si dice \"triodo\".\nDopo il triodo, con l'aggiunta di altre griglie, sono stati costruiti gli amplificatori di corrente: tetrodo, pentodo, eptodo (quest'ultimo usato di solito come convertitore di frequenza), cos\u00ec chiamati in base al numero degli elettrodi di controllo. Essi sono stati i primi dispositivi elettronici fondamentali per l'amplificazione dei segnali elettrici, dagli albori dell'elettronica, compiendo quelle funzioni oggi quasi interamente realizzate dai transistor, comunque in alcuni settori dell'HI-FI e dell'elettronica di potenza specie in alta frequenza, impieghi Radar, sono ancora di largo impiego.\nStoria.\nL'effetto dell'emissione termoionica di elettroni da parte di metalli portati all'incandescenza era gi\u00e0 stato scoperto in Inghilterra nel 1873 e fu quindi studiato attentamente dall'inglese Owen Willans Richardson (1879-1959) che per questo ricevette nel 1928 il Premio Nobel. Fu un altro inglese, John Ambrose Fleming (1849-1945), che invent\u00f2 il diodo nel 1904 e un inventore americano, Lee De Forest, a inventare il triodo nel 1906. Guglielmo Marconi (1874-1937) fu tra i primi a riconoscere l'importanza dei tubi termoionici e a farne uso nei suoi apparati rice-trasmittenti.\nDurante la seconda guerra mondiale furono realizzati tubi termoionici per applicazioni militari, miniaturizzati e contenuti in involucri di metallo, pi\u00f9 robusti e che potevano sostenere urti notevoli. Radio rice-trasmettitori e strumentazione elettronica utilizzanti questo tipo di tubi termoionici, ma dal progetto pi\u00f9 moderno, furono impiegati dagli Stati Uniti anche nella guerra del Vietnam: i nuovi tubi si chiamavano Nuvistor, e furono l'ultima versione del tubo termoionico prima della definitiva obsolescenza.\nAltri utilizzi.\nL'ENIAC, il primo calcolatore interamente elettronico, funzionava per merito di 17468 tubi termoionici (equivalenti ad altrettanti transistor) e utilizzava 160 kW di potenza elettrica praticamente solo per tenerli accesi. Un moderno computer contiene miliardi di transistor e consuma pi\u00f9 o meno un millesimo di quella potenza.\nDate le inevitabili tolleranze di produzione, la sostituzione delle valvole finali negli amplificatori audio stereofonici ad alta fedelt\u00e0 e negli amplificatori per strumenti musicali va eseguita utilizzando valvole unite in coppia o quartetto (matched pair, matched quartet) direttamente selezionate dal costruttore stesso delle valvole con un minimo sovrapprezzo.\nAnche in alcuni oscilloscopi a doppia traccia degli anni sessanta, e in generale negli strumenti di misura a doppio canale, nei quali i segnali da trattare sono due, ed entrambi da amplificare in ugual misura, la sostituzione dei tubi viene effettuata in coppia, ovvero con due tubi selezionati, forniti dallo stesso costruttore dell'apparecchiatura, o dal costruttore delle valvole, in alcuni casi con caratteristiche peculiari particolarmente adatte alla destinazione d'uso.\nTipi e impiego delle valvole termoioniche.\nPer quanto siano stati impiegati migliaia di tubi di tipi differenti, si classificano gli stessi a seconda del numero di elementi elettrici attivi che contengono. Il tubo detto diodo ha, ad esempio, due elettrodi, quello detto triodo ne ha tre, il tetrodo quattro, il pentodo cinque elettrodi. Si adoperano i diodi come raddrizzatori. Si utilizzano gli altri essenzialmente per amplificare i segnali elettrici.\nDiodo.\nL'anodo e il catodo sono polarizzati a potenziale diverso per mezzo dei terminali corrispondenti del dispositivo. Il catodo \u00e8 solitamente riscaldato da un apposito filamento, emettendo elettroni per riscaldamento, che sono particelle di carica negativa. Quando l'anodo \u00e8 polarizzato ad un potenziale pi\u00f9 positivo rispetto al catodo, si avr\u00e0 che gli elettroni emessi dal catodo verranno raccolti dall'anodo, creando cos\u00ec un flusso di cariche attraverso il vuoto, ovvero una corrente elettrica. Se invece l'anodo viene polarizzato ad un potenziale pi\u00f9 negativo rispetto al catodo, non si avr\u00e0 pi\u00f9 flusso di cariche, dal momento che gli elettroni emessi da catodo verranno respinti dall'anodo. \nIl tubo permette quindi alla corrente di scorrere solamente in un verso, e permette quindi il raddrizzamento della corrente alternata. Nei tubi a potenza pi\u00f9 bassa il catodo e il filamento sono elettrodi indipendenti e isolati elettricamente; Il filamento riscalda il catodo e quest'ultimo emette gli elettroni coinvolti nella conduzione (vedi fig. 1). Viene comunemente indicato come rettificatrice, comunemente impiegata nei circuiti elettronici per la conversione da corrente alternata a continua fino agli anni 60, nei quali cominciarono a essere disponibili per gli impieghi civili i primi diodi a stato solido per alte tensioni. \nData per\u00f2 la particolare caratteristica di resistenza serie, viene impiegata da molti costruttori di apparecchiature audio ad alta fedelt\u00e0 e per l'amplificazione di strumenti musicali, essendo stata rilevata l'importanza della sua caratteristica di conversione nei confronti del risultato sonoro. Alcuni costruttori offrono la possibilit\u00e0 di far funzionare l'apparecchio sia con raddrizzatore a valvola (tube rectifier) che a stato solido (solid state rectfier) con un semplice selettore azionabile dall'utente stesso. I modelli pi\u00f9 comuni ed ancora utilizzati sono 5U4, GZ34, 5AR4.\nDiodo a gas.\nIl diodo a gas si differenzia da un normale diodo a vuoto per l'introduzione all'interno del bulbo di una certa quantit\u00e0 di gas a bassa pressione (vapori di mercurio, argon, neon e altri gas nobili); questa aggiunta altera in modo significativo il comportamento del componente:\nfino a una certa tensione anodica (tensione di innesco) non si notano differenze dal tradizionale diodo a vuoto, ma appena tale soglia viene superata la somiglianza sparisce e si osserva un rapido aumento della corrente anodica fino a livelli altissimi.\nQuesto fenomeno avviene a causa dell'urto fra ioni positivi, provenienti dal gas ionizzato, e il catodo. questo urto incrementa l'emissione del catodo stesso.\nIl diodo a gas era generalmente utilizzato in rettificatori di potenza; il suo simbolo \u00e8 quello del classico diodo, con all'interno un punto nero.\nTriodo.\nAggiungendo una griglia tra il catodo e l'anodo, come fece per primo Lee De Forest nel 1907, si ottiene il triodo (vedi fig. 2).\nLa griglia, che \u00e8 generalmente costituita da un filo avvolto a spirale o da una rete interposta nello spazio intorno al catodo, \u00e8 in grado, opportunamente polarizzata, di controllare il flusso di elettroni tra catodo e anodo: polarizzata negativamente rispetto al catodo, questa respinge gli elettroni del flusso tanto pi\u00f9 quanto pi\u00f9 \u00e8 polarizzata negativamente, fino alla tensione di \"cut-off\" in cui la corrente \u00e8 zero. Quindi, variando la tensione della griglia si pu\u00f2 controllare il flusso di corrente fra anodo e catodo, da zero fino al massimo che la valvola consente (punto di \"saturazione\"). Una piccola variazione di tensione sulla griglia provoca una notevole variazione della corrente anodo-catodo, ottenendo un'amplificazione.\nI triodi sono usati principalmente per l'amplificazione audio a basso livello (preamplificazione). Non vengono usati in radiofrequenza per le elevate capacit\u00e0 parassite che presentano, specie quella tra griglia e anodo. Sebbene questa capacit\u00e0 sia di pochi picofarad, questa viene riflessa in una capacit\u00e0 effettiva uguale alla capacit\u00e0 reale moltiplicata per il guadagno dell'amplificatore, per effetto Miller, e viene vista come capacit\u00e0 d'ingresso. Tale capacit\u00e0 riduce notevolmente il guadagno alle alte frequenze.\nIl parametro pi\u00f9 importante del triodo \u00e8 l'amplificazione \"\u03bc\", definita come\ndove con \"\u03b4vp\" si intende la variazione della tensione anodica (o di placca) prodotta da una variazione \"\u03b4vg\" della tensione di griglia (il pedice \"ip\" indica che la corrente anodica deve rimanere costante in corrispondenza delle sopraccitate variazioni di tensione); il segno meno \u00e8 necessario poich\u00e9, affinch\u00e9 la corrente anodica rimanga costate a seguito di un incremento della tensione anodica, la tensione di griglia deve diminuire.\nTriodo a gas.\nChiamato comunemente thyratron, \u00e8 un particolare tipo di triodo al cui interno, invece di essere presente il vuoto \u00e8 presente un gas nobile o una loro miscela a bassa pressione.\nPer quanto riguarda il funzionamento si tratta alla fine di un diodo a gas la cui ionizzazione \u00e8 innescata dalla griglia di controllo (si ha l'innesco nel momento in cui il catodo si trova a potenziale positivo rispetto a tale griglia). Nel momento della ionizzazione la griglia di controllo non \u00e8 pi\u00f9 in grado di intervenire e il comportamento diventa uguale a quello del diodo a gas.\nData la sua funzione di raddrizzatore con la possibilit\u00e0 di comandare i tempi di innesco agendo sul potenziale di griglia i suoi principali impieghi erano i generatori di segnali del tipo \"a dente di sega\", molto usati per basi dei tempi degli oscilloscopi CRT e dei cinescopi in generale.\nLa sua rappresentazione circuitale \u00e8 quella di un triodo con un punto nero all'interno.\nTetrodo.\nPer poter disporre di valvole capaci di amplificare anche segnali in alta frequenza, nel 1927 venne costruito il tetrodo. Ponendo una seconda griglia (la griglia schermo), posizionata tra la griglia controllo e l'anodo, si ottiene cos\u00ec uno schermo elettrostatico che diminuisce la capacit\u00e0 tra anodo e griglia controllo. Tuttavia, anzich\u00e9 a massa, la griglia schermo va collegata a una tensione derivata dall'anodica mediante un partitore di resistenze, perch\u00e9 altrimenti agirebbe come una seconda griglia controllo la quale solitamente \u00e8 collegata alla sorgente di segnale tramite un condensatore di bypass. In questo modo il tetrodo permette anche amplificazioni a radiofrequenza, ma introduce nel segnale una certa distorsione per il fenomeno della emissione secondaria, cio\u00e8 l'emissione dall'anodo di elettroni estratti dall'impatto di quelli, accelerati, provenienti dal catodo. Questo effetto \u00e8 presente in tutte le valvole, ma solo nel tetrodo, con la griglia schermo molto vicina all'anodo, ad un potenziale positivo, costituisce un problema dato che l'aumento di corrente di griglia schermo, dovuto all'emissione secondaria, \u00e8 a scapito della corrente anodica la cui diminuzione riduce il tratto lineare delle curve caratteristiche anodiche da cui la distorsione detta. Una possibile soluzione \u00e8 usare armature focalizzanti che concentrino gli elettroni anodici e impediscano loro di colpire la griglia schermo: queste valvole furono chiamate \"tetrodi a fascio\" e sono state molto usate negli stadi di uscita degli amplificatori audio fino agli anni sessanta. I tetrodi a fascio di largo impiego 807 e 6V6 ne sono l'esempio pi\u00f9 efficace.\nPentodo.\nIl pentodo \u00e8, essenzialmente, un tetrodo con una griglia in pi\u00f9, la griglia di soppressione; questa ha lo scopo di ridurre l'emissione secondaria e la conseguente distorsione. La terza griglia viene normalmente collegata al catodo, in genere con un collegamento interno alla valvola, che quindi spesso ha lo stesso numero di piedini del tetrodo.\nIl pentodo \u00e8 un vero e proprio punto d'arrivo nello sviluppo della valvola: alta amplificazione, larga banda, bassa distorsione, buona linearit\u00e0. I pentodi si trovano negli stadi a radiofrequenza e a media frequenza di un ricevitore, ma anche negli amplificatori d'uscita. Il difetto principale del pentodo \u00e8 un maggiore livello di rumore introdotto nel segnale in uscita, che lo rende inadatto per i primi stadi di amplificazione o quando \u00e8 necessaria un'amplificazione molto elevata, per questo motivo \u00e8 solitamente preceduto da uno stadio amplificatore di tensione in genere costituito da triodi. Il tipo pi\u00f9 comune \u00e8 il modello EL34 (6CA7 nella notazione americana)\nAltri tipi di valvole.\nOltre al pentodo sono stati sviluppati molti altri tipi di valvola, con un sempre maggior numero di griglie e dedicati alle applicazioni pi\u00f9 disparate. Queste valvole vengono chiamate genericamente valvole multigriglia (esodi, eptodi, ottodi, ecc.): spesso sono usate nel convertitore di frequenza degli apparecchi supereterodina. Inoltre visto il ricorrere di alcuni schemi in uso delle valvole, i costruttori producono molti modelli di valvole multiple, con due valvole diverse nello stesso corpo di vetro, per risparmiare spazio e complessit\u00e0. Particolarmente riuscito \u00e8 l'abbinamento tra un triodo e un pentodo che, come visto sopra, permette di ottenere il meglio da entrambi gli elementi ognuno nel proprio \u00e0mbito; un esempio su tutte \u00e8 la diffusissima serie ECL, che consentiva di ottenere un completo amplificatore di frequenza audio utilizzando un unico dispositivo.\nAltra classe di valvole sono le valvole elicoidali, il cui funzionamento, anzich\u00e9 sul controllo del passaggio di elettroni tramite griglie \u00e8 basato sulla corsa parallela degli elettroni nel fascio con la tensione elettrica in un filo elicoidale avvolto attorno ad esso, e sono usate per amplificare segnali radio nel campo delle microonde.\nAnche il magnetron, usato in tutti i forni a microonde, \u00e8 una valvola. Il suo particolare funzionamento gli consente di oscillare su una frequenza fissa (nel campo delle microonde) e di erogare una considerevole potenza, rispetto alle sue dimensioni. Questa valvola fu studiata e messa a punto dagli inglesi agli inizi della seconda guerra mondiale, con il magnetron infatti furono messi a punto i primi radar la cui catena di avvistamento, nome in codice \"Chain home\", contribu\u00ec a vincere la battaglia d'Inghilterra.\nTrovano impiego in particolare nell'elettronica industriale tubi il cui funzionamento dipende da un gas contenuto nel bulbo, come i tubi dei regolatori di tensione e i thyratron. Tuttavia non sono valvole termoioniche, anche se spesso sono chiamati con il termine tubo elettronico, cos\u00ec come avviene per i tubi a vuoto.\nTubi con la funzione di indicatori ottici sono i display Nixie e l'occhio magico, quest'ultimo utilizzato come indicatore di sintonia nelle radio pi\u00f9 antiche.\nUn altro impiego dei tubi a vuoto, sono nei trasmettitori delle emittenti radio. Alcune di queste valvole, data la potenza sprigionata hanno bisogno di una refrigerazione costante per evitare un surriscaldamento.\nImpiego in alta fedelt\u00e0.\nOggi, nell'ambito della riproduzione di audio musicale, nonostante le valvole siano state soppiantate dai circuiti a semiconduttore, vengono ancora prodotti amplificatori a tubi per l'impiego nella riproduzione musicale di alto livello. Questa scelta viene giustificata da una parte degli audiofili, i quali apprezzano la maggiore \"musicalit\u00e0\" che caratterizza un amplificatore valvolare. Queste apparecchiature sono generalmente costose e pesanti (nell'ordine dei 15kg e oltre), ma contraddistinte da una grande dolcezza, spazialit\u00e0, definizione del suono; ci\u00f2 per esempio, oltre ad una resa acustica di grande raffinatezza generale, le rende capaci di mascherare le asprezze talvolta presenti nelle moderne registrazioni digitali, rendendole pi\u00f9 gradevoli.\nUn largo utilizzo delle valvole va anche al mercato degli amplificatori valvolari per chitarra e basso. Infatti, nonostante il transistor sia molto pi\u00f9 comodo poich\u00e9 gli amplificatori a transistor sono pi\u00f9 leggeri, pi\u00f9 economici e anche pi\u00f9 durevoli, le valvole sono comunque preferite specialmente dai chitarristi per la possibilit\u00e0 di sfruttare la gradevolissima saturazione delle valvole e godere delle tonalit\u00e0 di suono date proprio dal funzionamento in piena distorsione (clipping) delle valvole finali.\nCollegamenti esterni.\nCIRCUITI CLASSICI HI-FI - Pier Paolo Ferrari - 2021 - 1a Edizione - SANDIT Editore, Bergamo - Italia - ISBN 978-88-6928-422-9"}
{"id": "27537", "revid": "278670", "url": "https://it.wikipedia.org/wiki?curid=27537", "title": "Sarcophaga carnaria", "text": "La mosca carnaria (Sarcophaga carnaria ) \u00e8 un dittero della famiglia delle Sarcophagidae.\nLa larva, detta bigattino o baco di sego, \u00e8 di colore biancastro ed \u00e8 lunga qualche millimetro. Durante il ciclo precedente alla metamorfosi si ciba di carne in putrefazione.\nLa \"Sarcophaga carnaria\" \u00e8 vivipara. Infatti depone le sue larve, che crescono in brevissimo tempo, nella carne in putrefazione come nelle carcasse di animali morti, negli avanzi di cibo, ecc.\nIn condizioni ottimali di cibo e temperatura le larve si impupano in pochi giorni per uscire poco dopo sotto forma di mosca adulta.\nIl bigattino \u00e8 molto usato nella pesca sportiva grazie alla sua longeva vivacit\u00e0, alla sua appetibilit\u00e0 e al suo bassissimo costo. Il suo utilizzo pu\u00f2 essere limitato o vietato in determinati contesti di pesca. Si usa molto a Feeder e a bolognese il suo prezzo si aggira dai 6 ai 12 \u20ac al chilo. Un'esca che tutti i pesci costieri gradiscono."}
{"id": "27538", "revid": "701660", "url": "https://it.wikipedia.org/wiki?curid=27538", "title": "Galleggiante (pesca)", "text": "Un galleggiante \u00e8 un oggetto costruito espressamente per galleggiare sull'acqua come parte di un meccanismo pi\u00f9 complicato o come mezzo di segnalazione di un punto specifico.\nVisto che il materiale con cui \u00e8 composto deve avere una bassa densit\u00e0 per galleggiare, il galleggiante deve essere realizzato con materiali leggeri: esempi comuni sono legni come la balsa o plastica leggera. Eventualmente il galleggiante pu\u00f2 essere vuoto all'interno.\nPesca.\nCostruito in svariate forme, peso e materiali il galleggiante o tappo \u00e8 un ausilio essenziale per la pesca hobbistica. Viene tarato con dei piombini posti sulla lenza in modo da affondare pi\u00f9 o meno facilmente.e utilizziato ampiamente nella pesca all'inglese, alla bolognese e nella classica pesca a galleggiante. \nPu\u00f2 essere scorrevole o fisso. Viene montato sulla lenza, ed \u00e8 possibile variarne la sua posizione sulla lenza stessa. Il suo compito \u00e8 quello di trattenere la lenza ad una profondit\u00e0 prestabilita e di segnalare al pescatore le abboccate del pesce, immergendosi. I materiali pi\u00f9 comuni con il quale viene costruito sono la balsa, il sughero, il polistirolo ed in misura minore anche la plastica."}
{"id": "27542", "revid": "122265304", "url": "https://it.wikipedia.org/wiki?curid=27542", "title": "Identit\u00e0 trigonometrica", "text": "Un'identit\u00e0 trigonometrica \u00e8 un'identit\u00e0 matematica che coinvolge le funzioni trigonometriche.\nLe identit\u00e0 trigonometriche sono utilizzate per semplificare molte espressioni contenenti funzioni trigonometriche (come, ad esempio, nella risoluzione di equazioni trigonometriche) e per il calcolo di molti integrali; talvolta, anche integrali di funzioni non trigonometriche possono essere calcolati mediante opportuni cambiamenti di variabile che utilizzano una funzione trigonometrica per portare a decisive semplificazioni.\nNotazioni: Per denotare la funzione inversa del seno talora si usa formula_1; qui preferiamo usare formula_2 e scrivere formula_3 per denotare la inversa moltiplicativa della funzione seno.\nDefinizioni.\nSi definiscono le seguenti funzioni trigonometriche:\nPeriodicit\u00e0, simmetria e traslazioni.\nQueste formule si ricavano facilmente dalle definizioni sulla circonferenza trigonometrica.\nMolti modelli fisici si basano sul fatto che qualsiasi combinazione lineare d'onde sinusoidali con lo stesso periodo ma di differenti fasi \u00e8 ancora un'onda sinusoidale dello stesso periodo, ma con una nuova fase. Precisamente:\ndove\nFormule di addizione e sottrazione.\nLa scoperta delle prime due identit\u00e0 (dalle quali seguono anche le altre) risale a Tolomeo ma per fornire una dimostrazione pi\u00f9 veloce \u00e8 possibile utilizzare le formule di Eulero attraverso la funzione formula_16. Una dimostrazione geometrica dell'identit\u00e0 per formula_17 \u00e8 data alla fine di questa voce.\nTuttavia, \u00e8 possibile giungere a due espressioni per formula_24 senza il valore assoluto, che sono le seguenti:\nPosto formula_35, seguono le cosiddette formule parametriche:\nLa sostituzione di formula_36 per formula_37, con il conseguente cambiamento di formula_28 con formula_39 e di formula_40 con formula_41 \u00e8 spesso in grado di convertire funzioni razionali in formula_28 e formula_40 da integrare in funzioni di formula_36 integrabili (si veda anche il successivo \"punto di vista astratto\").\nProdotti espressi mediante somme.\nQueste formule possono essere provate sviluppando la loro parte destra e semplificando con le formule di addizione. Sono anche dette \"formule di Werner\".\nSomme espresse mediante prodotti.\nBasta rimpiazzare formula_48 con formula_49 e formula_50 con formula_51 nelle espressioni dei prodotti mediante somme. Sono anche dette \"formule di prostaferesi\".\nFunzione gudermanniana.\nLa funzione gudermanniana \u00e8 definita nel seguente modo:\nQuesta funzione stabilisce un collegamento tra le funzioni trigonometriche e le funzioni iperboliche senza ricorrere ai numeri complessi (si veda la voce relativa per i dettagli).\nIdentit\u00e0 per angoli costanti.\nLa seguente curiosa identit\u00e0 \u00e8 stata appresa da Richard Feynman quando era ragazzino:\nSi tratta di un caso particolare della seguente identit\u00e0 in cui compare una variabile:\nAltre identit\u00e0 senza variabili:\nLa misura in gradi degli angoli risulta meno vantaggiosa di quella in radianti per una formula_48 con formula_71 al denominatore:\nI fattori formula_73 inducono a pensare agli interi inferiori a formula_74 primi con formula_71. Gli ultimi esempi sono le conseguenze di un risultato di base sui polinomi ciclotomici irribucibili: i coseni sono le parti reali delle radici di questi polinomi; la somma degli zeri d\u00e0 il valore della funzione di M\u00f6bius valutata in formula_71; solo la met\u00e0 delle radici sono presentate nella relazione precedente. Le due identit\u00e0 che precedono quest'ultima nascono nello stesso modo relativamente ai casi formula_77 e formula_78, rispettivamente.\nLa seguente identit\u00e0 senza variabili pu\u00f2 essere utilizzata per calcolare formula_79 efficientemente:\noppure usando la formula di Eulero:\nCalcolo infinitesimale.\nNel calcolo infinitesimale \u00e8 essenziale che gli angoli argomenti di funzioni trigonometriche siano misurati in radianti; se sono misurati in gradi o in altre\nunit\u00e0 di misura, allora le relazioni riportate qui sotto risultano false. A partire dalle definizioni geometriche delle funzioni trigonometriche si ricavano le loro derivate dopo aver stabiliti i due limiti che seguono.\n(si verifica osservando la circonferenza trigonometrica e il teorema del confronto). Osserviamo che se usassimo la regola di de L'H\u00f4pital per stabilire questo limite creeremmo un circolo vizioso sul piano logico, in quanto da questo limite si ricavano le derivate di seno e coseno necessarie per applicare la suddetta regola.\nAvendo stabilito questi due limiti, si stabilisce che formula_85 e formula_86. riconducendo la derivazione alla sua definizione come limite di rapporto incrementale.\nSe le funzioni seno e coseno sono definite dalle loro serie di Taylor, le loro derivate possono essere ottenute derivando le serie di potenze termine a termine.\nLe derivate delle altre funzioni trigonometriche sono ricavate dalle precedenti con le regole di derivazione. Abbiamo quindi:\nLe identit\u00e0 integrali possono essere trovate nella tavole di integrali.\nDimostrazioni usando un'equazione differenziale.\nSi consideri l'equazione differenziale:\nUtilizzando la formula di Eulero e il metodo di risoluzione delle equazioni differenziali lineari, insieme al teorema di unicit\u00e0 e al teorema di esistenza possiamo definire seno e coseno nei modi seguenti\nformula_97 \u00e8 l'unica soluzione della equazione\nformula_101 \u00e8 l'unica soluzione della equazione\nDimostriamo che\nIntroduciamo formula_106 e troviamo le sue derivate prima e seconda:\nQuindi\nDunque possiamo dire che\nUtilizziamo ancora le tecniche di risoluzione delle equazioni differenziali lineari e la formula di Eulero la soluzione di formula_115 deve essere una combinazione lineare di formula_101 e formula_97, quindi\nSi trova formula_119 ponendo formula_120 al posto di formula_48\nPer le condizioni iniziali formula_123, quindi\nRisolvendo per formula_125 abbiamo la derivata di formula_126 e ponendo formula_120 al posto di formula_48\nUtilizzando le condizioni iniziali e dato che formula_131\nSostituendo formula_125 e formula_119 nell'equazione originale di formula_126 abbiamo\nma dato che formula_126 \u00e8 definita come formula_139 abbiamo\no\nUsando queste definizioni di seno e coseno, si possono provare tutte le altre propriet\u00e0 di seno e coseno utilizzando le stesse tecniche.\nDimostrazioni geometriche.\nFormula di addizione del seno.\nCome mostrato in figura si costruisce il segmento formula_142 perpendicolare ad formula_143 ed il segmento formula_144 parallelo ad formula_143.\nformula_48 = Angolo formula_147 = Angolo formula_148 = Angolo formula_149.\nformula_150 = formula_151.\nAllora\nformula_152\nFormula di addizione del coseno.\nOsservando la figura precedente:\nformula_153\nPunti di vista astratti.\nDato che la circonferenza \u00e8 una curva algebrica di genere formula_120, ci si aspetta che le funzioni circolari possano essere riducibili a funzioni razionali. In effetti \u00e8 noto classicamente che usando sistematicamente le formule di bisezione per la tangente si possono esprimere le funzioni seno e coseno in termini di una nuova variabile formula_36."}
{"id": "27547", "revid": "124715439", "url": "https://it.wikipedia.org/wiki?curid=27547", "title": "Scartamento ferroviario", "text": "Lo scartamento ferroviario \u00e8 la distanza intercorrente tra i lembi interni del fungo delle due rotaie di un binario ferroviario o tranviario misurata fino a sotto il piano di rotolamento.\nNon \u00e8 sempre stato cos\u00ec tuttavia: nel passato in alcuni paesi, fu in uso anche il metodo di misurare lo scartamento ferroviario tra asse ed asse delle due rotaie. In Francia lo scartamento adottato fu quello di misurati tra le due mezzerie, misura che non dava problemi di circolabilit\u00e0 dei rotabili nelle linee come quelle della Germania che adottavano la misurazione dello scartamento di effettuata all'interno.\nFu la mancanza di regole comuni che port\u00f2 a molte delle differenze esistenti, in quanto alcune reti misuravano lo scartamento in mezzeria, altre sui bordi interni e talvolta a fianco su quelli esterni. L'uso di sistemi di misura non decimali come quello britannico produceva il resto: lo \"scartamento Stephenson\", divenuto in seguito lo scartamento \"normale\" o \"standard\" \u00e8 infatti corrispondente a 4 piedi e 8 \u00bd pollici, diffuso in Europa, Cina, Stati Uniti d'America, e Messico che convertito in \"decimale\" diviene di .\nDescrizione.\nLa maggior parte delle ferrovie del mondo, (circa il 56% dei km), usa quello di definito come \"scartamento normale\". \nIl secondo scartamento pi\u00f9 usato \u00e8 quello \"russo\" (/), con il 18%; seguono con il 7-9% ciascuno gli scartamenti di , e /.\n\u00c8 da notare che piccole differenze di scartamento non creano problemi, come ad esempio fra Portogallo () e Spagna (), ora sono uniformati a , oppure fra ex Unione Sovietica () e Finlandia ().\nConvenzionalmente si distingue tra:\nI principali scartamenti usati nel mondo sono:\nScelta dello scartamento.\nNon \u00e8 molto chiara l'origine della misura adottata da George Stephenson che scelse lo scartamento da per la linea ferroviaria Stockton-Darlington, ma \u00e8 molto probabile che abbia fatto riferimento allo \"scartamento\" (carreggiata) delle carrozze e dei carri in uso al suo tempo nelle strade.\nSi ritiene che la nascita delle prime rudimentali \"rotaie\" di legno, che erano semplicemente dei canali cavi in legno che alloggiavano la ruota, sia avvenuta nel XVI secolo in alcune miniere di carbone del Tirolo, e in seguito, nel 1696 nel Regno Unito nelle miniere di Newcastle, L'uso di rotaie di legno permetteva semplicemente alle ruote di non sprofondare nel fango; la soluzione si diffuse in fabbriche e cantieri, a seguito della rivoluzione industriale. Successivamente per l'uso intenso delle zone industriali si pens\u00f2 di foderare il canale di legno con lamiere metalliche per diminuirne l'usura. \nIn questa fase infatti la rotaia era semplicemente un solco rinforzato per evitare lo sprofondamento delle ruote in suoli incoerenti.\nLa presenza di ruote senza bordino permetteva infatti il transito dello stesso carro senza problemi sia in via guidata che su normale strada.\nDi fatto poi esistevano gi\u00e0 \"rotaie\" nelle normali strade, coperte di lastre di pietra, dove i profondi solchi prodotti nella pietra, (o anche nello sterrato), per decenni (o secoli) di uso, imponevano l'uso di scartamenti delle carrozze e quindi di assali strettamente unificati. La circolazione di carrozze con scartamenti diversi dallo standard era infatti molto pericolosa, dato che la vettura poteva facilmente rovesciarsi per il passaggio delle ruote sprofondate in un solco da un lato, quando le altre ruote erano sollevate e fuori dall'altro.\nLa stessa automobile Ford modello T dovette tenere conto di tale fattore adottando uno \"scartamento\" (carreggiata) del tutto compatibile con questo, \u00e8 da tenere conto infatti che le strade, per le prime automobili, recavano spesso tali solchi prodotti dai carri, sia che fossero pavimentate, sia che fossero sterrate.\nCon la realizzazione di rotaie rilevate dal suolo, ed interamente metalliche, fu necessario creare un ritegno affinch\u00e9 la ruota restasse sulla rotaia; furono tentate tutte le soluzioni, doppio bordino, bordino esterno o interno. Un certo Reynold nel 1780, produsse ruote fornite di bordino esterno.\nL'uso di rotaie metalliche per ruote con bordino interno avvenne, sempre in miniera, ad opera di Jessop nel 1789.\n\u00c8 chiaro che i veicoli comunque usati per poter circolare dovevano avere una misura unificata, quindi uno scartamento standardizzato. La scelta della misura standard di , per le ferrovie, si rivel\u00f2 alla prova dei fatti un buon compromesso nell'applicazione della tecnologia ferroviaria consentendo di raggiungere una buona velocit\u00e0 in rettilineo e, contemporaneamente, avere raggi di curvatura non eccessivi che avrebbero reso difficile la realizzazione in territori montagnosi, o in tracciati tortuosi. \nFurono comunque fatti tentativi per diversificare lo scartamento; la inglese Great Western Railway inizi\u00f2 a costruire ferrovie con scartamento di tale da permettere, con una spesa solo leggermente superiore, una capacit\u00e0 di carico assai superiore. L'insuccesso dello scartamento largo della Great Western Railway fu determinato tuttavia dalla necessit\u00e0 di trasbordare le merci nei punti di incontro fra ferrovie a scartamento largo a quelle a scartamento normale. Quest'ultimo si era enormemente diffuso e fu scelto come standard nel 1845 da una commissione parlamentare inglese, che ne raccomand\u00f2 l'adozione per le linee ferroviarie in costruzione. La GWR fu costretta per l'insuccesso economico a trasformare le sue linee a scartamento normale, operazione che termin\u00f2 prima della fine del XIX secolo.\nAnche in stati come la Spagna, che hanno scartamento maggiore per le linee ordinarie nazionali \u00e8 in corso l'adozione dello scartamento standard di .\nLa questione dello standard.\nL'adozione di uno scartamento unificato ha avuto indubbi vantaggi, soprattutto se si considera l'evidente facilit\u00e0 di trasporto (senza trasbordi), ma anche la facilit\u00e0 di costruire vagoni, mezzi di trazione, di armamento e di segnalazione compatibili tra loro, tale da avere prodotti collaudati e, concordando le opportune tecnologie, economie produttive di scala sempre pi\u00f9 consistenti.\nTale sistema, codificato nella norma UIC (\"Union internationale des chemins de fer\"), \u00e8 divenuto tale da permettere il trasferimento internazionale dei mezzi ferroviari, data la loro perfetta intercambiabilit\u00e0, ma anche la interoperabilit\u00e0, cio\u00e8 la possibilit\u00e0 di operare (spazi operativi, sistemi di fissaggio, segnalamento, dispositivi di sicurezza), in tutte le nazioni.\nAll'epoca dell'installazione dei sistemi ferroviari si evidenzi\u00f2 il fatto che uno standard ferroviario cos\u00ec unificato potesse costituire una egualmente agevole via di penetrazione e invasione in caso di guerra. Al momento di adottare un sistema ferroviario alcuni stati ritennero prudente adottare uno scartamento diverso. Si opt\u00f2 quasi sempre per uno scartamento notevolmente pi\u00f9 largo, per evitare l'adattabilit\u00e0 dei mezzi dello scartamento standard: un esempio di questa scelta sono lo scartamento russo o lo spagnolo-portoghese.\nLa prudenza non \u00e8 per\u00f2 l'unica causa della scelta di scartamenti diversi: sempre in Spagna si credette, usando uno scartamento maggiore di quello normale, di poter costruire su tale base treni pi\u00f9 grandi e di maggior portata. .\nUno dei motivi per cui la Germania nazista ebbe cos\u00ec tante perdite nella campagna di Russia, e difficolt\u00e0 nelle azioni, fu l'oggettiva difficolt\u00e0 di rifornimento di viveri e munizioni per le proprie truppe in territorio russo a mezzo ferrovia. Lo scartamento diverso delle ferrovie sovietiche costringeva al trasbordo dei carichi. Non trascurabile era il dover utilizzare mezzi di trazione a standard russo che se danneggiati o sabotati non erano facilmente rimpiazzabili.\nScartamento ridotto.\nViene utilizzato da molte linee secondarie, ma anche da tante principali, ed \u00e8 di misura \"inferiore\" (pi\u00f9 stretto) di quello standard di ; per questo motivo \u00e8 chiamato \"scartamento ridotto\".\nLe misure pi\u00f9 utilizzate sono:\nLe ragioni tecniche dello scartamento ridotto risiedono nel fatto di poter progettare curve con raggio inferiore rispetto a quanto sarebbe possibile nello scartamento standard senza penalizzare eccessivamente la prestazione delle locomotive. Tale fatto \u00e8 legato alla resistenza al moto dei veicoli ferroviari le cui ruote sono collegate ad assale rigido e pertanto, nelle curve di raggio inferiore ad un certo valore limite, una delle due ruote dell'assale \u00e8 costretta a strisciare sulla rotaia, dissipando energia e causando un notevole incremento dello sforzo di trazione. Il valore-limite del raggio di curvatura al di sotto del quale si innesca lo strisciamento, e l'entit\u00e0 dello strisciamento stesso (e dello sforzo di trazione aggiuntivo che ne deriva) dipendono direttamente dal diametro delle ruote e dallo scartamento del binario.\nNelle reti ferroviarie tradizionali quindi, ove \u00e8 in uso l'assale rigido, si preferivano adottare veicoli con ruote piccole e binari a scartamento ridotto in tutti quei territori montani dove la progettazione di un percorso tortuoso poteva consentire minor spesa in termini di costruzioni civili (ponti, gallerie), meglio adattandosi all'orografia accidentata del terreno: Nelle ferrovie a scartamento ridotto anche gli spazi operativi sono ridotti, (ad esempio le lunghezze impegnate dagli scambi) tale economie di spazio sono importanti in percorsi in zone disagiate e con spazi limitati, permettendo l'incrocio dei convogli con opere di minor costo.\nLo scartamento ridotto consente quindi economie di costruzione, ma pone problemi di rottura di carico (necessit\u00e0 di trasbordi) nei confronti del resto della rete ferroviaria a scartamento normale, inoltre limita le velocit\u00e0 di esercizio, limita la quantit\u00e0 di carico trasportabile per la minore superficie di supporto dei binari, per la presenza di curve dal raggio inferiore, e talvolta per la minore stabilit\u00e0 dei veicoli sul binario.\nScartamenti.\nscartamento ridotto industriale ( - ): ferrovie industriali, minerarie, \"da giardino\", Decauville\nscartamento ridotto ferrotranviario ( - ): piccole ferrovie di montagna, militari, secondarie, tranvie a vapore\nscartamento ridotto metrico ( - ): ferrovie di montagna, secondarie, tranvie, metropolitane leggere e metrotranvie\nscartamento ridotto ( - ): ferrovie di montagna, secondarie, tranvie\nscartamento ordinario ( - ): linee principali, tranvie, metropolitane\nscartamento largo ( - ): linee principali, tranvie, applicazioni particolari\nscartamento ferroviario per applicazioni particolari \nAltre misure sono utilizzate per i binari delle stazioni di lancio dei vettori spaziali, per gru portuali o industriali."}
{"id": "27554", "revid": "48479", "url": "https://it.wikipedia.org/wiki?curid=27554", "title": "Lao Tzu", "text": ""}
{"id": "27555", "revid": "121725444", "url": "https://it.wikipedia.org/wiki?curid=27555", "title": "Paul Erd\u0151s", "text": "\u00c8 stato uno dei matematici pi\u00f9 prolifici ed eccentrici della storia. Ha lavorato e risolto problemi legati alla teoria dei grafi, combinatoria, teoria dei numeri, analisi, teoria dell'approssimazione, teoria degli insiemi e probabilit\u00e0.\nBiografia.\nNacque il 26 marzo 1913 a Budapest, all'epoca citt\u00e0 parte dell'Impero austro-ungarico, da una famiglia ebraica non praticante. Fin da bambino Erd\u0151s dimostr\u00f2 un grande talento matematico, tanto da venire accettato dai matematici ungheresi come loro pari.\nSebbene la sua grandezza come matematico fosse riconosciuta e confermata dai numerosi premi ricevuti, Erd\u0151s divenne famoso per il suo stile di vita \"vagabondo\": tra una conferenza e l'altra girovagava tra i continenti presentandosi alla porta dei suoi colleghi matematici annunciando \"la mia mente \u00e8 aperta\". Questa frase significava che egli era pronto a lavorare con il collega e si aspettava che questi lo ospitasse a casa sua durante la loro collaborazione.\nErd\u0151s era in grado di lavorare anche per 20 ore al giorno e ci\u00f2 spesso metteva a dura prova la capacit\u00e0 di concentrazione dei padroni di casa, che non erano abituati a tali ritmi. Erd\u0151s era solito ripetere, riguardo a questa sua strana abitudine, un motto diventato famoso: \"Another roof, another proof\" (un altro tetto, un'altra dimostrazione).\nErd\u0151s era una persona ossessionata dalla matematica e non desiderava soldi o fama. Infatti la maggior parte del denaro che riceveva per le conferenze lo donava per cause benefiche, tenendo per s\u00e9 solo quanto era sufficiente a soddisfare il suo frugale stile di vita. Dava soldi a tutti i mendicanti. Quando riscosse il suo primo stipendio fu avvicinato da un pover'uomo che gli chiese i soldi per una tazza di t\u00e8. Allora tir\u00f2 fuori dalla busta una piccola somma, che tenne per s\u00e9, e gli diede tutto il resto. Si pu\u00f2 dire che semplicemente non si curava affatto di ci\u00f2 che non era matematica. \"Alcuni socialisti francesi hanno detto che la propriet\u00e0 \u00e8 un furto \u2014 diceva. \u2014 Io penso che pi\u00f9 che altro sia una seccatura\". Non aveva una casa e tutte le sue propriet\u00e0 materiali erano stipate in due logore valigie che lo accompagnavano ovunque andasse.\nDopo il 1971 Erd\u0151s incominci\u00f2 a far uso di anfetamine per poter lavorare meglio. Ronald Graham, suo amico e collaboratore, preoccupato per la sua salute lo sfid\u00f2 a non assumere anfetamine per un mese scommettendo 500 dollari. Erd\u0151s vinse la scommessa e dopo aver ritirato la sua vincita disse all'amico: \"Ti ho dimostrato che non sono un drogato, ma tu hai fatto perdere un mese di teoremi e dimostrazioni alla matematica. Prima quando mi sedevo davanti a un foglio bianco la mia mente si riempiva di idee e teoremi mentre adesso quando vedo un foglio bianco vedo solo un foglio bianco.\" Subito dopo aver vinto la scommessa Erd\u0151s riprese le vecchie abitudini.\nErd\u0151s svilupp\u00f2 un proprio vocabolario personale: spesso parlava del \"Libro\" riferendosi a un ipotetico libro, posseduto da Dio, nel quale erano racchiuse tutte le dimostrazioni sviluppate nella forma pi\u00f9 elegante. Quando vedeva una dimostrazione particolarmente elegante e ben fatta era solito affermare che essa venisse \"direttamente dal Libro\". Nel personale vocabolario di Erd\u0151s \"capo\" indicava una donna, \"schiavo\" un uomo, \"epsilon\" un bambino (epsilon, in matematica, indica una quantit\u00e0 piccola), \"veleno\" gli alcolici, \"rumore\" la musica, \"predicare\" il tenere una conferenza di matematica, e cos\u00ec via. Erd\u0151s utilizzava un suo proprio gergo anche per indicare gli Stati: \"Samlandia\" erano gli Stati Uniti d'America (dalla figura dello Zio Sam), mentre \"Joseplandia\" era l'URSS (da Josif Stalin). Per il suo epitaffio ha suggerito: \"Adesso ho finito di diventare pi\u00f9 stupido\" (ungherese: \"V\u00e9gre nem butulok tov\u00e1bb\").\nCuriosa e anche inquietante la sua idea di Dio, che negli anni quaranta cominci\u00f2 a chiamare \"SF\", vale a dire \"Sommo Fascista\", immaginandolo infatti come una sorta di despota cosmico. \u201cCon tante brutte cose nel mondo,\u201d spiegava \u201cnon sono sicuro che Dio, ammesso che esista, sia buono\u201d. Ammirava il romanzo di Anatole France \"La rivolta degli angeli\", in cui Dio \u00e8 rappresentato malvagio e il diavolo buono. \"Il SF ci ha creati per godersi le nostre sofferenze;\" concludeva \"prima moriamo prima sventiamo i Suoi piani\". \u00c8 morto a causa di un attacco di cuore il 20 settembre 1996 durante un congresso a Varsavia.\nLavoro matematico e collaborazioni.\nDai suoi contributi allo sviluppo della teoria di Ramsey e all'applicazione dei metodi probabilistici alla teoria stessa \u00e8 nata una nuova branca dell'analisi combinatoria derivata in parte dalla teoria analitica dei numeri. Erd\u0151s \u00e8 stato uno dei pi\u00f9 prolifici matematici della storia: durante la sua vita ha scritto 1.485 articoli di matematica.\nProblemi di Erd\u0151s.\nDurante la sua carriera, Erd\u0151s ha offerto premi in denaro per la soluzione di alcuni problemi irrisolti. Questi premi vanno dai 25$ per i problemi che considerava appena fuori dalla portata del pensiero matematico corrente, fino a diverse migliaia di dollari per quei problemi che erano sia difficili da attaccare sia matematicamente significativi. Si stima vi siano almeno un migliaio di tali premi in sospeso, anche se non esiste un elenco ufficiale o completo. I premi sono ancora attivi nonostante la morte di Erd\u0151s, gestiti informalmente da Ronald Graham. I vincitori possono ottenere o un assegno firmato da Erd\u0151s (privo di validit\u00e0) o un assegno incassabile da Graham.\nForse il pi\u00f9 importante di questi problemi matematici \u00e8 la congettura di Erd\u0151s sulle progressioni aritmetiche, che attualmente ha un valore di 5000$: \"Se la somma dei reciproci di una sequenza di numeri interi diverge, allora la sequenza contiene progressioni aritmetiche di lunghezza arbitraria\". Se fosse dimostrata, risolverebbe molti altri problemi aperti nella teoria dei numeri (anche se l'implicazione principale della congettura, ossia che l'insieme dei numeri primi contiene progressioni aritmetiche arbitrariamente lunghe, \u00e8 stato dimostrato indipendentemente nel Teorema di Green-Tao). Fra i problemi di Erd\u0151s forse il pi\u00f9 semplice da descrivere \u00e8 la congettura di Collatz, per una soluzione del quale Erd\u0151s ha offerto 500 dollari.\nIl numero di Erd\u0151s.\nErd\u0151s \u00e8 sicuramente il matematico che ha collaborato di pi\u00f9 con i suoi colleghi, cambiando il modo di lavorare di molti matematici, e rendendo la matematica una scienza sociale da sviluppare ed elaborare in gruppo. Ha pubblicato lavori con ben 509 matematici diversi. Da questa enorme mole di collaborazioni \u00e8 nata l'usanza scherzosa, probabilmente inventata dall'analista Casper Goffman nel 1969 nel suo articolo \"And what is your Erd\u0151s number?\", di definire il numero di Erd\u0151s di un matematico in questa maniera ricorsiva: Erd\u0151s ha il numero di Erd\u0151s 0. I suoi diretti collaboratori hanno il numero di Erd\u0151s 1. Il numero di Erd\u0151s 2 lo hanno invece quei matematici che hanno pubblicato lavori con un matematico che ha il numero di Erd\u0151s 1, e cos\u00ec via.\nA questa curiosit\u00e0 \u00e8 dedicato un sito internet gestito da Jerrold Grossman della Oakland University di Rochester. I numeri di Erd\u0151s formano una rete a invarianza di scala. Anche Hank Aaron, la famosa stella del baseball, \u00e8 passato alla storia per avere numero di Erd\u0151s 1 perch\u00e9 lui e Erd\u0151s firmarono insieme una palla da baseball all'Universit\u00e0 della Georgia, quando fu conferita a Erd\u0151s una laurea honoris causa per uno studio su dei numeri ispirati da un record stabilito da Aaron.\nUna facezia simile nel cinema viene fatta per Kevin Bacon: il numero di Bacon. Dalla somma dei due numeri nasce il numero di Erd\u0151s-Bacon che per\u00f2, provenendo da due campi cos\u00ec diversi, \u00e8 posseduto da un numero molto ridotto di persone, principalmente da matematici (o scienziati) apparsi per qualche documentario scientifico o da attori come, ad esempio, Natalie Portman, che possiede il numero di Erd\u0151s-Bacon 6.\nTra i matematici con cui Erd\u0151s ha collaborato con maggiore frequenza vi sono Yousef Alavi, B\u00e9la Bollob\u00e1s, Stefan Burr, Fan Chung, Ralph Faudree, Ronald Graham, Andr\u00e1s Gy\u00e1rf\u00e1s, Andr\u00e1s Hajnal, Eric Milner, J\u00e1nos Pach, Carl Pomerance, Richard Rado (uno degli autori del teorema di Erd\u0151s-Ko-Rado), Alfr\u00e9d R\u00e9nyi, Vojtech R\u0151dl, C. C. Rousseau, Andras S\u00e1rk\u00f6zy, Dick Schelp, Mikl\u00f3s Simonovits, Vera S\u00f3s, Joel Spencer, Endre Szemer\u00e9di, Paul Tur\u00e1n, Peter Winkler."}
{"id": "27557", "revid": "486946", "url": "https://it.wikipedia.org/wiki?curid=27557", "title": "Leon Trotzkij", "text": ""}
{"id": "27562", "revid": "590", "url": "https://it.wikipedia.org/wiki?curid=27562", "title": "Default (informatica)", "text": "Con default, in informatica, ci si riferisce allo stato o alla risposta di un sistema qualunque in assenza di interventi espliciti (ad esempio input o configurazioni dell'utente), ovverosia predefinito.\nDescrizione.\nIl termine si applica a qualunque concetto informatico, da quelli pi\u00f9 piccoli come lo stato di una variabile alle reazioni di programmi complessi. Si dice ad esempio che una variabile contiene zero \"per default\", significando che questa \u00e8 zero quando viene creata e rimane tale in assenza di interventi. Oppure si pu\u00f2 dire che un programma finanziario user\u00e0 un'IVA al 22% \"per default\", cio\u00e8 sempre a meno che non si specifichi un valore diverso.\nSi pu\u00f2 applicare il concetto anche al comportamento dei programmi: un'azione \"di default\" \u00e8 quella che il programmatore ha specificato come normale (in italiano, semplicemente \"predefinita\" o \"automatica\"), quando per\u00f2 interventi esterni o interni possono modificarla."}
{"id": "27565", "revid": "15756", "url": "https://it.wikipedia.org/wiki?curid=27565", "title": "US Open (tennis)", "text": "Lo US Open \u00e8 il quarto e ultimo dei tornei di tennis del Grande Slam, tenendosi tra agosto e settembre, dal 1978 sui campi in DecoTurf di Flushing Meadows a New York. Cresciuto da evento esclusivo di intrattenimento per l'alta societ\u00e0 fino a diventare un campionato che mette in palio 16 milioni di dollari in premi per oltre 600 tennisti professionisti (maschi e femmine), il torneo principale \u00e8 composto da cinque categorie: singolare maschile e femminile, doppio maschile, femminile e misto; in aggiunta a questi si hanno anche tornei per \"juniores\" e \"seniores\".\nStoria.\nLe prime edizioni.\nLo \"U.S. National Championships\" nacque pochi anni dopo la redazione delle regole del gioco del tennis, datata febbraio 1874, e pubblicate dal maggiore britannico Walter Wingfield Clopton nel libro \"A portable Court of Playing Tennis\" che codific\u00f2 il nuovo sport. Occorse poco tempo perch\u00e9 il tennis fosse esportato nel Nord America. Gi\u00e0 nell'anno 1874 furono registrate le prime partite negli Stati Uniti.\nNel 1881 fu creata la United States National Lawn Tennis Association, divenuta poi la USTA, la federazione del tennis USA. Questa associazione organizz\u00f2 subito il primo campionato nazionale degli Stati Uniti a Newport nel Rhode Island, il 31 agosto 1881: fu uno studente di Harvard di 19 anni di nome Richard Sears, soprannominato Dick Sears, a vincere. Il torneo di doppio fu vinto da Clarence Clark e Fred Taylor. Richard Sears stabil\u00ec rapidamente un dominio totale del torneo vincendo il singolare sette volte di fila fino al 1887 e sei volte in doppio tra il 1882 e il 1887.\nQuesta performance era facilitata dalla formula a challenge round, introdotto nel 1884: il vincitore del torneo dell'anno precedente accedeva direttamente in finale, affrontando il vincitore del torneo preliminare, che serviva quindi a selezionare lo sfidante. Nel 1888 Richard Sears decise di non difendere il suo titolo e gli successe Henry Slocum, che dopo avere vinto la finale del torneo preliminare contro Howard Taylor, si aggiudic\u00f2 il trofeo d'ufficio. Egli conserv\u00f2 il suo titolo l'anno successivo prima di essere sconfitto dal giovane Oliver Campbell, a 19 anni e sei mesi, che rimase per un secolo il pi\u00f9 giovane vincitore del torneo, prima di essere superato da Pete Sampras nel 1990. Egli conserv\u00f2 il suo titolo per due anni prima di ritirarsi senza difendere il trofeo nel 1893, consentendo a Robert Wrenn di vincere. Come il suo predecessore, Wrenn mantenne il suo titolo per due anni, ma fu sconfitto nel 1895 da Fred Hovey. L'anno seguente Wrenn si prese la sua rivincita in finale (7-5, 3-6, 6-0 1-6, 6-1). Si impose una quinta volta nel 1897 sconfiggendo l'inglese Wilberforce Eaves, il primo non statunitense a raggiungere la finale del torneo.\nA causa del servizio militare Wrenn fu costretto a rinunciare al suo trofeo l'anno successivo. Malcolm Whitman colse l'occasione per dominare per tre anni gli U.S. National Championships prima di riprendere gli studi e rinunciare al tennis. La sua ultima vittoria in finale fu contro William Larned, che gli successe nel 1901 e nel 1902. In questa edizione Larned sconfisse il britannico Frank Reginald Doherty, quattro volte vincitore di Wimbledon, ma nel 1903 fu battuto dal fratello di Reginald, Hugh Lawrence Doherty, che divenne il primo non statunitense a vincere. Nel challenge round Doherty batt\u00e9 Larned 6\u20130, 6\u20133, 10\u20138. Inoltre, vinse il doppio con il fratello nel 1902 e nel 1903. Non difese il titolo nel 1904. Holcombe Ward fu sconfitto l'anno seguente da Beals Wright, a sua volta battuto nel 1906 da William Clothier, uno dei tanti giocatori a non difendere il suo titolo. Questo permise a William Larned di ripristinare la sua egemonia sul torneo per cinque anni, durante i quali vinse contro Clothier nel 1909 e Tom Bundy nel 1910 dopo aver combattuto per cinque set. Quando vinse il torneo per l'ultima volta aveva 38 anni: record fino ad oggi imbattuto. Durante il dominio di Larned, gli U.S. National Championships ebbero un successo crescente di anno in anno. Nel 1908, il tabellone vide la partecipazione di 128 giocatori, divenuti 202 nel 1911, un record.\nIl 1911 fu l'ultimo anno in cui si us\u00f2 la formula del challenge round. Maurice McLoughlin vinse il primo torneo con la nuova formula, sconfiggendo Wallace F. Johnson, diventando il primo vincitore degli U.S. National Championships a recuperare un deficit di due set a zero in finale (3-6, 2-6, 6-2, 6-4, 6-2). Conservato il suo titolo nell'edizione 1913 fu sconfitto da Richard Williams nel 1914. Lo scoppio della prima guerra mondiale non interruppe gli U.S. National Championships, nemmeno dopo l'entrata in guerra degli Stati Uniti nel 1917. Nel 1915, a causa della crescente importanza del torneo, fu abbandonata la sede di Newport per andare nel West Side Tennis Club di Forest Hills a New York.\nAnni venti: Bill Tilden e gli europei alla conquista dell'America.\nLa finale dell'edizione 1919 fu tra due rivali che avrebbero segnato la storia del torneo: Bill Johnston vinse il torneo contro Bill Tilden; entrambi i giocatori si sarebbero incontrati altre cinque volte, tutte vinte da Tilden. La prima vittoria di Tilden fu nel 1920, confermata l'anno seguente contro Wallace F. Johnson e di nuovo contro Bill Johnston nel 1922, 1923, 1924 e 1925. Tilden vinse anche il doppio cinque volte (1918, 1921, 1922, 1923, 1927) e il doppio misto quattro volte (1913, 1914, 1922, 1923). Dal 1921 al 1923, a causa dei lavori di ampliamento nel West Side Tennis Club, per la costruzione di un centrale da 15.000 posti a sedere, il torneo maschile si svolse nel Germantown Cricket Club di Filadelfia.\nNel 1926 Bill Tilden fu sconfitto nei quarti di finale dal francese Henri Cochet, interrompendo una serie di 42 vittorie consecutive, record del torneo; sempre nei quarti Bill Johnston fu battuto da un altro francese, Jean Borotra. Il tennis maschile, in quegli anni, era dominato da quattro giocatori francesi: Jean Borotra, Henri Cochet, Ren\u00e9 Lacoste e Jacques Brugnon, conosciuti come i \"quattro moschettieri\". La finale dell'edizione 1926 fu la prima che non presentava alcun statunitense e Lacoste si impose su Borotra. Quest'ultimo si consol\u00f2 vincendo il doppio misto, in coppia con Elizabeth Ryan. L'edizione 1927 conferm\u00f2 l'egemonia francese con il successo di Lacoste su Tilden (11-9 6-3 11-9). Nel 1928 Henri Cochet vinse per la seconda volta, sconfiggendo Frank Hunter. Fu l'ultima edizione vinta da un francese. Nel 1929 Bill Tilden conquist\u00f2 il suo settimo titolo battendo Hunter, eguagliando cos\u00ec Larned e Sears.\nBill Tilden partecip\u00f2 per l'ultima volta agli U.S. National Championships nel 1930, in cui fu sconfitto da John Doeg, che poi vinse il torneo contro Frank Shields. Nel 1931, Tilden si impegn\u00f2 nell'emergente circuito professionista e non pot\u00e9 pi\u00f9 partecipare gli U.S. National Championships, riservato ai dilettanti. Fu il giovane Ellsworth Vines a vincere il torneo, dopo essere stato sotto di due set in semifinale contro Fred Perry. Vines conserv\u00f2 il titolo contro Henri Cochet nel 1932. Nel 1933, l'australiano Jack Crawford vinse l'Australian Championships, gli Internazionali di Francia e Wimbledon. Questi tre tornei e gli U.S. National Championships erano gi\u00e0 considerati i pi\u00f9 importanti nel panorama del tennis mondiale. Stanco per la lunga stagione agonistica e desideroso di tornare in Australia, Crawford accett\u00f2 di partecipare agli U.S. National Championships, solo su pressione della sua federazione. I mezzi di informazione del tempo cominciarono a interessarsi alla sua possibile impresa di vincere i quattro tornei di tennis pi\u00f9 importanti in un anno solare, impresa a cui diedero il nome di \"Grande Slam\". Tuttavia Crawford fu sconfitto in finale da Fred Perry in cinque set (6-3, 11-13, 4-6, 6-0, 6-1) e il concetto di Slam fu dimenticato per qualche anno.\nL'anno seguente Fred Perry conserv\u00f2 il suo titolo. Infortunato, non pot\u00e9 difendere il suo titolo nel 1935 e Wilmer Allison vinse contro Sidney Wood. Perry ebbe la rivincita nel 1936 sconfiggendo Donald Budge col punteggio di 2-6, 6-2, 8-6, 1-6, 10-8 annullando due palle match. Donald Budge vinse il torneo l'anno seguente. Nonostante le proposte di aderire al circuito professionista, Budge decise di rimanere un altro anno nel circuito amatoriale per vincere tutti e quattro i tornei dello Slam nello stesso anno. Riusc\u00ec a vincere l'Australian Championships, il Roland Garros e Wimbledon. Si ritrov\u00f2 nella stessa situazione di Jack Crawford 1933 e i media riutilizzarono il termine Grande Slam. Nel torneo americano perse un solo set, in finale contro Gene Mako, suo compagno di doppio, e quindi Budge fu il primo a realizzare il Grande Slam. Nello stesso anno vinse anche il doppio misto. Lo statunitense Bobby Riggs vinse l'ultima edizione prima dello scoppio della seconda guerra mondiale. Come durante la prima guerra mondiale, e a differenza degli altri tre tornei del Grande Slam, gli U.S. National Championships non furono interrotti, ma vi parteciparono molti meno giocatori, quasi tutti degli Stati Uniti, tra cui alcuni dei migliori non poterono competere perch\u00e9 impegnati in attivit\u00e0 militari. Era politica del governo degli Stati Uniti di utilizzare gli eventi sportivi per sostenere il morale della popolazione. Durante questi tempi difficili, i vincitori furono Don McNeill (1940), Bobby Riggs (1941), Ted Schroeder nel 1942, Joseph R. Hunt nel 1943, Frank Parker nel 1944 e nel 1945.\nI primi tornei femminili.\nLe donne fecero la loro prima apparizione nel 1887, in un torneo tenutosi a Filadelfia, vinto da Ellen Hansell; quest'ultima non riusc\u00ec a conservare il suo titolo perdendo l'anno seguente contro Bertha Townsend. Townsend vinse anche le edizioni del 1888 e 1889 prima di essere detronizzata da Ellen Roosevelt, cugina del futuro presidente Franklin Delano Roosevelt. L'anno seguente Roosevelt fu sconfitta nel challenge round dalla irlandese Mabel Cahill, prima non statunitense a vincere il torneo. Sempre nel 1890 si inizi\u00f2 a giocare al meglio dei cinque set, formula di solito riservata agli uomini. Questo formato fu mantenuto fino al 1901. Nel 1892 la Cahill riusc\u00ec a conservare il suo titolo dopo una battaglia di cinque set contro Elizabeth Moore. Cahill rinunci\u00f2 a difendere il titolo l'anno successivo, e il torneo fu vinto da Aline Terry.\nDa Molla Bjurstedt Mallory a Helen Wills.\nL'edizione del 1915 vide la prima vittoria della norvegese Molla Bjurstedt Mallory, che si era trasferita negli Stati Uniti solo quell'anno, e che, sconosciuta ai pi\u00f9, aveva iniziato a sorpresa a vincere tornei. Mallory vinse gli US Championships per quattro anni consecutivi. Fu eliminata in semifinale nell'edizione 1919 da parte della statunitense Marion Zinderstein, poi sconfitta in finale da Hazel Hotchkiss Wightman. Ci volle solo un anno perch\u00e9 Molla Mallory Bjurstedt tornasse a vincere il titolo, prendendosi la sua rivincita contro la Zinderstein in finale. Vinse anche le successive due edizioni. Nel 1921 elimin\u00f2 al secondo turno la francese Suzanne Lenglen, alla prima trasferta in America.\nStanca e non in ottima salute, fu un incontro difficile per la Lenglen, che non perdeva una partita dalla fine della guerra; di fronte a quasi 8.000 spettatori presenti alla partita, un record per un evento sportivo femminile, la Lenglen, dopo aver perso il primo set 6-2, abbandon\u00f2 la partita all'inizio del secondo. Questo permise a Molla Bjurstedt Mallory di procedere verso la finale dove sconfisse Mary Kendall Browne. Nel 1922, si impose contro Helen Wills all'et\u00e0 di soli 17 anni. Questa si prese la sua rivincita contro Mallory nell'edizione 1923, e nel 1924 sconfisse di nuovo la norvegese vincendo anche il doppio femminile con Hazel Hotchkiss Wightman e il doppio misto insieme a Vinnie Richards. Nel 1925 vinse il suo terzo titolo consecutivo nel singolare femminile battendo Kitty McKane.\nL'edizione 1926 fu caratterizzata dalla mancanza di Helen Wills, a causa di una appendicectomia, che apr\u00ec la strada alla Mallory per vincere il suo ottavo U.S. National Championships a 42 anni, stabilendo due record, sia il numero di titoli, sia l'et\u00e0, tuttora imbattuti. La finale che la contrappose a Elizabeth Ryan fu uno dei match pi\u00f9 mozzafiato della storia del torneo: la Mallory salv\u00f2 un match point prima di vincere con il punteggio di 3-6, 6-4, 12-10. Nel 1927, Helen Wills, ritornata nel torneo, vinse la sua quarta corona di fronte alla britannica Betty Nuthall. Mantenne il suo titolo l'anno seguente contro Helen Jacobs, completando un anno molto positivo avendo gi\u00e0 vinto gli Internazionali di Francia e Wimbledon (non aveva invece partecipato agli Australian Championships).\nNel 1929 la Wills si ripet\u00e9 ottenendo il suo terzo titolo consecutivo ai danni di Phoebe Holcroft, dopo aver inflitto un 6-0, 6-0 alla quarantacinquenne Mallory in semifinale. Tuttavia, non pot\u00e9 competere per vincere il quarto titolo consecutivo e Betty Nuthall colse l'occasione per diventare la prima britannica a trionfare in America. Nel 1931, Helen Wills torn\u00f2 e riconquist\u00f2 il suo trono a scapito di Eileen Bennett. A soli 26 anni, aveva gi\u00e0 vinto sette titoli degli U.S. National Championships e sembrava destinata a superare le prestazioni della norvegese Mallory, e inizi\u00f2 il 1932 con i successi negli Internazionali di Francia e a Wimbledon. Tuttavia, fu costretta a saltare il torneo americano ed Helen Jacobs ne approfitt\u00f2 vincendo contro Carolin Babcock. Nel 1933 Helen Wills ebbe un'altra possibilit\u00e0 di conquistare l'ottavo titolo. In finale, contro Helen Jacobs, fu per\u00f2 costretta al ritiro per mal di schiena nel terzo set, dopo aver perso il primo 8-6 e vinto il secondo per 6-3.\nQuesto ritiro fu fortemente criticato dalla stampa che evidenzi\u00f2 la mancanza di fair play da parte della giocatrice. Fu quella l'ultima apparizione agli U.S. Championships di Helen Wills. Nel 1934 Helen Jacobs vinse il suo terzo titolo ed un quarto nel 1935: in entrambe le occasioni battendo in finale Sarah Palfrey. Questa perse anche la finale del 1936 contro Alice Marble. L'edizione 1937 fu caratterizzata da un finale inaspettata tra la cilena Anita Lizana e la polacca Jadwiga J\u0119drzejowska, che riuscirono a superare le due finaliste dell'anno precedente. Per la prima volta nella storia del torneo femminile, nessuna statunitense era presente in finale. La cilena vinse facilmente e divenne la prima giocatrice sudamericana a vincere un torneo del Grande Slam.\nNel 1938 continu\u00f2 il declino di Helen Jacobs, eliminata al terzo turno, e Alice Marble vinse il torneo per la seconda volta, uscendo indenne da una semifinale molto combattuta (5-7, 7-5, 7 5) contro Sarah Palfrey, in cui dovette salvare due match point. Alice Marble mantenne il titolo nel 1939 e nel 1940 contro Helen Jacobs. Le altre edizioni disputate durante la seconda guerra mondiale videro la vittoria di Sarah Palfrey nel 1941 e nel 1945, e di Pauline Betz nel 1942, 1943 e 1944.\nEgemonia americana del dopoguerra (1946-1955).\nDopo i tempi difficili della seconda guerra mondiale, il tennis internazionale riprende la sua attivit\u00e0 a partire dal 1946 con la disputa degli altri tre tornei del Grande Slam, mentre gli U.S. National Championships tornano al suo standard pre-guerra e vedono il ritorno di giocatori stranieri tra i suoi partecipanti. Tuttavia, questo non impedisce ai giocatori americani di dominare fortemente il periodo post-bellico. Jack Kramer, che era stato assunto come militare, torna nel mondo del tennis e vince gli U.S. National Championships contro Tom Brown.\nDurante il suo ultimo anno nel circuito amatoriale nel 1947 conserva il suo titolo agli U.S. National Championships, recuperando un gap in finale di due set a zero contro Frank Parker (4-6, 2-6, 6-1, 6-0, 6-3). A succedergli \u00e8 il giovane e talentuoso Pancho Gonzales: che all'et\u00e0 di venti anni batte Eric Sturgess. Seguendo la stessa strada di Kramer, gioca un altro anno nel circuito amatoriale, il tempo di vincere contro Ted Schroeder (16-18, 2-6, 6-1, 6 -2, 6-4). La partenza di Gonzalez insieme a quella di Kramer e Frank Parker verso il circuito professionistico indebolisce il dominio americano nel circuito amatoriale.\nTuttavia, un altro americano, Arthur Larsen, riesce a vincere battendo in finale Herbert Flam. L'anno successivo lo vede opposto al dilettante australiano Frank Sedgman che realizza il Grande Slam in doppio insieme a Ken McGregor, che vince il singolare degli U.S. National Championships battendo Vic Seixas e anche il doppio misto. Egli conserv\u00f2 il suo titolo l'anno seguente contro Gardnar Mulloy vincendo anche il doppio misto, ma perdendo la finale di doppio che non gli permette di conquistare il secondo Grande Slam consecutivo. Tony Trabert ripristina il dominio americano nel 1953 sconfiggendo Vic Seixas. Questi si ritira a 31 anni con la sua tredicesima apparizione al torneo vincendo il singolare nel 1954 contro Rex Hartwig, e il doppio con Tony Trabert. Nel 1955 Tony Trabert chiude il \"piccolo Slam\" dopo aver vinto gli Internazionali di Francia e Wimbledon.\nTra le donne Pauline Betz, che ha dominato il tennis femminile durante la seconda guerra mondiale, vince il primo U.S. National Championships del dopoguerra battendo Doris Hart (11-9, 6-3). L'anno seguente fu Louise Brough a vincere il torneo battendo in finale Margaret Osborne duPont (8-6, 4-6, 6-1), la sua compagna di doppio con la quale vince il doppio femminile. Margaret Osbourne si prende la sua rivincita nel 1948, dopo una finale combattuta vinta per 4-6, 6-4, 15-13. L'egemonia americana sul torneo prosegue con la seconda e la terza vittoria contro Margaret Osborne duPont di Doris Hart nel 1949 e nel 1950, questa sancisce la nona vittoria consecutiva in doppio di Margaret Osborne e Louise Brough (un record). Margaret Osborne vince anche l'edizione 1941 con Sarah Palfrey conquistando il decimo titolo consecutivo nel doppio. Nel 1951, la giovane Maureen Connolly vince il suo primo U.S. National Championships pochi giorni prima del suo 17\u00ba compleanno.\nNon ci vuole molto per confermare il suo crescente predominio vincendo a Wimbledon e gli U.S. National Championships contro Doris Hart. Tuttavia, \u00e8 nel 1953 che raggiunge la pi\u00f9 grande impresa della sua carriera. Arriva agli U.S. National Championships dopo aver vinto gli Australian Championships, Roland Garros e Wimbledon, avendo perso un solo set in tre tornei. Vincendo in finale a Forest Hills contro Doris Hart, che aveva gi\u00e0 battuto nella finale di Wimbledon e Roland Garros, realizza il primo Grande Slam della storia del tennis femminile. Purtroppo per l'americana, mentre cavalcava il suo cavallo, poco prima degli U.S. National Championships, dopo aver vinto Roland Garros e Wimbledon, fu investita da un camion e gravemente ferita alla gamba destra: questo grave incidente la costrinse a porre fine alla sua carriera. Doris Hart, che aveva perso le ultime due finali del Grande Slam vinse il titolo americano dell'edizione 1954 contro Louise Brough. Questa conquist\u00f2 il titolo nel 1955 contro l'inglese Pat Ward, prima non-americana a raggiungere la finale degli U.S. National Championships dal 1938.\nL'era australiana.\nIl successo di Trabert \u00e8 l'ultimo successo americano. Fino al 1968, per dodici edizioni, nessun giocatore americano riesce a vincere. Sono gli australiani, gi\u00e0 finalisti con Sedgman e Ken Rosewall nel 1955, a dominare il torneo. Nel 1956 Lew Hoad riesce a vincere agli Australian Championships, Roland Garros e Wimbledon, e quindi arriva a Forest Hills con la possibilit\u00e0 di realizzare per la seconda volta nella storia un Grande Slam. In finale era opposto a Rosewall battuto gi\u00e0 in Australia e Wimbledon, ma pur vincendo il primo set fu sconfitto in quattro col punteggio di 4-6, 6-2, 6-3, 6-3. Nell'anno successivo la finale oppone due nuovi australiani: Malcolm Anderson che vince contro Ashley Cooper. Quest'ultimo si prende la sua rivincita l'anno successivo dopo una lunga finale (6-2, 3-6, 4-6, 10-8, 8-6) realizzando il \"piccolo Slam\". Neale Fraser estende l'egemonia australiana sconfiggendo Alex Olmedo, infortunato alla spalla nel 1959. L'anno successivo \u00e8 stato caratterizzato dalla rivalit\u00e0 tra Fraser e Rod Laver. Quest'ultimo vince prima l'Australian Championships, ma Fraser ottiene la sua rivincita a Wimbledon e agli U.S. National Championships.\nLaver fallisce di nuovo in finale contro Roy Emerson nel 1961, infine, nel 1962, Rod Laver si presenta a Forest Hills dopo aver vinto gli Australian Championships, Roland Garros e Wimbledon. Perde un set prima della finale dove incontra Emerson per la rivincita dell'anno precedente. Vince in quattro set col punteggio di 6-2, 6-4, 5-7, 6-4 e diventa il secondo giocatore della storia a completare il Grande Slam. Con questa performance l'anno successivo pu\u00f2 aderire al circuito professionale. L'edizione del 1963 vede di fronte il messicano Rafael Osuna e Frank Froehling, il primo americano a raggiungere la finale dal 1955. La stagione 1964 vede il ritorno degli australiani tra cui Roy Emerson di nuovo al suo miglior livello, che batte per tre volte Fred Stolle nelle finali dell'Australian Championships, Wimbledon e U.S. National Championships. Nel 1965, Manuel Santana diventa il primo spagnolo a vincere gli U.S. National Championships battendo in finale Cliff Drysdale. Fred Stolle ripristina il dominio australiano nel 1966 vincendo contro John Newcombe. Quest'ultimo s'impone l'anno successivo nell'ultima edizione degli U.S. National Championships aperta solo ai giocatori dilettanti.\nTra le donne l'edizione 1956 ha visto il successo di Shirley Fry contro Althea Gibson, ma quest'ultima vinse gli U.S. National Championships l'anno successivo diventando la prima afro-americana a vincere in campo femminile. L'edizione 1957 vede la conquista dell'ultimo titolo nel doppio femminile da parte di Louise Brough e Margaret Osborne. Complessivamente hanno vinto questo torneo dodici volte (tredici in totale per Margaret Osborne che detiene ancora il record), stabilendo un record senza pari per una squadra di doppio. In singolare, la Gibson conserva il suo titolo nel 1958 contro Darlene Hard. Dopo questa stagione decise di abbracciare il circuito professionale. Le succede la brasiliana Maria Bueno che vinse il torneo senza cedere un solo set. La Bueno \u00e8 stata la prima non statunitense a vincere il torneo dal 1937. Tuttavia fu sconfitta l'anno seguente da Darlene Hard. Questa si ripete l'anno successivo vincendo contro la britannica Ann Haydon-Jones nel 1961. Il 1962 ha visto l'esplosione sul circuito dell'australiana Margaret Smith Court che ha vinto tre titoli del Grande Slam, tra cui la U.S. National Championships. Con la sconfitta in finale dell'australiana nel 1963, Maria Bueno vince il suo secondo titolo e il terzo nell'edizione successiva contro l'americana Carole Caldwell Graebner battuta in finale per 6-0, 6-1 in appena 25 minuti di gioco.\nL'era Open.\nCon l'inizio dell'era Open e la graduale apertura di tutti i tornei ai professionisti, gli U.S. National Championships cambiano il loro nome in US Open.\nLe prime edizioni dell'era Open.\nIl primo torneo degli US Open aperto ai professionisti fu vinto da Arthur Ashe che diventa il primo afro-americano a vincere il torneo contro Tom Okker, battuto in finale col punteggio di 14-12, 5-7, 6-3, 3-6, 6-3, ma anche il primo americano a vincere dal 1955. L'anno successivo \u00e8 stato caratterizzato dall'egemonia dell'australiano Rod Laver, che si presenta a Forest Hills dopo aver vinto gli Australian Open, Wimbledon e gli Open di Francia. In questa occasione realizza il suo secondo Grande Slam, dopo quello del 1962. Laver raggiunge la finale degli US Open senza troppe difficolt\u00e0 tranne che nel quarto turno dove \u00e8 costretto al quinto set nel match contro Dennis Ralston. Tuttavia, a causa della pioggia persistente, la finale \u00e8 rinviata dalla consueta domenica al marted\u00ec successivo. Davanti a soli 3.708 spettatori e in una partita costellata da diverse interruzioni per cattivo tempo, Laver realizza il Grande Slam vincendo contro Tony Roche. Laver non riuscir\u00e0 pi\u00f9 a conquistare il trofeo americano. Nel 1970 a vincere \u00e8 il quasi trentaseienne Ken Rosewall. L'anno 1971 segna la fine dell'era del dominio australiano agli US Open. Infatti Laver, Rosewall ed Emerson decisero di non ritornare pi\u00f9, mentre John Newcombe venne sconfitto al primo turno da Jan Kode\u0161, il vincitore degli Internazionali di Francia. Kodes \u00e8 riuscito ad arrivare in finale dove \u00e8 stato sconfitto dall'americano Stan Smith. Questa edizione segna anche l'introduzione del tie-break sul punteggio di 6-6: ad aggiudicarsi il set \u00e8 il giocatore che per primo riesce a vincere 7 punti o 2 in pi\u00f9 dell'avversario. A differenza degli altri tornei del Grande Slam, il tiebreak agli US Open \u00e8 presente anche nel set decisivo. L'edizione 1972 segna il grande ritorno di Arthur Ashe che arriva in finale, ma non riesce a battere il rumeno Ilie N\u0103stase che vince il suo primo titolo del Grande Slam dopo due sconfitte agli Internazionali di Francia e a Wimbledon nel 1971 e 1972. Nel 1973, l'Australia ritorna vincitrice con il successo di John Newcombe, il pi\u00f9 giovane rappresentante dei tennisti australiani che sconfigge Jan Kode\u0161.\nTra le donne il primo titolo nell'era Open \u00e8 stato vinto dall'inglese Virginia Wade che ha sconfitto in finale Billie Jean King per 6-4, 6-2, stanca dalle sue precedenti due partite finite in tre set. L'anno seguente, la testa di serie n\u00ba 2 Margaret Smith Court domina la concorrenza (ridotta per l'assenza di Ann Haydon-Jones) vincendo il titolo senza perdere nessun set. In finale \u00e8 necessario un 6-2, 6-2 per battere Nancy Richey. Nello stesso anno vince anche gli Open di Francia e gli Australian Open. L'anno successivo riusc\u00ec a vincere i primi tre titoli del Grande Slam e si presenta agli US Open con la possibilit\u00e0 di realizzare il secondo Grande Slam della storia del tennis femminile. Sulla strada per la finale, perde solo tredici giochi e infine vince 6-2, 2-6, 6-1 contro Rosie Casals. Nello stesso anno vince anche nel doppio femminile e nel doppio misto. Nel 1971, Billie Jean King riesce a trionfare a New York battendo Rosie Casals, mentre Margaret Smith Court \u00e8 costretta ad abbandonare il torneo a causa della sua gravidanza. La King mantiene il suo titolo l'anno seguente contro Kerry Reid. Il tennis femminile viene valorizzato ulteriormente con la vittoria della King contro Bobby Riggs nella Battaglia dei Sessi nel 1973. Tuttavia, essa perde il suo titolo americano sconfitta nel quarto turno da Julie Heldman. \u00c8 Margaret Smith Court a vincere battendo in finale la sua connazionale Evonne Goolagong (3-6, 6-3, 7-5). Quest'ultima ha perso la finale dell'edizione del 1974 con lo stesso punteggio, ma contro Billie Jean King.\nDa Forest Hills a Flushing Meadows.\nL'anno 1974 \u00e8 stato dominato dal giovane americano Jimmy Connors. Connors schiaccia letteralmente la concorrenza vincendo 99 partite su 103 compresi gli Australian Open e Wimbledon. Allo US Open conferma la sua posizione dominante infliggendo una pesante sconfitta (6-1, 6-0, 6-1) al veterano Ken Rosewall. Ancora oggi rimane la vittoria pi\u00f9 rapida in una finale del singolare maschile Gli spettatori presenti alla finale maschile erano 15,303 per un totale di 153,287 nei 12 giorni del torneo. L'edizione del 1974 \u00e8 l'ultima a giocarsi sull'erba. Gli organizzatori del torneo decisero di giocare gli US Open sulla terra battuta americana (chiamata Har-Tru) l'anno successivo.\nQuesta terra battuta \u00e8 differente da quella europea per il suo colore (verde e non arancione) e la sua maggiore velocit\u00e0. A causa di questa modifica, le condizioni di gioco non sono state pi\u00f9 le stesse e permisero agli specialisti della terra battuta di sperare di vincere gli US Open. Questo \u00e8 il caso dello spagnolo Manuel Orantes che conquista il trofeo a spese di Jimmy Connors nel 1975. Tuttavia la sua migliore performance l'ha disputata in semifinale rimontando sotto due set a zero e poi un gap di cinque giochi a zero nel quarto set contro un altro specialista della terra battuta, l'argentino Guillermo Vilas (4-6, 1-6, 6-2, 7-5, 6-4). Nel 1976 Jimmy Connors vince il suo secondo titolo battendo Bj\u00f6rn Borg, ancora il migliore giocatore sulla terra battuta e gi\u00e0 due volte vincitore al Roland Garros. Nel 1977 a vincere \u00e8 Guillermo Vilas, che nello stesso anno aveva vinto anche gli Open di Francia.\nL'anno successivo il torneo decise ancora una volta di cambiare superficie e abbandonare Forest Hills per trasferirsi a Flushing Meadows Park, nello USTA National Tennis Center. Per la prima volta nella storia dei tornei del Grande Slam si gioca sul cemento. Nella sua prima edizione disputata nella nuova sede, lo US Open \u00e8 uno dei teatri dei numerosi scontri tra Borg e Connors che competono per la supremazia mondiale. Lo svedese sconfigge Connors a Wimbledon, ma l'americano si prende la sua rivincita nel torneo di casa. Nel 1979 un nuovo americano appare nel panorama del tennis mondiale, \u00e8 John McEnroe, che vince il suo primo titolo del Grande Slam contro Vitas Gerulaitis. Inoltre riesce a vincere anche nel doppio con Peter Fleming. L'edizione 1980 conferma l'ascesa di McEnroe che per poco non detronizza Borg a Wimbledon. L'americano si prende la sua rivincita nello US Open, dove, per la terza volta, Borg perde in finale col punteggio di 7-6 (4), 6-1, 6-7 (5), 5-7, 6-4. Nel 1981 McEnroe continua la sua marcia avendo sconfitto Borg a Wimbledon, battendo di nuovo lo svedese nello US Open. A seguito di questa quarta sconfitta nella finale degli US Open lo svedese si ritirer\u00e0 a soli 25 anni.\nTra le donne continua la maledizione per Evonne Goolagong. Gi\u00e0 finalista negli ultimi due anni, il passaggio sulla terra battuta non le permette di vincere e viene sconfitta nel 1975 dall'americana Chris Evert, l'astro nascente del tennis femminile e particolarmente adatta al gioco sulla terra battuta. Questo dominio \u00e8 confermato l'anno seguente con la vittoria del titolo cedendo solo dodici giochi in sei partite battendo la Goolagong in finale (6-3, 6-0). Nel 1977 \u00e8 un'altra australiana, Wendy Turnbull, a sottomettersi alla legge di Chris Evert che vince il suo terzo titolo consecutivo agli US Open diventando l'unica giocatrice ad essersi imposta nei tre anni che gli US Open si sono giocati sulla terra. L'americana ha vinto il torneo senza perdere un set per la terza volta consecutiva battendo in finale Pam Shriver (7-5, 6-4). Tuttavia, l'anno successivo, la Evert ha perso contro la giovane emergente Tracy Austin, che ha vinto il torneo a soli sedici anni diventando la pi\u00f9 giovane vincitrice nella storia dello US Open, migliorando il record di May Sutton. Riesce soprattutto a battere la numero uno del mondo Martina Navr\u00e1tilov\u00e1, in semifinale prima di battere la Evert in finale. Chris Evert riconquister\u00e0 la sua posizione dominante nello US Open vincendo il suo quinto titolo contro Hana Mandl\u00edkov\u00e1. Tuttavia nel 1982 non riesce a raggiungere la finale a causa della sconfitta in semifinale contro la cecoslovacca naturalizzata statunitense Martina Navratilova. Nonostante questa vittoria Martina non riesce a vincere in finale contro Tracy Austin che perde il primo set per 6-1, ma vince gli altri 2 al tie-break. Questa \u00e8 la prima volta nella storia che la finale femminile \u00e8 decisa dal tiebreak. Nel 1982 Chris Evert riesce a vincere il suo sesto e ultimo titolo battendo nuovamente la Mandlikova (6-3, 6-1).\nAnni ottanta: Lendl, otto finali consecutive tra successo e delusione.\nNel 1982, dopo due anni, torna Jimmy Connors, vincendo per la quarta volta gli US Open affrontando il giovane Ivan Lendl, giustiziere di McEnroe in semifinale. L'edizione successiva \u00e8 contesa tra gli stessi avversari con lo stesso risultato: Connors vince il quinto titolo a 31 anni (6-3, 6-7 (2), 7-5, 6-0). Nel 1984 John McEnroe disputa una delle pi\u00f9 esaltanti stagioni dell'era Open con un record di 83 vittorie e 3 sconfitte. Nel corso di tale anno riesce a vincere il suo quarto titolo a New York battendo Ivan Lendl (6-3, 6-4, 6-1), che non riesce per la terza volta di fila a vincere gli US Open. Pi\u00f9 che la finale, sono le due semifinali a offrire un favoloso spettacolo con la vittoria di McEnroe contro Connors (6-4, 4-6, 7-5, 4-6, 6-3) e di Lendl contro Pat Cash dopo aver salvato un match point (3-6, 6-3, 6-4, 6-7 (5), 7-6 (4)). Infine, il giocatore cecoslovacco riesce a sollevare il trofeo al suo quarto tentativo contro John McEnroe nel 1985, iniziando una serie di tre vittorie consecutive a Flushing Meadows, che cancellano le sue tre sconfitte consecutive tra 1982 e il 1984. Nel 1986 si \u00e8 imposto contro il connazionale Miloslav Me\u010d\u00ed\u0159 col punteggio di 6-4, 6-2, 6-0. Questa edizione \u00e8 anche segnata dall'assenza di giocatori americani in semifinale, la prima volta dal 1972. Nel 1987 Lendl ottiene il suo ultimo titolo agli US Open battendo Mats Wilander nel corso di una lunga finale durata 4 ore 47 minuti. Nel 1988 Wilander si prende la sua rivincita vincendo il titolo dopo una finale di quasi cinque ore (4 ore e 54 minuti, 6-4, 4-6, 6-3, 5-7, 6-4). Con questo titolo realizza il \"piccolo Slam\" dopo aver vinto l'Australian Open e gli Open di Francia e si prende il primo posto nella classifica mondiale. Il 1989 \u00e8 quello della ottava e ultima finale di Lendl a New York dove perde contro il tedesco Boris Becker.\nIn campo femminile Martina Navratilova domina la stagione 1983 vincendo l'Australian Open, Wimbledon e gli US Open contro la padrona di casa Chris Evert (6-1, 6-3). Questa vittoria per la Navratilova arriva all'undicesima particazione allo US Open. Difende il titolo con successo contro l'eterna rivale, Chris Evert nel 1984 vincendo il suo sesto titolo del Grande Slam di fila. Martina non riuscir\u00e0 a completare il Grande Slam perch\u00e9 non vince l'Australian Open che si gioca nel mese di dicembre. Nel 1985, la Navratilova ha sconfitto Hana Mandl\u00edkov\u00e1 con un punteggio simile alla sua sconfitta nella finale dell'edizione 1981. Ottiene un'altra vittoria nel 1986 battendo Helena Sukov\u00e1 (6-3, 6-2). Vince il suo quarto e ultimo titolo nell'edizione 1987 in cui batte Steffi Graf (7-6, 6-1).\nAnni novanta: tra Sampras e Agassi.\nL'edizione 1990 segna un cambiamento generazionale. Lendl, otto volte finalista perde ai quarti di finale contro Pete Sampras, uno dei due giovani americani, assieme ad Andre Agassi, che riescono a raggiungere la finale. Agassi, gi\u00e0 finalista a Parigi pochi mesi prima non riesce a ripetersi e Sampras diventa, in questa occasione, il pi\u00f9 giovane giocatore a vincere gli US Open, a soli 19 anni. Presto questi scontri tra i due americani diventeranno un classico.\nTuttavia se una nuova generazione sta emergendo gli US Open 1991 sono stati lo scenario del ritorno trionfale del veterano Jimmy Connors. A 39 anni e numero 174 del mondo riceve una wildcard per partecipare al torneo. Riesce a realizzare l'impresa di arrivare fino alle semifinali, dopo essere stato a un passo dalla sconfitta nel primo turno quando era sotto per due set e tre giochi a zero contro Patrick McEnroe. Finisce per perdere contro Jim Courier, realizzando una delle pi\u00f9 grandi prestazioni dell'era Open. Quanto a Courier, questi subisce una pesante sconfitta in finale contro Stefan Edberg col punteggio di 6-2, 6-4, 6-0. Lo svedese conserva il suo titolo l'anno seguente contro Sampras dopo aver giocato tre partite in cinque set consecutivi di cui una contro Michael Chang della durata di cinque ore e 26 minuti (un record all'epoca per una partita del Grande Slam). Sampras riesce a sollevare il trofeo per la seconda volta nel 1993, dopo la vittoria contro C\u00e9dric Pioline, sorprendente vincitore su Jim Courier.\nL'anno successivo \u00e8 il grande rivale di Sampras, Agassi, a vincere contro Michael Stich conquistando il suo secondo titolo del Grande Slam dopo Wimbledon nel 1992. Sampras ritorna a Flushing Meadows l'anno successivo prendendosi la rivincita su Andre Agassi dopo la sconfitta nella finale degli Australian Open. Sampras conserva il suo titolo l'anno successivo vincendo la finale contro Michael Chang. Il suo match contro \u00c0lex Corretja nei quarti di finale rimane come uno dei pi\u00f9 belli del torneo. La partita dura quattro ore e nove minuti e si conclude con il punteggio di 7-6(5), 5-7, 5-7, 6-4, 7-6(9). Nel 1997, Sampras non riesce a superare il quarto turno perdendo contro Petr Korda. A trionfare \u00e8 l'australiano Patrick Rafter vittorioso sul britannico Greg Rusedski. Rafter conserva il suo titolo nel 1998 battendo Sampras in semifinale e il connazionale Mark Philippoussis in finale, realizzato un'inedita tripletta vincendo anche il Canada Masters e Cincinnati Masters: performance eguagliata da Andy Roddick nel 2003 e Rafael Nadal nel 2013. Nel 1999 Andre Agassi vince il torneo battendo Todd Martin per 6-4, 6-7 (5), 6-7 (2), 6-3, 6-2.\nL'anno 1988 \u00e8 stato caratterizzato dall'esplosione di Steffi Graf che arriva agli US Open dopo aver vinto gli Australian Open, Roland Garros e Wimbledon e il torneo di tennis olimpico a Seoul. Cos\u00ec la Graf ha la possibilit\u00e0 di realizzare il Grande Slam d'oro, cio\u00e8 vincere tutti e quattro i tornei del Grande Slam e la medaglia d'oro olimpica, prestazione mai realizzata prima. Gabriela Sabatini \u00e8 l'unica che ha sconfitto in questa stagione Steffi Graf. Tuttavia l'argentina non pu\u00f2 fare nulla e la Graf vince per 6-3, 3-6, 6-1, ottenendo cos\u00ec il Grande Slam d'oro. Conserva il titolo l'anno seguente, battendo Martina Navr\u00e1tilov\u00e1 dopo avere sofferto nei primi due set (3-6, 7-5, 6-1). Nel 1990 la Sabatini si prende la rivincita e batte Steffi Graf. L'edizione del 1991 \u00e8 segnata dall'esplosione della jugoslava Monica Seles che ha appena vinto l'Australian Open e l'Open di Francia (si ritir\u00f2 da Wimbledon senza una ragione particolare). Allo stesso tempo la Graf \u00e8 sconfitta per la prima volta prima delle semifinali per mano della diciassettenne Jana Novotn\u00e1. Quanto alla Seles, questa realizza il \"piccolo Slam\" vincendo la finale contro la Navratilova. L'anno seguente conferma il suo status come seria rivale di Steffi Graf e conserva il suo titolo americano battendo quest'ultima in finale. L'anno successivo \u00e8 stata accoltellata ad Amburgo.\nCi vogliono pi\u00f9 di due anni perch\u00e9 la Seles torni nel circuito. Quanto alla Graf, questa ha incrementato il suo bottino di titoli del Grande Slam vincendo lo US Open contro Helena Sukov\u00e1 dopo essersi imposta al Roland Garros e a Wimbledon fallendo in finale negli Australian Open contro la Seles. Nel 1994 fu sconfitta in finale da Arantxa S\u00e1nchez col punteggio di 1-6, 7-6 (3), 6-4. la Graf ottiene la sua rivincita l'anno successivo vincendo contro la Seles giocando il suo primo torneo del Grande Slam dal suo infortunio dell'aprile 1993; la partita mantiene le promesse e diventa un match spettacolare finito col punteggio di 7-6 (6), 0-6, 6-3. La finale dell'edizione 1996 oppone nuovamente di fronte le due rivali, ma, questa volta la tedesca vince facilmente per 7-5, 6-4 vincendo il suo quinto e ultimo US Open (ha vinto il suo ultimo titolo del Grande Slam gli Open di Francia 1999. L'edizione del 1997 \u00e8 l'occasione per un rinnovamento generazionale con l'arrivo sul circuito della svizzera Martina Hingis che ha vinto l'Australian Open e Wimbledon ad appena sedici anni. La Hingis vince pure gli US Open dove sconfigge la giovane americana (17) Venus Williams per 6-0, 6-4. L'edizione 1998 \u00e8 stata vinta dall'americana Lindsay Davenport.\nIl nuovo millennio.\nIl 2000 vede il ritorno di Pete Sampras, nonch\u00e9 l'emergere di una nuova generazione di tennisti. L'atto finale oppone di fronte Sampras e il giovane russo Marat Safin che ha vinto la partita per 6-4, 6-3, 6-3. L'anno seguente Sampras \u00e8 riuscito ad arrivare in finale battendo Pat Rafter, Andre Agassi durante una partita di rara intensit\u00e0, e Marat Safin in semifinale, tuttavia, non riesce a superare l'australiano Lleyton Hewitt che si aggiudica il titolo.\nNel 2002 Sampras vince a sorpresa il torneo battendo in finale il suo vecchio rivale Andre Agassi. Sampras non annuncia subito il ritiro, ma non giocher\u00e0 alcun torneo dopo questi US Open. Lo US Open 2003 incorona il giovane americano Andy Roddick che aveva appena vinto il Canada Masters e Cincinnati Masters. Dal 2004 al 2008, lo svizzero Roger Federer domina cinque edizioni consecutive degli US Open e raggiunge anche la sesta finale consecutiva contro Juan Martin Del Potro perdendola solamente al quinto set. Nel 2010 si assiste invece alla vittoria di Rafael Nadal che con quel titolo completa il suo Career Grand Slam (ovvero vincere almeno una volta tutti e quattro i torneo tornei del Grande Slam nella propria carriera).\nL'anno successivo \u00e8 Novak Djokovic a trionfare in una splendida finale giocata contro lo spagnolo Nadal. Il 2012 vede la prima vittoria in un torneo del Grand Slam da parte dello scozzese Andy Murray che batte in finale al quinto set Djokovic. Nadal torna al successo nel 2013, sconfiggendo ancora Djokovic in finale (dopo averlo gi\u00e0 fatto anche nella finale di tre anni prima). Il 2014 riserva al torneo una sorpresa incredibile: Marin Cilic sconfigge prima lo svizzero Federer, che era considerato uno dei grandi favoriti, in semifinale e poi si aggiudica il titolo sconfiggendo Kei Nishkori in finale con un triplice 6-3. Il 12 settembre 2015 \u00e8 invece un giorno storico per il tennis italiano allo US Open, perch\u00e9 per la prima volta due giocatrici italiane si affrontano in una finale di un torneo del Grande Slam; si tratta di Flavia Pennetta, gi\u00e0 semifinalista a New York nel 2013, e Roberta Vinci, che nella semifinale del giorno precedente ha sconfitto la numero uno del mondo e favoritissima del torneo Serena Williams.\nDopo avere infatti conquistato i primi tre titoli Slam della stagione Serena \u00e8 lanciata per completare il Grande Slam conquistando anche New York, sogno che per\u00f2 si infrange dopo avere perso la semifinale con la Vinci per 6-2 4-6 4-6. Fra le due in finale avr\u00e0 la meglio Flavia che conquista cos\u00ec il primo Slam della carriera e, a seguito di questa incredibile impresa, annuncia il ritiro a fine stagione.\nIl dominio di Roger Federer.\nNel 2004 inizia il dominio dello svizzero di Basilea Roger Federer. Per cinque edizioni si imporr\u00e0 su tutti senza che ci sia stato un avversario a batterlo. Nel 2004 sconfigge in finale Lleyton Hewitt per 6-0, 7-6(3), 6-0. L'anno successivo batte Andre Agassi e nel 2006 sconfigge Andy Roddick. Nel 2007 a contendergli il titolo a Flushing Meadows \u00e8 Novak \u0110okovi\u0107 che per\u00f2 viene sconfitto per 7-6(4), 7-6(2), 6-4. L'ultima vittoria lo svizzero l'ha ottenuta nel 2008 battendo Andy Murray, alla sua prima finale in un torneo del Grande Slam. Nel 2009 Federer raggiunge la sua sesta finale consecutiva a New York, proprio come gli era accaduto l'anno precedente a Wimbledon, e, proprio come a Wimbledon, la perde a vantaggio del nuovo campione argentino Juan Martin Del Potro per 6-3 6-7(5) 6-4 6-7(4) 2-6.\nL'avvento delle belghe, Kim Clijsters e Justine Henin.\nIn campo femminile a contendersi il titolo sono le belghe Kim Clijsters e Justine Henin-Hardenne che vincono rispettivamente negli anni: 2005 (contro Mary Pierce per 6-3, 6-1), 2009 (contro Caroline Wozniacki per 7-5, 6-3), 2010 (contro Vera Zvonar\u00ebva per 6-2, 6-1); e nel 2003 (contro Clijsters per 7-5, 6-1) e 2007 (contro Svetlana Kuznecova per 6-1, 6-3).\nAnni 2010.\n2010-2012: Nadal, Djokovic e Murray.\nNel 2010 lo spagnolo Rafael Nadal vince il suo primo US Open battendo in finale Novak \u0110okovi\u0107, che aveva sconfitto Federer nel turno precedente dopo aver salvato due match point. Con questo successo, Rafael Nadal entra cos\u00ec nel club dei giocatori che hanno vinto in carriera tutti e quattro i titoli del Grande Slam. Il 2011 \u00e8 un remake della precedente edizione. Infatti ancora una volta Djokovic \u00e8 costretto in semifinale contro Federer a salvare due match point, ma questa volta vince il titolo contro Rafael Nadal in una finale di rara intensit\u00e0. Nel 2012 il britannico Andy Murray riesce a vincere la sua prima finale del Grande Slam dopo quattro sconfitte, battendo Djokovic in una finale di quasi cinque ore col punteggio di 7-6, 7-5, 2-6, 4-6, 6-2.\nNel 2015 le due italiane Flavia Pennetta e Roberta Vinci giungono a sorpresa in finale. Vince Flavia Pennetta 7-6, 6-2, dopo aver battuto in semifinale la numero 2 al mondo la rumena Simona Halep con il punteggio di 6-1, 6-3; mentre Roberta Vinci ha sconfitto in rimonta la numero 1 Serena Williams per 2-6, 6-4, 6-4.\n2016-2017: Wawrinka, Kerber, Nadal e Stephens.\nNell'edizione 2016 il singolo viene vinto da Angelique Kerber: \u00e8 la seconda vittoria in un torneo Slam della stagione per la tedesca, la quale si \u00e8 anche aggiudicata la medaglia d'argento alle Olimpiadi di Londra. Kerber supera in finale Karol\u00edna Pl\u00ed\u0161kov\u00e1 con il punteggio di 6-3, 4-6, 6-3, dovendo recuperare uno svantaggio di 1-3 nell'ultimo parziale. Il singolo maschile, invece, \u00e8 conteso tra il pluricampione Novak \u0110okovi\u0107 e Stan Wawrinka. Nonostante i prognostici a favore del serbo, l'elvetico trionfer\u00e0 in rimonta per la terza volta in carriera in un torneo del Grande Slam con lo score 61-7, 6-4, 7-5, 6-3. Sar\u00e0 l'ultimo titolo di tale portata per Wawrinka.\nIl 2017 vede il ritorno di Rafael Nadal e la prima volta di Sloane Stephens. Lo spagnolo vince il suo terzo titolo a New York contro la sorpresa Kevin Anderson per 6-3, 6-3, 6-4. Inoltre, Nadal non \u00e8 costretto ad affrontare nessun tennista della top 20, tra cui l'eterno rivale Roger Federer (n\u00ba 3 del mondo), in quanto lo svizzero viene sconfitto nei quarti di finale da Juan Mart\u00edn del Potro, sconfitto a sua volta proprio dal maiorchino in semifinale con il punteggio di 4-6, 6-0, 6-3, 6-2. La finale femminile \u00e8 tra la Stephens, che gioca con il ranking protetto, e la connazionale Madison Keys, dove la prima ha nettamente la meglio con lo score 6-3, 6-0. Tuttavia, quest'edizione \u00e8 caratterizzata dalla totale assenza delle giocatrici top 10 nei turni finali, ad eccezione di Venus Williams che giunge in semifinale, poi sconfitta da Stephens.\n2018-2019: l'ascesa di Naomi Osaka e Bianca Andreescu.\nNel 2018 il trofeo viene vinto da un rinato Novak \u0110okovi\u0107, che supera l'argentino Juan Mart\u00edn del Potro, con il punteggio di 6-3, 7-64, 6-3. La semifinale \u00e8 un rematch dell'edizione precedente, dove del Potro affronta nuovamente Rafael Nadal, il quale, sotto di set per 63-7 2-6, si ritira. La finale femminile passa, invece, alla storia. Difatti, la campionessa Slam Serena Williams cerca il tanto atteso 24\u00b0 Slam, mentre l'avversaria \u00e8 Naomi \u014csaka, prima nipponica a raggiungere la finale. L'esito \u00e8 a favore di quest'ultima per 6-2, 6-4, la quale diventa la prima asiatica ad aggiudicarsi un titolo del Grande Slam, accolta negativamente pubblico.\nNel 2019 trionfa nuovamente Rafael Nadal superando il russo Daniil Medvedev dopo una dura lotta: 7-5, 6-3, 5-7, 4-6, 6-4. Nel singolo donne si rivede nuovamente Serena Williams, costretta ad affronta la nuova stella del tennis Bianca Andreescu. Nonostante i prognostici, sar\u00e0 Andreescu a trionfare sulla pluricampionessa per 6-3, 7-5: diventa, cos\u00ec, la prima millennial e la prima canadese a vincere uno Slam.\n2020: il trionfo di Dominic Thiem e il bis di Osaka.\nLa prima edizione del nuovo decennio vede come campione l'austriaco Dominic Thiem, vittorioso su Alexander Zverev (2-6, 4-6, 6-4, 6-3, 7-66). Se il tedesco non ha dovuto affrontare nessun top 20, Thiem ha superato con qualche difficolt\u00e0 il top 10 Daniil Medvedev, finalista dell'edizione 2019, in semifinale. Il singolare viene vinto, anch'esso in rimonta, per la seconda volta da Naomi \u014csaka con il punteggio di 1-6, 6-3, 6-3 ai danni di Viktoryja Azaranka. La bielorussa, ai margini dei tornei di grande livello dal post-maternit\u00e0, ritrova una finale del Grande Slam dopo otto anni, grazie anche alla vittoria sulla top 10 Serena Williams in semifinale e la connazionale Aryna Sabalenka (secondo turno, n\u00ba 11 del mondo). Dall'altra parte del campo, Osaka si porta a casa uno Slam per il terzo anno consecutivo (2 US Open e un Australian Open).\nCampi.\nLa superficie degli US Open \u00e8 il DecoTurf, una superficie veloce che ha un po' meno attrito e produce un rimbalzo pi\u00f9 basso rispetto ad altri campi in cemento (in particolare il Rebound Ace, superficie utilizzata in passato agli Australian Open). Per questo motivo molti giocatori di Serve &amp; Volley hanno trovato successo agli US Open.\nIl campo principale \u00e8 l'Arthur Ashe Stadium, stadio da 24.000 posti, inaugurato nel 1997. Prende il nome da Arthur Ashe, il tennista afro-americano che ha vinto la finale inaugurale degli US Open nel 1968. Il secondo campo \u00e8 il Louis Armstrong Stadium, inaugurato nel 1978, completamente rinnovato rispetto all'originale Singer Bowl. \u00c8 stato lo stadio principale dal 1978 al 1996, e la sua capacit\u00e0 di picco si avvicinava ai 18.000 posti a sedere, ma \u00e8 stata ridotta a 10.000 dopo l'apertura dell'Arthur Ashe Stadium. Il terzo stadio pi\u00f9 grande \u00e8 il Grandstand Stadium, che \u00e8 attaccato al Louis Armstrong Stadium. I campi 4, 7, e 11 hanno ciascuno una capienza di oltre 1.000.\nTutti i campi utilizzati dalla US Open hanno una copertura televisiva. Nel 2005 tutti i campi da tennis degli US Open (e US Open Series) sono stati colorati di blu per rendere pi\u00f9 facile vedere la palla in televisione, gli altri campi sono rimasti verdi. La USTA National Tennis Center \u00e8 stata ribattezzata in onore della quattro volte campionessa del torneo pioniera del tennis Billie Jean King durante lo US Open 2006."}
{"id": "27574", "revid": "125281984", "url": "https://it.wikipedia.org/wiki?curid=27574", "title": "Basilica di Superga", "text": "La basilica di Superga, nota anche come Real basilica di Superga, sorge sull'omonimo colle, a 672 metri sul livello del mare, a nord-est di Torino. Fu fatta costruire dal re Vittorio Amedeo II come ringraziamento alla Vergine Maria, dopo aver sconfitto i francesi. Per questo motivo \u00e8 considerato un \"monumento celebrativo\". Pare che il nome di Superga abbia lontane origini longobarde e che provenga da una donna di nome \"Saroperga\", proprietaria dei boschi del sito. Altra supposizione \u00e8 un nome di origine germanica: \"Serrapergia\"; tuttavia fanno parte delle molte ipotesi, perch\u00e9 non supportati da fonti storiche certe.\nIl progetto \u00e8 dell'architetto messinese, abate Filippo Juvarra, e risale al 1715. Alla cappella, posta alla sommit\u00e0 dell'omonima collina, si pu\u00f2 giungere attraverso strada o servendosi della tranvia Sassi-Superga. La storia della basilica risale al 2 settembre 1706, quando il duca di Savoia, Vittorio Amedeo II, e il principe di Carignano, Eugenio di Savoia, salirono sul colle per osservare Torino assediata dai franco-spagnoli. Vittorio Amedeo, inginocchiatosi dinanzi ad un vecchio pilone, giur\u00f2 che, in caso di vittoria, avrebbe edificato un monumento alla Madonna.\nE cos\u00ec avvenne: dall'alba fino alle prime ore del pomeriggio del 7 settembre si scontrarono nei campi presso Lucento e Madonna di Campagna le armate francesi e piemontesi e la vittoria arrise ai piemontesi.\nGrazie alla vittoria nella battaglia, ancora prima della fine della guerra in corso contro Luigi XIV (Guerra di Successione Spagnola), Vittorio Amedeo fu incoronato re di Sicilia e sciolse il voto affidando la progettazione dell'edificio al siciliano Filippo Juvarra (1711).\nL'edificazione della futura basilica inizi\u00f2 il 20 luglio 1717 e si protrasse per quattordici anni. Il ruolo di impresario fu affidato allo stuccatore Pietro Filippo Somazzi, che, oltre che di una parte delle decorazioni in stucco, si occup\u00f2 anche di alcune opere in muratura. Per tutto il periodo della costruzione, si arrivava alla sommit\u00e0 della collina (672 metri, la seconda pi\u00f9 alta di Torino) mediante un pessimo sentiero sassoso e tutti i materiali edili venivano trasportati a dorso d'asino.\nIl 1\u00ba novembre 1731, alla presenza del re Carlo Emanuele III di Savoia, il tempio veniva inaugurato con una solenne cerimonia.\nStoria.\nPremessa: l'assedio di Torino.\nNella primavera dell'anno 1706 Luigi XIV, con un forte esercito, occup\u00f2 Nizza e le terre della Savoia, con la ferma intenzione di scendere in Piemonte.\nI piemontesi, nel frattempo, si prepararono allo scontro: in citt\u00e0 furono accumulate milioni di fascine e una grande quantit\u00e0 di tronchi d'albero, per formare delle barricate difensive. I boschi intorno a Torino furono tagliati per impedire che si formassero dei rifugi utili al nemico, mentre il selciato delle strade della citt\u00e0 fu divelto per evitare il pericolo delle schegge provocate dalle cannonate e fu ammassata una grande quantit\u00e0 di viveri sufficiente ai soldati e alla popolazione per almeno quattro mesi.\nIl 12 maggio di quello stesso anno (1706) l'esercito francese, forte di 78 battaglioni e di 8 squadroni, complessivamente composto di 60.000 soldati, pose l'assedio alla citt\u00e0 di Torino, accampandosi nel triangolo formato da Venaria, Lucento e Regio Parco.\nL'esercito piemontese contava, sino a quel momento, soltanto 6.600 unit\u00e0 pi\u00f9 5.000 uomini appartenenti alla milizia urbana.\nIl divario era enorme, la differenza di potenziale umano e di mezzi bellici era tale da rendere la situazione dei piemontesi disperata. Eppure bisognava resistere: era in palio la sopravvivenza di Torino e l'autonomia del Piemonte. Tutto dipendeva dalla capacit\u00e0 di tenuta dei piemontesi, dall'eroismo dei soldati, dal coraggio della popolazione e dall'aiuto promesso dall'Austria, con l'invio di un esercito forte di 28.000 soldati sotto il comando del Principe Eugenio di Savoia-Carignano.\nPer quattro mesi Torino fu bombardata: sulla citt\u00e0 piombavano fino ad oltre 8.000 cannonate al giorno. Fu durante questi quattro mesi di assedio che si verificarono fatti di grande eroismo da parte della popolazione e dei soldati. Il 28 agosto 1706 avveniva l'incontro del Principe Eugenio con l'allora duca Vittorio Amedeo II di Savoia (poi Re di Sicilia dal 1713 e primo Re di Sardegna dal 1720). I due condottieri salirono sul colle di Superga per esaminare meglio, da quell'altura, il campo di battaglia. Constatarono che lo schieramento nemico presentava punti deboli nella zona tra la Dora Riparia e la Stura.\nGiunsero alla conclusione che solo convogliando gli attacchi in quella zona ci potesse essere una possibilit\u00e0 di successo.\nIl voto alla Madonna.\nPochi giorni dopo, il 2 settembre, il duca Vittorio Amedeo II e il Principe Eugenio decisero di recarsi una seconda volta sul colle di Superga.\n\u00c8 in questa occasione che, secondo le fonti storiche, i due entrarono insieme nella chiesetta sita sul colle, che fungeva allora da parrocchia per i pochi fedeli della collina. Lo storico Felice Pastore afferma che in quella circostanza, durante una celebrazione eucaristica, il Duca e il Principe si accostarono ai sacramenti; poi venne cantata solennemente l\"Ave Maris Stella\". Giunti al versetto \u00ab\"monstra Te esse Matrem\"\u00bb (mostra di essere madre) Vittorio Amedeo II si prostr\u00f2 ai piedi della statua (quella venerata tutt'oggi nella cappella detta del voto) e fece voto che se la Vergine Maria gli avesse fatto ottenere la vittoria, avrebbe fatto costruire, in quel luogo posto sulla cime del colle di Superga, un magnifico tempio a Lei dedicato.\nNotevoli sono le testimonianze sull'esistenza del voto. Il Carbonieri asserisce: \u00abche la notizia del voto fu gi\u00e0 raccolta dai viaggiatori che visitarono Superga durante i lavori: Breva, Selhouette, Kejssler. D'altronde che di voto si trattasse \u00e8 opinione di scrittori settecenteschi, come il Craveri (1753).\nAl voto fanno riferimento anche il discorso funebre per Vittorio Amedeo II del vescovo di Alessandria Gian Francesco Arborio di Gattinara, l'11 dicembre 1732, nonch\u00e9 l'epigrafe posta sopra la porta principale all'interno della Basilica di Superga\u00bb:\n\"Virgini Genitrici Victorius Amedeus, Sardiniae Rex Bello Gallico, vovit / Et pulsis hostibus fecit, dedicavitque\" (\"Alla Vergine Madre di Dio Vittorio Amedeo, Re di Sardegna nella guerra contro i francesi, fece voto e cacciati i nemici costru\u00ec e dedic\u00f2 questo tempio\").\nTuttavia siamo sempre nel campo delle ipotesi, per cui rimane incerto il luogo, quando e come Vittorio Amedeo II profer\u00ec il voto. Lo stesso Nino Carboneri nel suo libro, \"La real Chiesa di Superga di Filippo Juvarra\", suffraga la storia del voto ma poi precisa: \"Il catalogo del Sacchetti annota sotto il 1715: \u00abDisegno con un modello per la Real Chiesa e convento sopra il monte di Superga, tre miglia distante da Torino, edificato con pietre di taglio e marmi in macchina e sculture\u00bb. La data corrisponde probabilmente ai primi studi juvarriani, pi\u00f9 che all'esecuzione del modello di cui si dir\u00e0 in seguito. Si apriva dunque una pagina decisiva dopo la lunga fase preliminare, nel corso della quale, il 27 gennaio 1714, Vittorio Amedeo II, aveva spedito da Palermo, capitale del nuovo regno, tre progetti del primo architetto Antonio Bertola per un convento di religiosi contemplativi \"sopra il monte di Soperga\", uno di questi comprendeva una chiesa \"ovata\" da costruire lungo il declivio verso Torino.\"\n\"Quando il 2 gennaio 1716, Vittorio Amedeo II comunica al sindaco e al consindaco di Torino, in visita alla Venaria Reale, il proposito di stabilire sovra li monti di Superga una casa religiosa, gi\u00e0 si allude alla sede definitiva, sul luogo cio\u00e8 dell'antica chiesa di patronato della Citt\u00e0: la rinuncia di tale diritto rese possibile una completa demolizione dell'edificio e lo spianamento del terreno sottostante, nella misura richiesta dal progetto juvarriano\".\n\u00abLa tardiva decisione di erigere un tempio grandioso sulla vetta di Superga indusse il Rondolino e il Casanova a negare qualsiasi attendibilit\u00e0 alla tradizione secondo cui il voto sarebbe stato formulato sul posto dal duca il 2 settembre 1706, alla vigilia della battaglia di Torino, specificando il luogo prescelto per il suo adempimento; proverebbe indirettamente l'assunto dei due una lettera del Beato Sebastiano Valfr\u00e8 al duca, del 13 febbraio 1707, con riferimento a una chiesa da farsi \"nella cittadella, o a Soperga, o in altro luogo\": leggenda popolare, dunque, fatta propria dalla storiografia ottocentesca, in special modo da Pastore e dal Saluzzo\u00bb.\nLa vittoria.\nI due principi scesi dal colle misero in esecuzione il loro piano di battaglia. La sera del 6 settembre l'esercito piemontese era tutto schierato alle spalle d\u00ec quello nemico fra la Dora Riparia e la Stura.\nLa mattina del 7 settembre 1706 alle ore 10 inizi\u00f2 la battaglia.\nLo scontro fu tremendo, con perdite ingenti da ambo le parti, per\u00f2 l'esercito piemontese ebbe la meglio; quello francese fu definitivamente sconfitto. La vittoria liberava Torino e la popolazione da tutte le sofferenze, il Piemonte aveva acquistato in un giorno la sua autonomia. La popolazione, venuta a sapere del voto del Duca, attribu\u00ec la vittoria all'intercessione della Madonna. Una vittoria inaspettata suscit\u00f2 in tutti una gioia e un entusiasmo incontenibile. Le sofferenze subite erano state troppe, ora finalmente la liberazione. L'incubo della paura e della morte era scomparso provocando nell'animo di tutti un sollievo indicibile.\nI festeggiamenti per la vittoria.\nS'iniziarono i festeggiamenti che furono solenni. Torino appariva trasformata, bandiere e drappi sventolavano da ogni parte. Sulla cittadella, segnata dai bombardamenti, sventolava una grande bandiera con al centro lo stemma di Vittorio Amedeo Il.\nTorino non si limit\u00f2 ai festeggiamenti di stato e di folklore, inizi\u00f2 anche preghiere di ringraziamento in tutte le chiese specialmente alla Consolata. Ma come spesso succede, passati i giorni di euforia e ognuno ritornato alle proprie faccende con il pericolo ormai scampato, si dimenticano anche le promesse fatte. Per questo, alcuni storici, accusano Vittorio Amedeo Il di essersi dimenticato del voto fatto.\nA ricordarglielo fu il beato Sebastiano Valfr\u00e8, il quale, quattro mesi dopo la liberazione, in data 13 febbraio 1707, scriveva a Vittorio Amedeo: \u00ab... ad honor della Vergine potrebbe V.A.R. dedicare la chiesa che far\u00e0 nella cittadella, o a Soperga, o in un altro luogo\u00bb. Questo scritto indica il desiderio del Valfr\u00e8 di erigere a titolo di ringraziamento una chiesa; se non era possibile a Superga andava bene anche in un altro luogo, purch\u00e9 si facesse.\n\u00c8 tuttavia ragionevole pensare che il lungo periodo che trascorse dalla liberazione (1706 al 1716) alla realizzazione del voto, sia dovuto non alla dimenticanza del Duca, ma alle condizioni disastrose in cui si trovava Torino. Non dimentichiamo che la citt\u00e0 e il Piemonte uscivano da una lunga guerra, da tante scorribande e rapine. L'erario statale e la cassa ducale erano completamente vuote. La riserva monetaria non esisteva pi\u00f9, tutto era andato a sostenere le spese della guerra. Inoltre bisognava fare prima le cose essenziali, ricostruire la citt\u00e0 danneggiata dai bombardamenti, rifare le strade, le case, le chiese danneggiate o lesionate, portare via le macerie, disfare i cunicoli sotterranei, togliere le barricate; un lavoro certamente lungo e costoso per quel tempo. Ricostruita Torino, il Duca pens\u00f2 poi a mantenere il voto fatto.\nLa costruzione della Basilica di Superga.\nL'inizio del lavori.\nI lavori di costruzione della chiesa furono affidati da Vittorio Amedeo II di Savoia all'abate siciliano Filippo Juvarra.\nLa fama di architetto Juvarra la ottenne con la venuta del duca in Sicilia, divenendo \"architetto della real casa\". Quando Vittorio Amedeo II, dopo aver assunto il titolo di re, lasci\u00f2 definitivamente l'isola (1714), port\u00f2 con s\u00e9 a Torino anche l'abate Juvarra. A Torino l'attivit\u00e0 dello Juvarra assunse un ritmo frenetico e travolgente che si manifesta nelle linee architettoniche di molti edifici cittadini e dei dintorni. Non si limit\u00f2 a lavorare solo per i Savoia, ma lasci\u00f2 l'impronta del suo estro e della sua abilit\u00e0 in tutta l'Italia e anche all'estero.\nL'abate, figlio di una famiglia di orafi, nacque a Messina nel 1678, ereditando il gusto sopraffino dell'ornamento, del particolare, nell'architettura ardita e geniale. Era suddito spagnolo e gi\u00e0 a 21 anni diede prova della sua versatile abilit\u00e0 nel creare le decorazioni e le architetture per celebrare e festeggiare la proclamazione di re Filippo V. Si ritrov\u00f2 suddito del regno sabaudo, quando nel 1713, il trattato di Utrecht sanc\u00ec la fine della guerra di Successione spagnola portando la Sicilia sotto il dominio piemontese.\nLo scavo del colle.\nJuvarra aveva elaborato un progetto di costruzione ma il colle di Superga come era geograficamente costituito non dava la possibilit\u00e0 di realizzarlo. Bisogna quindi scavare il colle, abbassandone la cima. Nel maggio del 1716 iniziarono i lavori di demolizione della vecchia chiesa e il conseguente abbassamento. Si trova conferma della data dei lavori dalla firma del contratto e dalla prima rata di lire 50\u00a0000, pagate il 7 maggio 1716 dalla tesoreria di stato. Non si trovano nei documenti n\u00e9 il giorno n\u00e9 il mese in cui Vittorio Amedeo diede ufficialmente l'incarico allo Juvarra di effettuare i lavori, certamente nei primi mesi dell'anno 1716, poich\u00e9 troviamo in quel medesimo anno che era gi\u00e0 stato pagato il falegname Carlo Maria Ugliengo, per avere effettuato il modello della basilica e del fabbricato annesso (bozzetto in legno che si conserva ancor oggi a Superga). Questo pagamento spiega con evidenza che in quel periodo lo Juvarra aveva gi\u00e0 portato a termine il suo disegno.\nL'abbassamento del colle fu compiuto con molta celerit\u00e0. Con i mezzi a disposizione (picconi, pale, carriole) \u00e8 sorprendente constatare che nell'arco di un anno 100 operai riuscirono ad abbassare il monte di 40 metri. Nello scavo intervenne anche Juvarra, con una sua descrizione dettagliata nella quale spiega come eseguire il lavoro di scavo e si raccomanda di conservare il materiale scavato, in modo da poter essere eventualmente utile alla costruzione.\nNel corso dei lavori risult\u00f2 che l'area occupata dall'antica chiesa e i terreni ceduti dal comune, non erano sufficienti a formare un piazzale con le dimensioni richieste dallo Juvarra. Il Regno fu costretto a comperare altri appezzamenti di terreni da alcuni privati, tra i quali uno di propriet\u00e0 della Compagnia del SS. Rosario, firmarono il contratto di vendita i signori Rocco Nicola e Bertoglio Giovanni, priori in quell'anno. Mentre le squadre degli operai lavoravano allo scavo, la grande quantit\u00e0 di materiale utile alla fabbrica (pietre, mattoni, marmi, legnami ecc.), che proveniva da luoghi diversi, veniva depositata ai piedi della salita che porta al colle, per cui la localit\u00e0 venne chiamata \"Sassi\", nome con cui ancor oggi \u00e8 conosciuta dai torinesi.\nLa posa della prima pietra.\nTerminato lo scavo del colle, il 20 luglio 1717 venne deposta la prima pietra sotto il grande pilastro che divide la sacrestia dalla cappella dedicata alla beata Margherita di Savoia, con un'iscrizione in latino incisa su una lastra di marmo bianco e coperta con un'altra dello stesso marmo. L'iscrizione dice:\nAlla Madre del Salvatore / Alla Salvatrice di Torino / Vittorio Amedeo, Re di Sicilia, di Gerusalemme e di Cipro / posava la prima pietra il giorno 20 luglio 1717.\nAlla cerimonia era presente il marchese Ignazio Giovanni Battista Isnardi di Caraglio, governatore di Torino, in rappresentanza del Re. La cerimonia si svolse con una messa celebrata dal vicario generale del Capitolo, il canonico Domenico Tanfo. Al termine della messa vennero lette le preghiere rituali della benedizione. In quella occasione, il Re, con \u00abregio biglietto\u00bb, ordin\u00f2 di elargire allo Juvarra una gratifica di lire mille. I lavori della costruzione iniziarono subito dopo la posa della prima pietra.\nIl materiale usato era quasi tutto di provenienza locale, perch\u00e9 era difficile, in quell'epoca, acquistare e trasportare materiale edile dalle altre regioni d'Italia o da altri stati. Le cave di marmo maggiormente sfruttate erano quelle di Frabosa, Gassino, Rossasco, Foresto; invece l'onice veniva estratto dalla cava di Busca-Dronero. Dalla cava di Frabosa, essendo la pi\u00f9 lontana da Torino, il trasporto o \u00able condotte\u00bb si svolgevano in due tempi; prima fino a Chieri e poi da Chieri a Superga. I blocchi di marmo venivano generalmente abbozzati e talvolta lavorati sul posto, poi trasportati su carri a Superga. La sabbia veniva scavata e tolta presso la confluenza del Po con la Stura di Lanzo. La calce e i mattoni venivano preparati sul colle.\n\u00c8 opportuno far notare a questo riguardo la difficolt\u00e0 di trasportare il materiale da Sassi a Superga, poich\u00e9 la strada non era agevole come quella di oggi: essa faceva un diverso percorso, si dirigeva verso Tetti Bertoglio per poi arrampicarsi sul colle. Era, come si legge nelle cronache del tempo, una strada stretta, disagevole, alpestre, che, durante il periodo delle piogge, diventava impraticabile. Troviamo nei conti della tesoreria somme di denaro pi\u00f9 volte pagate per ripararla: eppure la maggior parte del materiale, persino l'acqua, \u00e8 transitata su quella strada. Il Pastore dice che i Reali, quando si recavano a Superga, non passavano mai da questa strada, bens\u00ec da Chieri. Quella attuale fu fatta pi\u00f9 tardi, al tempo di Carlo Emanuele III. Le cronache dicono che i lavori iniziarono verso la fine del 1755 e finirono solo nel 1760, perch\u00e9 ebbero un rallentamento a causa di un contenzioso sorto tra il curato Carlo Rosso e i Reali per l'esproprio di una casa.\nNon si ha, dagli archivi del tempo, una dettagliata descrizione progressiva dei lavori compiuti nella costruzione della basilica; tuttavia si pu\u00f2 ricostruire tutto l'andamento della fabbrica consultando i registri di pagamento della tesoreria, poich\u00e9 i pagamenti venivano fatti a lavoro \u00abcompiuto e collaudato\u00bb o \u00aba mira del travaglio che si andar\u00e0 facendo\u00bb. Questo lavoro di comparazione l'ha compiuto egregiamente Nino Carboneri nel suo colossale volume \"La Real Chiesa di Superga di Filippo Juvarra\".\nL'inaugurazione della Basilica.\nVerso la fine dell'anno 1730 la chiesa era quasi completata: mancavano solo alcune rifiniture molto marginali; anche il caseggiato destinato ad accogliere i convittori era finito, arredato e reso abitabile. Mancava da terminare la residenza del Re (la parte rimasta incompiuta) e a questa si sarebbe pensato in seguito; non se ne fece nulla ed \u00e8 rimasta cos\u00ec com'era allora. Lo stesso Vittorio Amedeo II, che nel frattempo aveva abdicato il 13 settembre 1730 in favore del figlio Carlo Emanuele III, scriveva da Chamb\u00e9ry al marchese d'Ormea (17 dicembre 1730): \u00ab... abbiamo tutta la soddisfazione d'intendere che nel prossimo aprile si consacri la chiesa e si apra il convitto di Soperga\u00bb. Sorsero per\u00f2 delle difficolt\u00e0 che costrinsero a dilazionare l'inaugurazione. Non si conoscono con esattezza le cause (forse furono dovute alla nomina del preside e dei convittori), tuttavia il 23 ottobre 1731 Carlo Emanuele III pot\u00e9 nominare i dodici convittori e stabilire la data dell'inaugurazione. Da un documento attendibile si apprende che il giorno 30 ottobre 1731 tutti i convittori con il preside Cerretti erano radunati a Superga.\nLa sera del 31 ottobre il grande elemosiniere del Re, Gian Francesco Arborio di Gattinara, benediceva la chiesa alla presenza dell'architetto Juvarra. Il giorno seguente, 1\u00ba novembre 1731, la chiesa veniva aperta al pubblico con una solenne celebrazione. Alla cerimonia erano presenti il re Carlo Emanuele III, lo Juvarra, i convittori, le autorit\u00e0 civili e numeroso pubblico; mancava solo Vittorio Amedeo II, l'ispiratore e l'ideatore della Basilica, perch\u00e9 il figlio non gli permise di essere presente all'inaugurazione del pi\u00f9 bel monumento costruito a Torino, lasciandolo relegato nella residenza di Chamb\u00e9ry.\nLa consacrazione della basilica venne compiuta il 12 ottobre 1749 dal cardinale Delle Lanze. Non si pu\u00f2 stabilire con esattezza la cifra che si spese per tutta la costruzione di Superga, perch\u00e9 nei registri di pagamento della tesoreria di stato alla voce \u00abSoperga\u00bb furono aggiunte anche somme di denaro pagate per lavori eseguiti in altre localit\u00e0, per esempio Rivoli, Venaria, ecc. tuttavia un calcolo approssimativo farebbe pensare a circa due milioni di lire antiche del Piemonte.\nI sotterranei della basilica ospitano parte delle Reali Tombe della famiglia Savoia.\nGli eventi successivi.\nIntanto il 26 agosto 1730 fu fondata la \"Reale Congregazione della Madonna di Superga\", che nel 1833 prese il nome di Accademia ecclesiastica di Superga. Fu soppressa il 29 maggio 1855.\nNel 1800 (anno VII della Repubblica) si era avanzata l'ipotesi di trasformare la basilica in un \"Tempio della riconoscenza\". Le tombe dei Savoia, che erano ivi tumulate, rischiavano di essere traslate altrove per lasciar posto alle ceneri dei piemontesi caduti al fianco dei giacobini: nulla di ci\u00f2 venne effettuato.\n1799: il Comitato dei 25 decreta la spogliazione della Basilica di Superga.\nIl 7 gennaio 1799 nevicava e violente folate di vento obbligavano i torinesi che la mattina uscivano di casa a camminare lungo i muri degli stabili. Dobbiamo immaginare il loro stupore alla lettura di un manifesto che, in molte copie, era stato affisso nella notte. Eccone il testo: \u00abSaranno tolte dalla Basilica di Superga e dal sotterraneo tutte le insegne e le iscrizioni donde si possa ricavare memoria della causa della sua erezione e dei Re che la consacrarono al loro fasto. Il sotterraneo sar\u00e0 mondato dalle ceneri dei Re e dei Principi in esso raccolte. In luogo delle insegne principesche e delle divise reali, saranno collocati gli emblemi della libert\u00e0 e dell'uguaglianza; il Tempio di Superga ricever\u00e0 le ceneri dei patrioti piemontesi e degli uomini illustri\u00bb.\nIl decreto era stato emanato il giorno prima e la disposizione, nella sua forma iniziale, prevedeva l'abbattimento della Basilica e solo l'opposizione di pochi aveva evitato il peggio. Nel Comitato che reggeva, anche se solo formalmente, il Piemonte (occupato dai francesi, ma non ancora giuridicamente unito alla Francia, come avverr\u00e0 pochi mesi dopo e per pochi giorni) si litig\u00f2 sulla dicitura del Decreto perch\u00e9 ricordare i \"patrioti\" e \"gli uomini illustri\", poteva far sembrare che i patrioti non fossero illustri.\nI rivoluzionari piemontesi, in realt\u00e0, cercavano di imitare la convenzione francese che aveva, nel 1793, decretato l'abbattimento della Cattedrale di Notre-Dame a Parigi, dedicata poi, invece, alla Dea Ragione (impersonata dalla prima ballerina dell'Opera), disponendo, comunque, la rimozione delle statue dei Re di Giuda dalla facciata, nel timore che rappresentassero i monarchi francesi.\nPer attuare l'epica impresa della spogliazione di Superga (che ricordava le vicende di Saint-Denis e di Hautecombe) venne organizzato un corteo di scamiciati, ma avvenne l'incredibile: il generale Grouchy, per ingraziarsi il quale la deliberazione era stata presa, dimostr\u00f2 di avere pi\u00f9 buon senso dei rivoluzionari piemontesi e viet\u00f2 la profanazione del Tempio.\nNel 1884 \u00e8 stata aperta una funicolare basata sul sistema Agudio che collegava la sommit\u00e0 della collina di Superga (a poche centinaia di metri dalla Basilica) con il quartiere Sassi in Torino. La linea, lunga circa 3,1\u00a0km, \u00e8 stata elettrificata e trasformata in tranvia a cremagliera nel 1934. La linea \u00e8 tuttora in funzione con il materiale rotabile del 1934 (le motrici) e del 1884 (i vagoni).\nIl 4 maggio 1949 avvenne la tragedia di Superga: l'aereo che trasportava la squadra del Grande Torino, in ritorno da Lisbona, si schiant\u00f2 sul retro del complesso non lasciando sopravvissuti.\nIl 2 agosto 2021, dopo cinquantasette anni di gestione da parte dei Servi di Maria, l'arcivescovo di Torino mons. Cesare Nosiglia ha affidato la basilica alle cure del SERMIG.\nIl complesso.\nLa Basilica.\nCome detto, nel 1731 venne inaugurata la basilica. Le dimensioni della chiesa risultano imponenti:\nla lunghezza \u00e8 di 51 m. mentre la cupola risulta alta 75 m. Queste caratteristiche, combinate all'altezza del colle (672 m), la rendono visibile anche da grandi distanze ed in primo luogo da Torino. Allo stesso modo dal colle si ha un vasto panorama della citt\u00e0 e delle Alpi .\nLa \"fabrica di Soperga\" ha soprattutto un significato di \"potere\": \"il sito di costruzione e il progetto stesso della basilica, sono stati studiati e calcolati in modo da essere orientati in linea diretta con lo Stradone di Francia, sull\u2019asse che collega il castello di Rivoli che, con la residenza reale di Venaria, costituiscono un triangolo ideale ma tangibile del potere di Casa Savoia. Questa visione che coniuga armonicamente forme, stili e ambiente, ispirata e voluta al centro dell\u2019arco alpino che fa da corollario, esalta la nobilt\u00e0 dell'architettura classicheggiante della grande chiesa che emerge maestosa fra il verde della collina; tutto \u00e8 scenograficamente impeccabile, lungimirante, secondo il principio dinastico dell'arte al servizio del potere\".\nScrive il Carboneri: \u00abIl progetto della \"fabrica\" ha subito in fase esecutiva innumerevoli modifiche, tant'\u00e8 che a progetto concluso e con il modello in legno ultimato, il Juvarra proseguiva gli studi per ulteriori modifiche strutturali e stilistiche. Comunque tra il 1719 e il 1721, la costruzione ha assunto quella che avrebbe dovuto essere la configurazione definitiva, gi\u00e0 comprendente le modifiche pi\u00f9 sostanziali: il pronao passa dalle quattro colonne iniziali alle otto definitive, tutte in marmo di Gassino, come quelle dei due campanili che sostengono le torri campanarie. Il convento o Casa dei Religiosi, si sviluppa su tre lati e dispone di un ampio cortile rettangolare che, nel progetto originario, era quadrato, in seguito ampliato per bilanciare, nelle proporzioni, lo sdoppiamento del pronao. Questo cortile interno che accoglie il chiostro, \u00e8 circondato da una doppia serie di arcate che si snodano in una singolare visione di pieni e vuoti, il tutto, anche in questo caso, \"alleggerito\" dall'architetto in variante al progetto iniziale. Al centro del cortile un'elegante costruzione poligonale, col tetto a forma di pagoda, nasconde parzialmente l'apertura per la cisterna scavata nel 1727 e terminata dopo la morte dell'architetto, probabilmente su sue precedenti direttive\u00bb.\nMa \u00e8 la cupola il capolavoro di tecnica d'avanguardia: \u00e8 costituita da due calotte, una interna e una esterna, divise da un'ampia intercapedine. Scrive Nino Carboneri: \u00abNumerosi i vantaggi figurativi e pratici della doppia calotta adottata in extremis a Superga. Ne era convinto assertore il Fontana che esortava \"li Direttori di simili nuovi Edificii ha disporli in modo habili a sostenere le due Cupole, che sogliono concedere non solo il migliore garbo, ma la difesa magiore d'essi contro l\u2019ingiurie de' tempi\"\u00bb.\nLa basilica si articola attorno a una chiesa dalla pianta circolare, sormontata da una grande cupola di gusto barocco, preceduta da un pronao sorretto da otto colonne corinzie di ispirazione classica (Pantheon di Roma). Tale influenza si nota anche nell'impostazione a pianta centrale. Ai lati del corpo centrale si elevano due campanili, nei quali \u00e8 possibile riscontrare l'influenza del Borromini.\nL'interno, di pianta a croce greca, \u00e8 decorato da sculture eseguite da Agostino Cornacchini e Bernardino Cametti e da due quadri, rappresentanti San Luigi e San Maurizio, di Sebastiano Ricci. Alcuni lavori residui si protraggono oltre il 1731; nel 1735 il Juvarra \u00e8 a Madrid fin dal mese di aprile, poi scompare da Superga dopo ben vent'anni di presenza quasi ininterrotta.\nC'\u00e8 un particolare colorito ma indicativo che riguarda lo stretto rapporto che intercorreva fra lo Juvarra e l'esercito di artigiani impegnati nei lavori, dei veri specialisti, quali: piccapietre, riquadratori, trabuccanti, stuccatori, fabbri, muratori e molti altri, quasi tutta gente del luogo che parlava un piemontese stretto. La frase si trova nel capitolo: \"Bilanci e calcoli di spese\", a pag. 53 del libro del Carboneri: \"Sabie per la detta fabrica\". \u00abLa sabbie saranno misurate e abaronate sul posto di detta fabbrica\u2026\u00bb. Il verbo piemontese \"abaronare\" (in italiano \"ammucchiare\"), ha una storia singolare che riguarda il rapporto linguistico, a volte difficile, fra l'architetto siciliano e gli operai piemontesi. Lo Juvarra ascoltava cercando di capire i termini anche tecnici relativi al lavoro, una frase ripetuta pi\u00f9 volte, esempio: \"foma (o pijoma) 'n baron \u00ebd sabia\", che in italiano vuol dire: \"facciamo (o prendiamo) un mucchio di sabbia\", dava a intendere all'architetto che \"baron\", in piemontese, significasse una misura di peso, un termine che si trova nei capitoli dei \"Conti e Bilanci e calcoli di spese\". Un aspetto del Juvarra che dimostra la vicinanza alle maestranze, l'impegno e l'intelligenza eccezionale di un uomo veramente straordinario.\nLa Cripta Reale.\nIn Superga, per volont\u00e0 di Vittorio Amedeo III, furono tumulati alcuni membri della Casa Savoia.\nLe spoglie sono conservate in una cripta sotterranea riccamente decorata, oggi visitabile.\nTra i feretri presenti, quelli di Vittorio Amedeo II e, all'opposto della sala, di Carlo Emanuele III (padre e figlio, sempre in contrasto tra di loro).\nCarlo Alberto e Vittorio Emanuele I sono anch'essi ivi tumulati. Una lapide commemora invece Carlo Felice di Savoia, che prefer\u00ec essere sepolto ad Altacomba.\nIl convento, la sala dei Papi e gli appartamenti reali.\nSul retro della basilica \u00e8 presente il convento ove risederono, dal 1966 al febbraio 2015, i padri dell'Ordine dei Servi di Maria (fino all'et\u00e0 napoleonica era affidato alla Reale Congregazione di Superga, dopo la Restaurazione e fino al 1951 sar\u00e0 affidato ad un prefetto della reale basilica assistito da un proprio personale). Dal chiostro del convento si accede alla sala dei Papi presso cui \u00e8 conservata l'unica raccolta al mondo di ritratti su tela di tutti i pontefici della storia, da san Pietro in avanti. La sala ov'essi sono esposti li espone in ordine cronologico lungo tutte le pareti. Sempre qui si trovano anche i ritratti degli antipapi, e tra essi Felice V, al secolo Amedeo VIII di Savoia.\nDal convento si accede inoltre agli appartamenti reali, prestigioso punto di ristoro per la famiglia reale in visita alla basilica.\nMonumento a Umberto I.\nEsternamente alla cappella di Superga, sul piazzale a destra della chiesa, si trova un monumento dedicato alla memoria del re Umberto I di Savoia, ucciso in un agguato, il 29 luglio 1900 a Monza, dall'anarchico Gaetano Bresci. Tale monumento, commissionato dal figlio Vittorio Emanuele III allo scultore milanese Tancredi Pozzi, consiste in una colonna corinzia di granito con un capitello in bronzo sulla quale si trova un'aquila trafitta da una freccia, con chiaro intento allegorico alla morte del sovrano. Alla base della colonna si trova invece la statua di un guerriero celtico che simboleggia la citt\u00e0 di Torino, che punta una mano verso il cielo e la spada verso uno scudo di Savoia e il collare dell'Annunziata.\nIl monumento fu inaugurato ufficialmente il 7 maggio 1902."}
{"id": "27593", "revid": "1870058", "url": "https://it.wikipedia.org/wiki?curid=27593", "title": "Marija \u0160arapova", "text": "Soprannominata \"La Tigre Siberiana\", \u00e8 considerata una delle tenniste pi\u00f9 forti della sua generazione.\nIn carriera ha vinto cinque tornei del Grande Slam: un Australian Open, due Roland Garros, un Wimbledon, conquistato a soli 17 anni, e uno US Open, diventando quindi una delle dieci giocatrici della storia ad avere completato il Career Grand Slam, traguardo raggiunto il 9 giugno 2012 con la vittoria del suo primo Roland Garros. Oltre a ci\u00f2 vanta 36 tornei in singolare, tra cui le WTA Finals nel 2004, e dodici tornei di categoria Premier.\nHa occupato la prima posizione del ranking mondiale in singolare in cinque diverse occasioni, per un totale di 21 settimane, diventando la prima tennista di russa della storia a guidare la vetta della classifica. \u00c8 diventata numero uno per la prima volta a 18 anni il 22 agosto 2005 e per l'ultima volta nel luglio 2012. Ha conseguito per cinque volte l'ESPY Award come miglior tennista (2005, 2007, 2008, 2012 e 2014).\nNel 2012 si \u00e8 aggiudicata la medaglia d'argento in singolare alle Olimpiadi di Londra, nella sua unica Olimpiade giocata. Nel suo \"palmar\u00e8s\" figurano anche tre titoli di doppio. Malgrado i numerosi infortuni \u00e8 stata una delle giocatrici pi\u00f9 longeve del circuito femminile, avendo vinto almeno un torneo in singolare per tredici anni consecutivi (un anno in meno rispetto alle sole Steffi Graf, Martina Navr\u00e1tilov\u00e1 e Chris Evert). Unica vittoria assente nel suo \"palmar\u00e8s\" \u00e8 quella in Fed Cup, dove si \u00e8 spinta fino in finale nel 2015. Si \u00e8 ritirata dal tennis il 26 febbraio 2020, all'et\u00e0 di 32 anni.\nEccelleva nel circuito femminile per l'aggressivit\u00e0 del suo stile di gioco e soprattutto per forza mentale e spirito competitivo. Molti commentatori e leggende del passato, come Monica Seles e John McEnroe, hanno notato questo aspetto e l'hanno definita una delle \u00absportive pi\u00f9 competitive di sempre\u00bb. \u00c8 stata, per undici anni consecutivi, dal 2004 al 2015, l'atleta donna pi\u00f9 pagata al mondo. \u00c8 la terza tennista della storia, dietro alle sorelle Williams, nella graduatoria dei guadagni ottenuti in carriera: 38 milioni di dollari.\nBiografia.\nMarija \u0160arapova nacque il 19 aprile del 1987 a Njagan', in Russia. I suoi genitori, Yuri Sharapov e Yelena, sono originari di Homel', citt\u00e0 della Bielorussia. A causa del disastro di \u010cernobyl', avvenuto nel 1986, lasciarono la citt\u00e0 poco prima della nascita di Marija.\nNel 1989, quando Marija aveva appena tre anni, la famiglia si trasfer\u00ec a Sochi, una cittadina situata nel Territorio di Krasnodar, in Russia. La sua passione per il tennis nacque nel 1991 quando, all'et\u00e0 di quattro anni, colp\u00ed la sua prima palla. Suo padre, Yuri, era un amico di Aleksandr Kafelnikov, padre di Yevgeny, gi\u00e0 vincitore di due prove del Grande Slam e primo giocatore russo a diventare numero 1 del mondo. Fu Aleksandr a dare a Marija la sua prima racchetta, con la quale quest'ultima inizi\u00f2 ad allenarsi in un parco vicino a casa. Pochi mesi pi\u00f9 tardi Maria incominci\u00f2 a prendere vere e proprie lezioni di tennis con l'allenatore russo Yuri Yutkin, il quale fu il primo a notare le gi\u00e0 eccezionali doti di Marija.\nIl 1993 fu l'anno della svolta per la piccola Marija, poich\u00e9 incontr\u00f2, a Mosca, la leggenda del tennis Martina Navr\u00e1tilov\u00e1, la quale intravide in lei un potenziale fuori dal comune. Fu proprio Martina a consigliare a Yuri di portare Marija in Florida, sede della IMG Academy, in modo da potere dare a Marija l'allenamento di cui aveva bisogno per sviluppare a pieno le sue, gi\u00e0 impressionanti, abilit\u00e0. Yuri, una volta racimolata la somma necessaria, mantenne la promessa fatta a Martina un anno prima e part\u00ed con Marija per gli Stati Uniti. A causa di alcune restrizioni riguardanti il visto Yelena, la madre di Marija, non pot\u00e9 raggiungerli, e per due anni non ebbe contatti n\u00e9 con Yuri n\u00e9 con Marija. I due arrivarono in Florida con appena 700 dollari ma, a causa della giovane et\u00e0 di Marija, quest'ultima non poteva essere ancora ammessa all'Accademia; Yuri cerc\u00f2 un lavoro e inizi\u00f2 ad allenare la figlia in attesa del compimento d'et\u00e0 necessario di quest'ultima per potere iscriversi all'Accademia di Nick Bollettieri; Riusc\u00ec a iscriversi all'et\u00e0 di nove anni grazie a un finanziamento della IMG, che, vedendo le enormi potenzialit\u00e0 di Marija, pag\u00f2 la retta annuale (che ammontava alla cifra di 35,000 dollari).\nSponsorizzazioni e investimenti.\nSecondo la rivista \"Forbes\" Marija \u0160arapova \u00e8 stata la tennista pi\u00f9 pagata al mondo dal 2006 alla data del ritiro, davanti anche a Li Na e a Serena Williams. Il suo patrimonio netto si aggirerebbe attorno ai 195 milioni di dollari, di cui solamente 38 milioni di montepremi. Il restante capitale \u00e8 stato guadagnato in seguito alle numerose sponsorizzazioni e ad alcuni investimenti. Per cinque anni consecutivi (dal 2005 al 2009) \"Forbes\" la inser\u00ec nella lista delle celebrit\u00e0 pi\u00f9 potenti del mondo. \u00c8 stata eletta per 11 anni consecutivi la sportiva pi\u00f9 ricca del mondo.\nSubito dopo la sua vittoria a Wimbledon nel 2004 sigl\u00f2 un contratto con Motorola. Apparve in alcune pubblicit\u00e0 per Land Rover e Canon. Il suo nome fu usato, inoltre, in alcuni prodotti di Tag Heuer e Tiffany &amp; Co. Nell'estate del 2006 appar\u00ec in uno spot televisivo per Nike, chiamato \"Pretty\". Nel 2007 firm\u00f2 un contratto con Gatorade e Tropicana, recesso nel 2009. Il personaggio di Marija \u0160arapova appare in numerosi videogiochi, tra cui \"Top Spin\", \"Virtua Tennis\" e \"Grand Slam Tennis\". Dopo l'infortunio alla spalla, in mancanza di introiti direttamente legati al gioco, si concentr\u00f2 su numerose sponsorizzazioni. Il contratto pi\u00f9 remunerativo fu quello stipulato con Nike, che prevedeva un guadagno di 70 milioni di dollari distribuiti in otto anni, il contratto pi\u00f9 redditizio di sempre per una tennista. Con Nike cre\u00f2 una collezione di abbigliamento, indossata da lei stessa e da altre tenniste, come Eugenie Bouchard e Madison Keys, negli incontri del circuito WTA. Dal 2013 al 2016 \u00e8 stata una delle ambasciatrici del marchio Porsche.\nDal 2003 al 2010 utilizz\u00f2 diverse tipologie di racchette Prince. Dal 2011 scelse solo racchette Head utilizzando una \"Head Graphene XT Instrict MP Racquet\".\nNel 2013 ha creato insieme a Jeff Rubin una linea di caramelle chiamata \"Sugarpova\".\nL'8 marzo 2016, in seguito alla sua dichiarazione di positivit\u00e0 al doping, la Nike e la Tag Heuer annunciarono il ritiro della sponsorizzazione, seguite, il 14 marzo, dalla Porsche. Dopo l'annuncio della squalifica, la Nike decise di ritornare sui suoi passi continuando a collaborare con Marija \u0160arapova, in ragione della determinazione del tribunale secondo cui la tennista non aveva intenzionalmente violato le norme ITF.\nFilantropia.\nAgli US Open del 2004 Marija \u0160arapova indoss\u00f2 un nastro nero in ricordo della strage di Beslan, avvenuta pochi giorni prima. Sempre nel 2004 partecip\u00f2 insieme ad altri tennisti ad alcuni incontri di esibizione per raccogliere denaro da devolvere all'associazione \"Florida Hurricane Relief Fund\". Nell'estate del 2006 promosse e inaugur\u00f2 una fondazione intitolata a suo nome, sul modello di quelle promosse da Agassi assieme alla moglie Steffi Graf e in seguito da altri tennisti, per occuparsi di lotta alla povert\u00e0 e aiuto ai bambini in difficolt\u00e0.\nNel 2007 divent\u00f2 ambasciatrice UNDP, titolo che le fu sospeso il 15 maggio 2016 in seguito alla squalifica per doping.\nNel 2008 don\u00f2 dollari per la scolarizzazione delle aree colpite dal disastro di \u010cernobyl'. In precedenza aveva donato dollari per finanziare altri progetti a favore dei giovani. Dopo la sua visita a \u010cernobyl' nel 2010 decise di donare altri dollari per un programma delle Nazioni Unite a sostegno delle attivit\u00e0 motorie per i giovani della zona coinvolta dal disastro.\nNel 2009 Marija \u0160arapova sostenne la campagna UNDP \"Seal the Deal\" contro il riscaldamento globale, comparendo in alcuni poster.\nMarija \u0160arapova contribu\u00ec a promuovere le Olimpiadi invernali di Sochi e aiut\u00f2 a riaprire alcune strutture tennistiche della citt\u00e0.\nVita privata.\nHa avuto, tra le altre, una relazione con il cestista Sa\u0161a Vuja\u010di\u0107 dal 2009 al 2012, e in seguito con il tennista bulgaro Grigor Dimitrov fino al 2015. Dal 2018 \u00e8 legata sentimentalmente all'imprenditore britannico Alexander Gilkes.\nCarriera tennistica.\nEsordi.\nMarija, all'et\u00e0 di otto anni, venne portata negli Stati Uniti dal padre Jurij, per frequentare l'accademia di tennis di Nick Bollettieri a Bradenton, in Florida. Nel 2000 partecip\u00f2 al torneo Avvenire di Milano, riservato ai tennisti under 16, nel quale venne sconfitta dalla tennista cinese Peng Shuai in finale. Sempre in Florida, nell'aprile del 2001, al torneo di Sarasota avvenne il suo esordio nel circuito ITF, in cui venne sconfitta al primo turno in tre set dalla connazionale Karin Miller.\nNel 2002 esord\u00ec nel circuito maggiore WTA grazie a una wild card ottenuta a Indian Wells: al primo turno super\u00f2 in tre set la numero 302 del ranking, Brie Rippner. Al secondo turno la russa sfid\u00f2 Monica Seles (ex numero uno del mondo negli anni novanta), da cui incass\u00f2 una pesante sconfitta: 0-6, 2-6. Nel circuito ITF conquist\u00f2 tre titoli in sequenza: a Gunma senza concedere set, a Vancouver e Peachtree.\nGrazie ai successi nel circuito minore riusc\u00ec a guadagnare un'altra wild card per il suo secondo torneo WTA, il Japan Open a Tokyo, nel quale fu sconfitta al primo turno dalla svizzera Gagliardi. Raggiunse altre due finali negli ultimi tornei della stagione: con questi risultati chiuse un anno positivo che la vide raggiungere la quinta posizione nella classifica juniores e la posizione numero 186 del ranking WTA.\n2003: primo titolo WTA.\nIl 2003 si apr\u00ec per la russa con l'esordio in un torneo dello Slam. All'Australian Open super\u00f2 infatti le qualificazioni, fermandosi per\u00f2 al primo turno contro Kl\u00e1ra Koukalov\u00e1, che la batt\u00e9 con il punteggio di 6-4, 7-66. Ottenne due wild card per Indian Wells e Miami, ma si ferm\u00f2 entrambe le volte al primo turno per mano di Samantha Reeves e Els Callens, cos\u00ec come a Charleston dopo avere superato le qualificazioni. In accordo con il suo staff, dopo non avere raggiunto i risultati sperati nel circuito maggiore, torn\u00f2 a partecipare a un torneo ITF e trionf\u00f2 subito a Sea Island. La russa affront\u00f2 e super\u00f2 le qualificazioni del Roland Garros ma al primo turno si arrese alla spagnola Serna con un doppio 6-3. Prov\u00f2 la qualificazione al torneo di Birmingham, sull'erba, per prepararsi al meglio per Wimbledon: nel tabellone principale ottenne ottimi risultati raggiungendo i quarti di finale ed eliminando sulla sua strada Dechy e Elena Dement'eva, prima di arrendersi a Shinobu Asagoe in semifinale per 6-2, 2-6, 7-63. Questo risultato le valse l'ingresso nella top 100, ma soprattutto l'accesso al tabellone di Wimbledon tramite una wild card.\nProprio a Wimbledon la russa gioc\u00f2 un gran torneo, sconfiggendo in modo netto Harkleroad, Bovina e soprattutto la n.12 del seeding, Jelena Doki\u0107, tutte in due set. Al quarto turno affront\u00f2 un'altra giovane russa in ascesa, Svetlana Kuznecova, con la quale, dopo avere perso in modo netto il primo set e vinto altrettanto nettamente il secondo, perse con il punteggio di 1-6, 6-2, 5-7.\nMarija \u0160arapova guadagn\u00f2 altri punti in classifica e cominci\u00f2 la stagione americana raggiungendo il terzo turno a Los Angeles contro la numero 2 del mondo, la belga Kim Clijsters, da cui viene sconfitta in tre set. Allo US Open usc\u00ec gi\u00e0 al secondo turno contro la francese Loit; arriv\u00f2 poi ai quarti a Shanghai, nei quali impegn\u00f2 la Dement'eva.\nEntr\u00f2 successivamente tra le top 50 e si present\u00f2 al Japan Open come testa di serie n.5: raggiunse la finale contro Kapros e si aggiudic\u00f2 il primo titolo WTA per 2-6, 6-2, 7-65. Al torneo di Lussemburgo usc\u00ec in semifinale contro Kim Clijsters, perdendo nettamente 0-6, 3-6. Termin\u00f2 il 2003 con la seconda vittoria, al torneo di Quebec City, in cui si present\u00f2 come testa di serie n.2 e sconfisse in finale Sequeros che, dopo avere perso il primo set per 2-6, si ritir\u00f2. Al termine della stagione le venne consegnato il premio \"Newcomer of the year\" da parte della WTA per gli ottimi risultati raggiunti.\n2004: primo Slam in carriera.\nAll'Australian Open Marija venne sconfitta al terzo turno dalla connazionale Anastasija Myskina per 4-6, 6-1, 2-6. Le due giocatrici si ritrovarono nel quarto turno a Indian Wells ed \u00e8 nuovamente Myskina ad avere la meglio, ancora pi\u00f9 nettamente, concedendo solo tre game a Marija. Anche a Miami e Berlino il cammino di Marija si interruppe di fronte alle prime top ten riservatele dal tabellone. A Roma riusc\u00ec a vincere per la prima volta contro una top ten, battendo la n.10 Dement'eva 6-1, 6-4, ma usc\u00ec subito dopo per mano di Silvia Farina Elia. Disput\u00f2 un buon Roland Garros, raggiungendo i quarti, in cui venne nettamente battuta da Paola Su\u00e1rez per 1-6, 3-6. La stagione sull'erba fu molto proficua: Marija ritorn\u00f2 a Birmingham, dove miglior\u00f2 la semifinale del 2003 e conquist\u00f2 il titolo battendo in finale Tatiana Golovin in tre set, vincendo il suo primo titolo su erba.\nA Wimbledon, se i primi due turni furono delle formalit\u00e0, al terzo trov\u00f2 la Hantuchov\u00e1, giocatrice di buon talento che praticava un gioco piuttosto simile al suo, ma la russa fu capace di imporsi facilmente. Il quarto turno fu piuttosto faticoso contro la veterana Amy Frazier, superata per 6-4 7-5, ma ancora pi\u00f9 duro fu il turno successivo contro Ai Sugiyama. Marija rischi\u00f2 l'eliminazione nel secondo set, ma chiuse con il risultato di 5-7, 7-5, 6-1. Affront\u00f2 in semifinale la ex numero 1 Lindsay Davenport: la statunitense conquist\u00f2 agevolmente il primo set; nel secondo Marija riusc\u00ec a strappare il break decisivo e a chiudere 7-5 al tie-break; il terzo set, infine, fu vinto dalla russa per 6-1. In finale Marija trov\u00f2 la testa di serie n.1 Serena Williams: chiudendo con il punteggio di 6-1, 6-4 si aggiudic\u00f2 il primo Slam in carriera e divent\u00f2 la prima russa a vincere il torneo di Wimbledon, nonch\u00e9 la terza pi\u00f9 giovane vincitrice di un titolo al torneo londinese (dopo Lottie Dod e Martina Hingis).\nLa stagione sul cemento americano fu avara di soddisfazioni: usc\u00ec nei quarti a San Diego in due set per mano di Myskina, al terzo turno a Montr\u00e9al contro Zvonar\u00ebva e sempre al terzo allo US Open, sconfitta in tre set dalla francese Mary Pierce. Anche a Pechino il cammino di Marija si interruppe di fronte alla prima avversaria di spessore, Svetlana Kuznecova, in semifinale, mentre l'agevole tabellone (l'avversaria classificata meglio \u00e8 Stosur, n.81) di Seul le permise di aggiungere un nuovo torneo al suo palmar\u00e8s, a cui si somm\u00f2 anche il Japan Open giocato la settimana successiva. Marija riusc\u00ec a ottenere la qualificazione per le WTA Finals grazie alla finale di Zurigo, persa contro l'australiana Molik.\nAl WTA Championship perse nei gironi contro Mauresmo mentre ottenne vittorie importanti su Kuznecova e Zvonar\u00ebva, battuta 7-5, 6-4. In semifinale l'attese la connazionale Anastasija Myskina, che si aggiudic\u00f2 agevolmente il primo set 6-2, per poi perdere: il match si chiuse infatti a favore di Marija che si aggiudic\u00f2 i restanti set con un duplice 6-2. In finale opposta a Serena Williams riusc\u00ec a recuperare uno svantaggio di 4-0 nel terzo set grazie all'infortunio dell'avversaria che prosegu\u00ec la partita per sportivit\u00e0. Marija si aggiudic\u00f2 il titolo con il punteggio di 4-6, 6-2, 6-4 e chiuse questa stagione salendo al n.4 del ranking e aggiudicandosi i premi di giocatrice migliorata di pi\u00f9 e di giocatrice dell'anno.\n2005: Vetta del ranking mondiale.\nMarija si present\u00f2 all'Australian Open come una delle favorite: al primo turno elimin\u00f2 la bulgara Sesil Karatan\u010deva con un netto 6-3, 6-1, al secondo turno batt\u00e9 con il punteggio di 4-6, 6-0, 6-3 Lindsay Lee-Waters e al terzo lasci\u00f2 solo due game alla Li. Agli ottavi di finale batt\u00e9 l'italiana Silvia Farina Elia 4-6, 6-1, 6-2 e ai quarti super\u00f2 Svetlana Kuznecova, rimontando un set di vantaggio, per incontrare in semifinale Serena Williams. Il match fu intensissimo, ma fu la statunitense a vincere per 2-6, 7-5, 8-6. La russa si riprese aggiudicandosi il Tier I di Tokyo, in finale su Davenport, chiudendo al tie-break del terzo set e successivamente conquist\u00f2 anche il torneo di Doha, battendo nel corso del torneo Gisela Dulko, Marion Bartoli, Daniela Hantuchov\u00e1 e Alicia Molik.\nSi present\u00f2 a Indian Wells come numero 3 del ranking, imbattendosi in semifinale nuovamente contro Davenport, numero 1 della classifica: la russa venne sconfitta per\u00f2 con un doppio 6-0. A Miami, pur non vincendo, disput\u00f2 un buon torneo, sconfiggendo nei quarti la rientrante Justine Henin e in semifinale Venus Williams, ma in finale fu la Clijsters ad avere la meglio. La terra non le riserv\u00f2 grosse soddisfazioni: a Roma perse contro Schnyder in semifinale, mentre a Parigi riusc\u00ec a difendere i quarti ottenuti l'anno precedente battendo in sequenza Evgenia Linetskaya per 63-7, 6-2, 6-4, Aravane Reza\u00ef per 6-3, 6-2, Anna \u010cakvetadze per 6-1, 6-4 e Nuria Llagostera Vives per 6-2, 6-3. Si imbatt\u00e9 nei quarti contro Justine Henin, che si aggiudic\u00f2 l'incontro con il facile punteggio di 6-4, 6-2.\nSull'erba, in preparazione a Wimbledon, si aggiudic\u00f2 per la seconda volta il torneo di Birmingham, sconfiggendo la Jankovic in finale. Nel corso del torneo batt\u00e9 la lussemburghese Anne Kremer per 6-3, 6-0, l'australiana Samantha Stosur in tre set 6-3, 3-6, 6-1, la greca El\u00e9ni Daniil\u00eddou per 7-5, 2-6, 6-1 e la francese Tatiana Golovin con il punteggio di 7-5, 6-1. A Londra si present\u00f2 a difendere il titolo. Raggiunse la semifinale contro Venus Williams, ma contro la statunitense si dovette arrendere in due set. In finale contro Venus arriv\u00f2 Lindsay Davenport, che si infortun\u00f2 successivamente alla schiena: costretta a un breve riposo, la numero 1 non pot\u00e9 difendere i punti conquistati l'anno precedente e cos\u00ec, il 22 agosto, la russa divent\u00f2 numero 1 del ranking. Il regno dur\u00f2 solo una settimana, poich\u00e9 la Davenport, di ritorno, si aggiudic\u00f2 il torneo di New Haven, tornando numero 1.\nSuccessivamente Marija si ritir\u00f2 dal Canada Masters per via di un infortunio. Agli US Open Marija super\u00f2 agevolmente i primi turni lasciando alle avversarie appena dodici game in quattro incontri. Giunta ai quarti di finale fu costretta a giocare il terzo set contro la connazionale Nadia Petrova. Alla fine riusc\u00ec a prevalere con il punteggio di 7-5, 4-6, 6-4. Venne sconfitta in tre set, per\u00f2, in semifinale da Kim Clijsters. A ogni modo Marija torn\u00f2 numero 1 del ranking, ma i pessimi risultati collezionati nel resto dell'anno la condussero al WTA Championships con il numero 3 del ranking, dopo solo sei settimane di regno. La russa si qualific\u00f2 per le semifinali, in cui affront\u00f2 Am\u00e9lie Mauresmo, che si aggiudic\u00f2 l'incontro con il punteggio di 7-6, 6-3. Marija chiuse quindi l'anno al numero 4 del ranking.\n2006: La vittoria agli US Open.\nLa stagione della russa cominci\u00f2 con gli Australian Open, in cui arriv\u00f2 agevolmente in semifinale. Marija affront\u00f2 la Henin, ma perse in tre set per 6-4, 1-6, 4-6. A Tokyo usc\u00ec nettamente in semifinale per mano della Hingis che la elimin\u00f2 con un pesante 6-3, 6-1. Marija si prese un'immediata rivincita su Martina Hingis nei quarti di Dubai con una vittoria piuttosto netta per 6-3, 6-4. In semifinale super\u00f2 la Davenport in tre set 3-6, 6-1, 6-3, guadagnandosi cos\u00ec la rivincita in finale contro la belga Justine Henin, che per\u00f2 la sconfisse ancora in due set.\nLa russa successivamente prese parte al torneo di Indian Wells, dove all'esordio elimin\u00f2 facilmente la Jackson per 6-4, 6-3, al terzo turno batt\u00e9 Lisa Raymond con un netto 6-4, 6-0 e agli ottavi di finale batt\u00e9 Shahar Peer per 7-62, 6-1. Ai quarti elimin\u00f2 senza problemi Anna-Lena Gr\u00f6nefeld per 6-1, 6-3 e in semifinale super\u00f2 Martina Hingis. Conquist\u00f2 il suo primo titolo stagionale battendo in finale la connazionale Dement'eva. Prosegu\u00ec il buon momento di forma al Tier I di Miami in cui per\u00f2 venne battuta in finale dalla Kuznecova in due set. Al Roland Garros venne eliminata dalla connazionale Dinara Safina al quarto turno.\nA Wimbledon \u0160arapova arriv\u00f2 in un periodo di forma non eccelso: dopo avere superato senza grossi problemi i primi turni al quarto turno batt\u00e9 con qualche difficolt\u00e0 l'italiana Flavia Pennetta, mentre nei quarti vinse agevolmente il match contro la Dement'eva, che sar\u00e0 soprattutto ricordato per l'invasione di campo di uno streaker. In semifinale Marija affront\u00f2 Mauresmo: fu la francese alla fine a vincere con il punteggio di 6-3, 3-6, 6-2.\n\u0160arapova torn\u00f2 in campo sul cemento americano in buona forma: ottenne la vittoria a San Diego, dominando Clijsters in un match molto equilibrato, a Los Angeles perse per\u00f2 inaspettatamente in semifinale contro Dement'eva. Marija arriv\u00f2 a New York in ottima forma: super\u00f2 la Mauresmo in tre set in semifinale, aggiudicandosi primo e terzo set con il punteggio di 6-0. In finale affront\u00f2 Justine Henin: il match fu equilibrato, ma questa volta Marija vinse con un duplice 6-4, che le valse il secondo Slam in carriera. La russa, molto vicina a raggiungere la numero uno, si aggiudic\u00f2 il torneo di Zurigo in finale sulla Hantuchov\u00e1 e il torneo di Linz sulla Petrova.\nMarija giunse ai Master di fine anno al secondo posto e con la possibilit\u00e0 di scavalcare Am\u00e9lie Mauresmo ma venendo insidiata anche dalla numero 3, la belga Henin. Marija nel round robin infil\u00f2 tre vittorie contro Dement'eva, Clijsters e Kuznecova. In semifinale si trov\u00f2 di fronte, in un match che valse il primo posto della classifica WTA, Justine Henin. La belga riusc\u00ec a vincere in due set. La sconfitta non permise alla russa di salire sul gradino pi\u00f9 alto del ranking, ma di rimanere al n.2, scavalcata proprio da Justine Henin.\n2007: Infortunio alla spalla e uscita dalla top 5.\nAgli Australian Open fatic\u00f2 gi\u00e0 al primo turno nel quale super\u00f2 Camille Pin solo per 9-7 al terzo set. Super\u00f2 facilmente al secondo turno la connazionale Anastasija Rodionova per 6-3, 6-0, al terzo turno batt\u00e9 la 30\u00aa testa di serie Tathiana Garbin, e agli ottavi sconfisse con il punteggio di 7-5, 6-4 la russa Vera Zvonar\u00ebva. Ai quarti si impose con il punteggio di 7-65, 7-5 sulla connazionale Anna \u010cakvetadze e in semifinale ebbe la meglio sulla testa di serie n.4 Kim Clijsters per 6-4, 6-2. Raggiunse, cos\u00ec, la sua terza finale Slam. Si trov\u00f2 di fronte Serena Williams con la quale perse con il punteggio di 1-6, 2-6. Grazie alla finale conquistata e alla mancata partecipazione di Henin torn\u00f2 sul gradino pi\u00f9 alto del ranking WTA per la prima volta dal 2005.\nAl torneo di Tokyo, dopo avere superato l'italiana Francesca Schiavone e Ai Sugyama, Marija fu costretta al ritiro contro Ana Ivanovi\u0107 a causa di un infortunio muscolare. Dopo il ritiro dal torneo di Tokyo Marija annunci\u00f2 che non sarebbe stata presente al torneo di Dubai per un infortunio al bicipite femorale. Fece il suo ritorno a Indian Wells, in cui fu chiamata a difendere il titolo uscente e la prima posizione del ranking. Super\u00f2 con una certa fatica giocatrici come Micha\u00eblla Krajicek e Nathalie Dechy, per poi dovere affrontare nel quarto turno Vera Zvonar\u00ebva. Nonostante \u0160arapova fosse andata a servire per il match sul 6-4 5-4 perse la partita per 1-6 al terzo cedendo cos\u00ec la prima posizione (che occup\u00f2 per quattordici settimane) a Justine Henin. A Key Biscayne, per il Tier I di Miami, Marija affront\u00f2 un tabellone molto impegnativo: al terzo turno incontr\u00f2 Venus Williams, rimont\u00f2 un set e chiuse la pratica per 2-6, 6-2, 7-5. Al quarto turno affront\u00f2 Serena Williams, che la sconfisse nuovamente come a Melbourne con il punteggio di 6-1, 6-1.\nA causa di un problema muscolare alla spalla fu costretta a saltare buona parte della stagione sul rosso, rientrando solamente al torneo di Istanbul come preparazione a Parigi. In Turchia la russa non fu ancora brillante: super\u00f2 con fatica nei quarti Radwanska, per poi cedere in semifinale per 2-6, 4-6 ad Aravane Reza\u00ef. \u0160arapova giunse al Roland Garros dopo un infortunio e su una superficie che le era ancora poco congeniale, tuttavia disput\u00f2 un buon torneo caratterizzato dalla vittoria per 9-7 al terzo set del quarto turno contro Schnyder (salvando anche due \"match point\"). Nei quarti si impose sulla connazionale \u010cakvetadze in due set, con il punteggio di 6-3, 6-4, per poi essere sconfitta in semifinale da Ivanovi\u0107, con un netto 6-1, 6-2.\nMarija torn\u00f2 in campo a Birmingham dove raggiunse la finale dopo avere avuto la meglio su Lilia Osterloh (6-4, 6-0), Tamira Paszek (6-3, 4-6, 6-2), Elena Lichovceva (6-2, 6-3) e Marion Bartoli (7-5, 6-0). In finale fu superata per\u00f2 da Jelena Jankovi\u0107 in tre set. Al successivo torneo di Wimbledon \u0160arapova, dopo avere superato agevolmente i primi turni, venne sconfitta nuovamente da una Williams, questa volta Venus, con il punteggio di 6-1, 6-3. A causa dei continui problemi alla spalla rinunci\u00f2 alla Fed Cup, ma la russa ebbe l'occasione di rifarsi al Tier I di San Diego in cui infil\u00f2 una serie di vittorie su Golovin, Mirza e \u010cakvetadze, per poi chiudere in finale contro Patty Schnyder con un secco 6-0 al terzo che le permise di aggiudicarsi nuovamente un trofeo dopo gli US Open dell'anno precedente. Al successivo torneo di Los Angeles si infortun\u00f2 durante la fase di riscaldamento prima della semifinale contro Nadia Petrova.\nLa russa partecip\u00f2 comunque all'ultimo Slam dell'anno in cui, al primo turno, lasci\u00f2 soltanto un game a Roberta Vinci. Stessa sorte capit\u00f2 all'australiana Casey Dellacqua ma, nonostante le vittorie nette, rimedi\u00f2 una sconfitta al terzo turno per mano della giovane Radwa\u0144ska. In seguito Marija scese fino alla posizione n.6 del ranking mondiale a causa dei forfait agli ultimi tornei dell'anno, tra i quali quelli di Linz e Zurigo (nei quali doveva difendere i numerosi punti conquistati l'anno precedente). Riusc\u00ec comunque, nonostante una stagione poco brillante, a qualificarsi per il Championships di fine anno nel quale, grazie a una ritrovata forma, raggiunse la finale in cui viene sconfitta dopo oltre tre ore di gioco dalla numero 1 del mondo, la belga Justine Henin. Chiuse l'anno in quinta posizione mondiale e con un solo titolo in pi\u00f9 nella sua bacheca.\n2008: Vittoria agli Australian Open e ritorno dell'infortunio alla spalla.\nL'anno nuovo cominci\u00f2 nel miglior modo possibile: Marija centr\u00f2 infatti il terzo Slam della carriera. Agli Australian Open ottenne vittorie molto prestigiose, tutte senza cedere alcun set: batt\u00e9 infatti Lindsay Davenport al secondo turno, la numero 3 del mondo Jelena Jankovi\u0107 in semifinale, e in finale la numero 4 Ana Ivanovi\u0107, ma il risultato di maggior rilievo lo comp\u00ec nei quarti di finale superando la n.1 del mondo Justine Henin (imbattuta da 32 partite), concedendole appena quattro game (6-4, 6-0).\nIl 2008 vide Marija per la prima volta indossare la maglia della Russia: infatti fece il suo esordio in Fed Cup nel primo turno contro Israele, vincendo le due partite giocate. Il 24 febbraio vinse il torneo Qatar Total Open a Doha sconfiggendo in finale la connazionale Vera Zvonar\u00ebva per 6-1, 2-6, 6-0. Nel corso del torneo super\u00f2 Galina Voskoboeva per 6-4, 4-6, 6-1, Tamarine Tanasugarn con un doppio 6-2, Caroline Wozniacki per 6-0, 6-1 e Agnieszka Radwa\u0144ska con il punteggio di 6-4, 6-3.\nLa russa, ancora imbattuta nel 2008, arriv\u00f2 al secondo Tier I dell'anno (Indian Wells). Dopo avere usufruito di un bye al primo turno, batt\u00e9 all'esordio la qualificata St\u00e9phanie Cohen-Aloro, concedendole solo un game, al terzo turno elimin\u00f2 El\u00e9ni Daniil\u00eddou con il punteggio di 7-5, 6-3, e agli ottavi riusc\u00ec a prevalere in tre set su Al'ona Bondarenko con il risultato finale di 6-2, 5-7, 6-4. Masha arriv\u00f2 nei quarti di finale dove sconfisse per 7-62, 6-1 la detentrice del titolo e semifinalista agli Australian Open Daniela Hantuchov\u00e1. In semifinale, per\u00f2, venne superata dalla connazionale Kuznecova, che non vinceva contro la siberiana dalla finale di Miami 2006. Dopo questo inaspettato risultato, che comunque migliora quello del 2007, \u0160arapova annunci\u00f2 che non avrebbe giocato il torneo di Miami nel quale l'anno precedente fu malamente eliminata da Serena Williams.\nSi ripresent\u00f2 sul campo al torneo di Amelia Island, dove cominci\u00f2 nel migliore dei modi la stagione sulla terra, vincendo in finale contro l'emergente slovacca Dominika Cibulkov\u00e1 per 7-67, 6-3. Dopo un primo set complicato fu la russa a comandare il gioco e conquistare il suo primo titolo in assoluto sulla terra. Agli Internazionali BNL d'Italia sconfisse nuovamente Dominika Cibulkov\u00e1 in tre set con il punteggio di 6-2, 3-6, 6-4. Agli ottavi batt\u00e9 un'altra giovane promessa, la danese Caroline Wozniacki per 6-4, 7-63, e ai quarti ebbe la meglio su Patty Schnyder con il punteggio di 63-7, 7-5, 6-2. In semifinale si ritir\u00f2 poche ore prima del match, che l'avrebbe opposta alla serba Jankovi\u0107, per dei problemi muscolari. Marija torn\u00f2 comunque numero uno del tennis grazie al ritiro della belga Justine Henin, dominatrice del tennis femminile prima dell'addio alle competizioni. Al Roland Garros, dopo avere battuto Evgenija Rodina, Bethanie Mattek-Sands e Karin Knapp, perse agli ottavi per mano della connazionale Dinara Safina e cedette il primo posto della classifica alla serba Ivanovi\u0107, dopo che quest'ultima conquist\u00f2 il suo primo titolo dello Slam battendo in finale la Safina. A Wimbledon venne clamorosamente eliminata al secondo turno dalla connazionale Alla Kudrjavceva per 6-2, 6-4. In seguito partecip\u00f2 all'Open del Canada, dove vinse il primo turno contro la polacca Domachowska per 7-5, 5-7, 6-2 per poi annunciare il ritiro dal torneo per un problema alla spalla. A causa di ci\u00f2 salt\u00f2 le Olimpiadi, gli US Open e tutto il resto della stagione.\n2009-2010: intervento alla spalla e ritorno in campo.\n2009.\nNon prese parte nemmeno al primo Slam del 2009. Il ritorno, seppure in doppio, arriv\u00f2 a marzo nel torneo di Indian Wells dove, in coppia con Elena Vesnina, si ferm\u00f2 al primo turno, venendo eliminata dalla coppia Nakarova-Pu\u010dek per 6-2, 4-6, [10-7]. Ancora una volta Marija \u0160arapova si ritir\u00f2 da tornei del calibro di Miami e ritorn\u00f2 ufficialmente nel torneo di Varsavia per cominciare la stagione sulla terra rossa, nel quale arriv\u00f2 ai quarti di finale.\nMarija prosegu\u00ec i suoi allenamenti in vista dello Slam parigino, dove si present\u00f2 non al massimo della forma dato lo stop di nove mesi. Al primo turno batt\u00e9 la Jakimova per 3-6, 6-1, 6-2 in un'ora e 59 minuti. Nel secondo turno sconfisse la testa di serie numero 11, Nadia Petrova per 6-2, 1-6, 8-6 in due ore 12 minuti. Arriv\u00f2 agli ottavi battendo in tre set Jaroslava \u0160vedova in due ore e 27 minuti con i parziali di 1-6, 6-3, 6-4. Batt\u00e9 sorprendendo tutti anche Li Na per 6-4, 0-6, 6-4 in due ore e 13 minuti. Venne per\u00f2 eliminata da Dominika Cibulkov\u00e1 nei quarti per 6-0, 6-2 salvando cinque match point sul 6-0, 5-0. Poche settimane dopo cominci\u00f2 il suo allenamento sull'erba partecipando al torneo di Birmingham. Dopo avere oltrepassato i primi turni nei quarti di finale impieg\u00f2 tre set per battere Yanina Wickmayer per 6-1, 2-6, 6-3 in un'ora e 45 minuti. In semifinale Marija venne eliminata in un match a senso unico da Li Na in due set.\nMarija si present\u00f2 a Wimbledon come testa di serie numero 24. Dopo avere eliminato la Kutuzova al primo turno 7-5 6-4 nel secondo turno venne eliminata malgrado una rimonta di sei game nel secondo set da Gisela Dulko in tre set 6-2, 3-6, 6-4.\nMarija, dopo un mese dedicato all'allenamento, decise di inaugurare la stagione sul cemento partecipando al WTA di Stanford: arriv\u00f2 sino ai quarti di finale, dove venne battuta da Venus Williams in due set per 6-2, 6-2.\nSuccessivamente partecip\u00f2 al torneo di Los Angeles dove arriv\u00f2 sino alla semifinale, perdendo da Flavia Pennetta in tre set per 2-6, 6-4, 3-6, malgrado fosse avanti nel terzo set. Precedentemente la russa aveva battuto Viktoryja Azaranka e Bondarenko. Successivamente Marija si iscrisse al WTA di Toronto dove disput\u00f2 un ottimo torneo conquistando vittorie su giocatrici del livello di Nadia Petrova, Vera Zvonar\u00ebva e Radwanska. Arriv\u00f2 in finale contro Elena Dement'eva, dove venne per\u00f2 battuta in due set per 6-4, 6-3.\nAgli US Open venne battuta al terzo turno dalla statunitense Melanie Oudin in tre set. Ai turni precedenti aveva eliminato Cvetana Pironkova (6-3, 6-0) e Christina McHale (6-2, 6-1).\nMarija si present\u00f2 al Toray Pan Pacific Open di Tokyo senza che le fosse attribuita alcuna testa di serie. Al primo turno incontr\u00f2 l'italiana Francesca Schiavone, che batt\u00e9 in rimonta con il punteggio di 4-6, 7-5, 6-1. Al secondo turno estromise dal torneo la testa di serie n.12 Samantha Stosur, concedendole soltanto un game nel secondo parziale. Agli ottavi di finale batt\u00e9 la connazionale Alisa Klejbanova con il risultato finale di 2-6, 6-2, 6-2, e ai quarti la tennista ceca Iveta Bene\u0161ov\u00e1 per 6-4, 7-5. In semifinale ebbe la meglio sull'undicesima testa di serie Agnieszka Radwa\u0144ska per 6-3, 2-6, 6-4 e cos\u00ec guadagn\u00f2 la sua seconda finale stagionale. Nell'ultimo atto del torneo incontr\u00f2 la serba Jelena Jankovi\u0107 che, dopo essere andata sotto 5-2 nel primo parziale, si ritir\u00f2 per un problema fisico, facendo in modo che la russa vincesse il suo primo torneo in stagione. Successivamente partecip\u00f2 al China Open, dove, dopo avere battuto la nona testa di serie Viktoryja Azaranka con il punteggio di 6-3, 65-7, 7-5, venne eliminata al turno successivo dalla cinese Peng Shuai, con un netto 6-2, 6-4. Chiuse l'anno come numero 14 al mondo.\n2010.\nIl 2010 non cominci\u00f2 bene, in quanto usc\u00ec al primo turno dagli Australian Open sconfitta per 7-64, 3-6, 6-4 nel derby con la connazionale Marija Kirilenko. \u0160arapova non perdeva al primo turno in uno Slam dal Roland Garros 2003.\nSi riscatt\u00f2 vincendo il Regions Morgan Keegan Championships and the Cellular South Cup 2010 di Memphis dove le era stata attribuita la prima testa di serie; al primo turno elimin\u00f2 la tennista americana Shenay Perry, concedendole solo due game, al secondo turno batt\u00e9 la wild card Bethanie Mattek-Sands con un duplice 6-1, ai quarti la testa di serie n.8 Elena Baltacha per 6-2, 7-5. Accedette in finale battendo la ceca Petra Kvitov\u00e1 con il punteggio di 6-4, 6-3. In finale ebbe la meglio sulla qualificata Sofia Arvidsson con il punteggio netto di 6-2, 6-1. Al BNP Paribas Open di Indian Wells, venne eliminata al terzo turno dalla cinese Zheng Jie e, a causa di un'ecchimosi ossea al gomito sinistro, non partecip\u00f2 a Miami e alla Family Circle Cup.\nRitorn\u00f2 al Mutua Madrile\u00f1a Madrid Open dove venne prematuramente eliminata al primo turno dalla ceca Lucie \u0160af\u00e1\u0159ov\u00e1 con un doppio 6-3. Successivamente partecip\u00f2 all'Internationaux de Strasbourg, dove al primo turno elimin\u00f2 la connazionale Regina Kulikova in tre set, con il punteggio di 6-3, 3-6, 6-1, al secondo batt\u00e9 la qualificata Dia Evtimova con un netto 6-3, 6-0 e ai quarti la tedesca Julia G\u00f6rges per 7-62, 6-1. In semifinale incontr\u00f2 la quinta testa di serie Anabel Medina Garrigues, che batt\u00e9 in tre set 4-6, 6-2, 6-2. Guadagn\u00f2 cos\u00ec la sua seconda finale stagionale, dopo quella vinta al torneo di Memphis; in finale ebbe la meglio su Kristina Barrois per 7-5, 6-1, conquistando il suo primo titolo sulla terra rossa. Al Roland Garros usc\u00ec di scena al terzo turno per mano della belga Justine Henin, che la elimin\u00f2 in tre set, dopo avere battuto la connazionale Ksenija Pervak per 6-3, 6-2 e la belga Kirsten Flipkens con un doppio 6-3.\nPrima di Wimbledon partecip\u00f2 al torneo di Birmingham, dove super\u00f2 facilmente i primi turni battendo la statunitense Bethanie Mattek-Sands e la compatriota Alla Kudrjavceva. Ai quarti elimin\u00f2 la kazaka Sesil Karatan\u010deva per 6-2, 6-4 e in semifinale batt\u00e9 la qualificata Alison Riske con il punteggio di 6-2, 4-6, 6-1. In finale venne sconfitta dalla cinese Na Li 7-5, 6-1. A Wimbledon, la sua corsa si arrest\u00f2 agli ottavi di finale, quando venne sconfitta dalla futura campionessa del torneo, Serena Williams, che la batt\u00e9 due set.\nSul cemento americano, invece, raggiunse la finale a Stanford, dove venne per\u00f2 sconfitta dalla bielorussa Viktoryja Azaranka 1-6, 4-6. Nel corso del torneo batt\u00e9 Zheng Jie per 6-4, 7-5, Vol'ha Havarcova con un doppio 6-3, Elena Dement'eva per 6-4, 2-6, 6-3 e Agnieszka Radwa\u0144ska per 1-6, 6-2, 6-2. Raggiunse la finale anche al torneo di Cincinnati dove, dopo avere condotto a lunghi tratti, si arrese alla belga Kim Clijsters per 2-6, 7-64, 6-2. Agli US Open arriv\u00f2 fino agli ottavi di finale, ma dovette arrendersi alla testa di serie n.1 Caroline Wozniacki in due set 3-6, 4-6.\nNon ottenne buoni risultati durante lo swing asiatico; al Toray Pan Pacific Open di Tokyo venne clamorosamente eliminata dalla trentanovenne giapponese Kimiko Date, mentre a Pechino venne sconfitta dalla connazionale Elena Vesnina, con il punteggio di 7-62, 6-2. Chiuse l'anno in 18\u00aa posizione del ranking mondiale.\n2011: Rientro nella \"top ten\".\nLa stagione si apr\u00ec con l'aggiunta nel team della tennista di Thomas H\u00f6gstedt, ex allenatore della cinese Li Na. Marija partecip\u00f2 al primo Slam stagionale come testa di serie n.14; ai primi turni batt\u00e9 rispettivamente la sua ex compagna di doppio Tamarine Tanasugarn per 6-1, 6-3, la francese Virginie Razzano per 7-63, 6-3 e la tedesca Julia G\u00f6rges per 4-6, 6-4, 6-4; agli ottavi di finale incontr\u00f2 Andrea Petkovi\u0107, che al turno precedente aveva eliminato Venus Williams, e venne battuta in due set, con un netto 2-6, 3-6. Ritorn\u00f2 alle gare disputando il BNP Paribas Open 2011 di Indian Wells; batt\u00e9 in sequenza Anabel Medina Garrigues (7-5, 63-7, 6-1), Aravane Reza\u00ef (6-2, 6-2), Dinara Safina (6-2, 6-0), Shuai Peng (6-2, 5-7, 6-3), prima di arrendersi in semifinale alla numero uno del mondo Caroline Wozniacki.\nDopo la sconfitta subita in semifinale dalla Wozniacki a Indian Wells, Marija prese parte al Sony Ericsson Open di Miami, dove riusc\u00ec a conquistare la finale battendo nell'ordine Petra Marti\u0107 per 6-3, 6-2, Sabine Lisicki per 6-2, 6-0, Samantha Stosur per 6-4, 6-1, Alexandra Dulgheru per 3-6, 7-66, 7-65 e Andrea Petkovi\u0107 per 3-6, 6-0, 6-2. In finale venne sconfitta da Viktoryja Azaranka in due set (1-6, 4-6), ma, nonostante la sconfitta rientr\u00f2, per la prima volta dal febbraio 2009, nella top ten del ranking mondiale.\nDurante il mese di maggio partecip\u00f2 al Mutua Madrile\u00f1a Madrid Open. Sconfisse al primo turno la wild card olandese Arantxa Rus in tre set, con il punteggio di 2-6, 6-3, 6-2. Incontr\u00f2 la connazionale Ekaterina Makarova al secondo turno e riusc\u00ec a prevalere con lo score di 6-3, 3-6, 6-1. Agli ottavi di finale venne per\u00f2 sconfitta dalla slovacca Dominika Cibulkov\u00e1 in due set (5-7, 4-6). Dopo Madrid, partecip\u00f2 agli Internazionali BNL d'Italia. All'esordio batt\u00e9 Ekaterina Makarova con un doppio 6-1, agli ottavi di finale elimin\u00f2 con un doppio 6-2 Shahar Peer e ai quarti pass\u00f2 il turno grazie al ritiro di Viktoryja Azaranka a met\u00e0 incontro. In semifinale riusc\u00ec a battere la n.1 del mondo Caroline Wozniacki con il punteggio di 7-5, 6-3, guadagnando la sua seconda finale stagionale. In finale domin\u00f2 la partita contro l'australiana Samantha Stosur, vincendo con il netto punteggio di 6-2, 6-4.\nAl Roland Garros le fu attribuita la settima testa di serie; al primo turno batt\u00e9 la croata Mirjana Lu\u010di\u0107 per 6-3, 6-0; al secondo sconfisse la wild card francese Caroline Garcia al terzo set; al terzo turno batt\u00e9 nettamente la taiwanese Chan Yung-jan per 6-2, 6-3 e agli ottavi sconfisse in due set Agnieszka Radwa\u0144ska, con il punteggio di 7-64, 7-5. Accedette in semifinale battendo Andrea Petkovi\u0107 con un netto 6-0, 6-3; in semifinale venne sconfitta per\u00f2 dalla futura campionessa del torneo Li Na per 6-4, 7-5. Il 2 luglio disput\u00f2 la sua quinta finale Slam a Wimbledon, perdendo contro una giovane Kvitov\u00e1 per 6-3, 6-4. Durante il suo cammino batt\u00e9 in sequenza Anna \u010cakvetadze (6-2, 6-1), Laura Robson (7-64, 6-3) , Kl\u00e1ra Zakopalov\u00e1 (6-2, 6-3), Shuai Peng (6-4, 6-2), Dominika Cibulkov\u00e1 (6-1, 6-1) e Sabine Lisicki (6-4, 6-3).\nCominci\u00f2 la stagione sul cemento americano partecipando al Bank of the West Classic di Stanford. Dopo avere ricevuto un bye al primo turno batt\u00e9 all'esordio la slovacca Daniela Hantuchov\u00e1 in tre set, con il punteggio di 6-2, 2-6, 6-4. Ai quarti di finale si scontr\u00f2 con Serena Williams, che batt\u00e9 la russa con un netto 6-1, 6-3. Nel mese di agosto partecip\u00f2 alla Rogers Cup di Toronto. Anche in questo caso ricevette un bye al primo turno, al secondo turno batt\u00e9 la Jovanovski, ma agli ottavi di finale venne sconfitta dalla kazaka Galina Voskoboeva. Il 22 agosto vinse il torneo WTA Premier di Cincinnati, dove, dopo due ore e 49 minuti di gioco, ebbe la meglio su Jelena Jankovi\u0107 per 4-6, 7-63, 6-3; nel corso del torneo batt\u00e9 Anastasija Rodionova per 6-1, 6-3, Svetlana Kuznecova per 6-2, 6-3, Samantha Stosur per 6-3, 6-2 e Vera Zvonar\u00ebva per 6-3, 7-66.\nAgli US Open, dopo avere sconfitto Heather Watson e Nastas'sja Jakimava, venne battuta al terzo turno dall'italiana Flavia Pennetta con il punteggio di 3-6, 6-3, 4-6. Grazie all'uscita di Vera Zvonar\u00ebva ai quarti di finale, per mano di Samantha Stosur, Marija torn\u00f2 numero 2 del ranking mondiale dietro alla danese Caroline Wozniacki. Successivamente partecip\u00f2 al Toray Pan Pacific Open dove fu la seconda testa di serie del seeding. Si ritir\u00f2 nel match di quarti di finale contro Petra Kvitov\u00e1, per un infortunio alla caviglia, che le imped\u00ec di partecipare al China Open.\nPartecip\u00f2 come testa di serie n.2 al WTA Tour Championships: dopo essere stata sconfitta dalla Stosur per 6-1, 7-5 e da Li Na con il punteggio di 7-66, 6-4, decise di non disputare l'ultimo incontro del round robin per un problema alla caviglia. Chiuse l'anno in quarta posizione mondiale, dietro a Viktoryja Azaranka, Petra Kvitov\u00e1 e Caroline Wozniacki.\n2012: Career Grand Slam e ritorno al numero uno.\nIl 2012 cominci\u00f2 con il ritiro dal torneo di Brisbane a causa dei continui dolori alla caviglia. All'Australian Open, primo torneo della sua stagione a cui partecip\u00f2 come testa di serie n.4, batt\u00e9 in sequenza Gisela Dulko, Jamie Hampton, Angelique Kerber e Sabine Lisicki giungendo per la quinta volta (la prima dal 2008) nei quarti di finale dello Slam australiano. Superata la connazionale Ekaterina Makarova per 6-2 6-3 e la ceca Petra Kvitov\u00e1 (testa di serie n.2) per 6-2 3-6 6-4, Marija giunse per la sesta volta (la terza in Australia) in una finale Slam, dove per\u00f2 venne battuta da Viktoryja Azaranka, numero tre del seeding. Il piazzamento ottenuto le consent\u00ec di guadagnare una posizione nel ranking mondiale e diventare la nuova n.3 alle spalle di Petra Kvitov\u00e1 e della stessa Azaranka, la nuova numero uno del mondo. Dopo una sconfitta per 6-4, 6-4 ai quarti di finale dell'Open GDF Suez per mano di Angelique Kerber, che comunque le consent\u00ec di guadagnare una posizione mondiale, Marija prese parte al torneo di Indian Wells dove super\u00f2 agevolmente Gisela Dulko, Simona Halep e Roberta Vinci approdando cos\u00ec al suo terzo quarto di finale stagionale. Qui incontr\u00f2 la connazionale Marija Kirilenko, che super\u00f2 con il punteggio di 3-6 7-5 6-2. In semifinale sfrutt\u00f2 il ritiro di Ana Ivanovi\u0107 sul punteggio di 6-4 0-1 e giunse per la seconda volta in carriera nella finale del torneo americano, dove fu nuovamente opposta a Viktoryja Azaranka, dalla quale fu nuovamente sconfitta. Il torneo successivo che disput\u00f2 fu quello di Miami: con la testa di serie n\u00ba2 Marija \u0160arapova giunse per la quarta volta in finale (dopo le edizioni del 2005, 2006 e 2011) battendo Shahar Peer, Sloane Stephens, Ekaterina Makarova, Na Li e Caroline Wozniacki; tuttavia anche la terza finale stagionale non la vide trionfare, dato che il titolo fu conquistato da Agnieszka Radwa\u0144ska.\nLa stagione sulla terra cominci\u00f2 dal torneo di Stoccarda. Accreditata come seconda testa di serie, dopo avere superato Aliz\u00e9 Cornet per ritiro sul 6-3 1-0, Samantha Stosur in una battaglia di tre ore conclusasi con il punteggio di 65-7, 7-65, 7-5 e Petra Kvitov\u00e1 per 6-4, 7-63, conquist\u00f2 il suo primo titolo stagionale e 25\u00ba complessivo battendo la numero 1 del mondo Viktoryja Azaranka per 6-1 6-4. Al torneo di Madrid, primo nella storia giocato su terra blu, Marija conquist\u00f2 il sesto quarto di finale su sei tornei giocati ma venne eliminata dalla testa di serie numero nove Serena Williams con il punteggio di 6-1, 6-3.\nGrandi soddisfazioni, invece, arrivarono al torneo di Roma, dove la russa, campionessa uscente e seconda favorita del seeding, giunse in semifinale senza perdere un set battendo Christina McHale, Ana Ivanovi\u0107 e Venus Williams; superando in semifinale Angelique Kerber per 6-3 6-4 giunse alla quinta finale nel 2012 e seconda consecutiva a Roma, che la vide opposta alla campionessa in carica del Roland Garros Na Li. Con il punteggio di 4-6 6-4 7-65 \u0160arapova si conferm\u00f2 regina di Roma.\nAl Roland Garros, come testa di serie n.2, super\u00f2 rispettivamente Alexandra Cadan\u021bu 6-0, 6-0, Ayumi Morita 6-1, 6-1, Shuai Peng 6-2, 6-1, Kl\u00e1ra Zakopalov\u00e1 6-4, 65-7, 6-2 e Kaia Kanepi 6-2, 6-3 e approd\u00f2 per la terza volta in semifinale nell'unico torneo dello Slam che non era ancora riuscita a conquistare. Con la vittoria per 6-3, 6-3 su Petra Kvitov\u00e1 Marija super\u00f2 l'Azaranka nel ranking e torn\u00f2 a essere n.1 del mondo; due giorni dopo, in seguito alla vittoria in finale su Sara Errani, divent\u00f2 la decima giocatrice della storia a completare il \"Career Grand Slam\", ossia essere riuscita a vincere almeno una volta tutte le prove dello Slam. La stagione sulla terra si concluse con 3 titoli (Stoccarda, Roma e Roland Garros).\nArriv\u00f2 al torneo di Wimbledon come numero 1 mondiale, finalista uscente e con una striscia di dodici partite vinte consecutivamente. \u0160arapova, tuttavia, incontr\u00f2 notevoli difficolt\u00e0 gi\u00e0 nel secondo turno, dove impieg\u00f2 tre set per battere la numero 38 del mondo Cvetana Pironkova, vincendo per 7-63, 65-7, 6-0; venne eliminata successivamente agli ottavi di finale, dove venne superata per 6-4, 6-3 da Sabine Lisicki (testa di serie numero 15 del torneo). A seguito della sconfitta subita a Wimbledon la siberiana perse la prima posizione mondiale, mantenuta per quattro settimane (21 complessive). Torn\u00f2 cos\u00ec n.3 dietro a Agnieszka Radwa\u0144ska, dopo che quest'ultima ebbe raggiunto la finale, e Viktoryja Azaranka, che riguadagn\u00f2 la prima posizione.\nAi Giochi della XXX Olimpiade, per i quali fu scelta come portabandiera della Federazione Russa, le venne conferita la testa di serie numero tre: le Olimpiadi si giocarono a Londra e i campi furono quelli di Wimbledon. Le vittorie contro Shahar Peer per 6-2, 6-0 e Laura Robson per 7-65, 6-3 la proiettarono verso la rivincita contro Sabine Lisicki. Il match fu molto equilibrato, ma la russa si aggiudic\u00f2 la partita per 68-7 6-4 6-3. Super\u00f2 anche i quarti contro Kim Clijsters per 6-2, 7-5 e la semifinale contro Marija Kirilenko per 6-2, 6-3. La finale la vide opposta a Serena Williams: la posta in gioco non era solo una medaglia d'oro, dato che entrambe avevano la possibilit\u00e0 di completare uno storico Career Golden Slam, impresa riuscita alla sola Steffi Graf. L'americana, campionessa di Wimbledon e autrice di un torneo a dire poco perfetto, rispett\u00f2 il pronostico e vinse in due set.\nLa siberiana fu costretta a ritirarsi dalla Rogers Cup e da Cincinnati per un problema virale e torn\u00f2 per lo US Open, ultimo Slam stagionale, come terza favorita del tabellone. Perse solo sette game nelle prime tre partite, superando Melinda Czink 6-2, 6-2, Lourdes Dom\u00ednguez Lino 6-0, 6-1 e Mallory Burdette 6-1, 6-1. Superando Nadia Petrova in tre set, la russa torn\u00f2 nei quarti di finale a New York per la prima volta dal 2006, anno che la vide trionfare. La partita contro Marion Bartoli fin\u00ec 3-6 6-3 6-4 e Marija \u0160arapova centr\u00f2 la quinta semifinale Slam degli ultimi sette giocati e la terza complessiva a New York. Nella semifinale contro Viktoryja Azaranka (testa di serie numero uno del torneo) fu ancora la bielorussa a prevalere, questa volta per\u00f2 in rimonta con il punteggio di 3-6 6-2 6-4. Tornata n.2 ai danni di Radwa\u0144ska, partecip\u00f2 al Premier di Tokyo, dove per\u00f2 venne fermata ai quarti di finale da Samantha Stosur (che si era qualificata come numero otto del torneo) per 6-4, 7-610. A Pechino, arriv\u00f2 in finale senza perdere un set battendo in ordine Simona Halep 7-5 7-5, Sorana C\u00eerstea 6-2 6-2, Polona Hercog 6-0, 6-2, Angelique Kerber in seguito al ritiro della tedesca e Li Na 6-4, 6-0: ancora una volta, per\u00f2, fu Viktoryja Azaranka a fermarla in finale con il punteggio di 6-3 6-1.\nL'ultimo torneo stagionale fu il WTA Tour Championships di Istanbul: a Marija \u0160arapova fu attribuita la testa di serie n. 2 e venne inserita nel gruppo insieme con Agnieszka Radwa\u0144ska, Petra Kvitov\u00e1 e Sara Errani. La siberiana vinse tutte le partite del Round Robin: 6-3 6-2 contro Errani, 5-7 7-5 7-5 contro Radwa\u0144ska e 6-3 6-0 contro Samantha Stosur, chiamata a sostituire l'infortunata Kvitov\u00e1. In semifinale ci fu un nuovo scontro con Viktoryja Azaranka, che stavolta si arrese per 6-4, 6-2. In finale, invece, la russa fu contro Serena Williams, che vinse contro di lei con il punteggio di 6-4, 6-3. La russa termin\u00f2 cos\u00ec la stagione alla seconda posizione della classifica mondiale con 3 titoli (tutti sulla terra battuta) e un saldo di 60 vittorie e 11 sconfitte: di queste, 7 arrivarono da Serena Williams (3) e Viktoryja Azaranka (4).\n2013: ritorno dell'infortunio alla spalla.\nApr\u00ec il 2013 con il ritiro al torneo di Brisbane per infortunio. Successivamente partecip\u00f2 agli Australian Open, dove al primo turno si aggiudic\u00f2 l'incontro contro Ol'ga Pu\u010dkova per 6-0, 6-0. Stessa sorte capit\u00f2 anche a Misaki Doi. Al terzo turno batt\u00e9 Venus Williams per 6-1, 6-3; agli ottavi di finale lasci\u00f2 invece solo un game alla belga Kirsten Flipkens. Ai quarti batt\u00e9 con un doppio 6-2 Ekaterina Makarova, accedendo cos\u00ec in semifinale perdendo appena nove giochi. Cedette a sorpresa contro la cinese Li Na per 6-2, 6-2.\nPartecip\u00f2 poi al torneo di Doha dove batt\u00e9 in sequenza Caroline Garcia per 6-3, 6-2, Kl\u00e1ra Koukalov\u00e1 per 6-3, 6-3 e Samantha Stosur per 6-2, 6-4. In semifinale si arrese alla futura vincitrice del torneo Serena Williams, con il punteggio di 6-3, 6-2. Nel mese di marzo, partecip\u00f2 al torneo di Indian Wells, dove accedette agevolmente alla finale, che la vide opposta a Caroline Wozniacki. In finale riusc\u00ec a imporsi con il punteggio di 6-2 6-2, conquistando il torneo senza perdere un solo set. Nel corso del torneo batt\u00e9 anche la numero sei del tabellone Sara Errani e la numero 13 Marija Kirilenko.\nContinu\u00f2 la sua stagione sul cemento americano partecipando al torneo di Miami, dove batt\u00e9 in sequenza Eugenie Bouchard per 6-2, 6-0, Elena Vesnina per 6-4, 6-2, Kl\u00e1ra Zakopalov\u00e1 per 6-2, 6-2, Sara Errani per 7-5, 7-5 e Jelena Jankovi\u0107 per 6-2, 6-1. In finale incontr\u00f2 Serena Williams e a differenza dei precedenti scontri fra le due, Marija conquist\u00f2 il primo set per 6-4, ma cedette gli altri due per 6-3, 6-0, perdendo cos\u00ec la sua quinta finale a Miami.\nDopo circa un mese inaugur\u00f2 la stagione della terra rossa presentandosi al premier Stoccarda per difendere il titolo vinto l'anno precedente, centrando l'obbiettivo e battendo in finale Li Na per 6-4, 6-3. Successivamente prese parte al Mutua Madrile\u00f1a Madrid Open, dove al primo turno elimin\u00f2 Alexandra Dulgheru per 7-5, 6-2, al secondo turno sconfisse facilmente la statunitense Christina McHale per 6-1, 6-2. Al terzo turno incontr\u00f2 e batt\u00e9 Sabine Lisicki con lo score di 6-2, 7-5 e ebbe la meglio su Kaia Kanepi per 6-2, 6-4. Accedette in finale battendo Ana Ivanovi\u0107 per 6-4 6-3. La vittoria ottenuta in semifinale contro la serba fu la 500\u00aa in carriera. In finale incontr\u00f2 nuovamente Serena Williams, da cui venne sconfitta in due set.\nDopo Madrid la russa fu impegnata agli Internazionali BNL d'Italia 2013. Accedette senza troppi problemi ai quarti di finale, ma annunci\u00f2 il ritiro a causa del persistere di un'influenza che la colp\u00ec gi\u00e0 una settimana prima a Madrid.\nAgli Open di Francia 2013 Marija dovette difendere il titolo conquistato l'anno precedente. Riusc\u00ec ad approdare in finale dopo avere battuto in sequenza Hsieh Su-wei per 6-2, 6-1, Eugenie Bouchard per 6-2, 6-4, Zheng Jie per 6-1, 7-5, Sloane Stephens per 6-4, 6-3, Jelena Jankovi\u0107 per 0-6, 6-4, 6-3 e Viktoryja Azaranka per 6-1, 2-6, 6-4. Incontr\u00f2 per la terza volta nell'anno Serena Williams, contro cui cedette per 6-4, 6-4. Questo risultato le cost\u00f2 il secondo posto nel ranking WTA.\nPartecip\u00f2 successivamente al torneo di Wimbledon. Al primo turno incontr\u00f2 la francese Kristina Mladenovic, che batt\u00e9 per 7-65, 6-3. Al secondo turno venne per\u00f2 eliminata dalla portoghese Michelle Larcher de Brito in due set (3-6, 4-6).\nTorn\u00f2 in campo dopo pi\u00f9 di un mese al torneo di Cincinnati dove usc\u00ec di scena al secondo turno per mano della statunitense Sloane Stephens. Si ritir\u00f2 dagli US Open e dagli altri tornei in programma a fine anno a causa di una borsite alla spalla destra. Pur essendosi qualificata, non prese parte neanche ai Championships di fine anno, sempre a causa dell'infortunio alla spalla. A met\u00e0 novembre annunci\u00f2 che stava lavorando con il suo nuovo allenatore, Sven Groeneveld, ex coach di Monica Seles, Caroline Wozniacki e Ana Ivanovi\u0107, tutte ex numero uno del mondo. Malgrado non avesse partecipato alla seconda parte di stagione Marija chiuse l'anno in quarta posizione mondiale, grazie ai risultati ottenuti nei primi mesi dell'anno.\n2014: secondo titolo agli Open di Francia.\nMarija cominci\u00f2 il 2014 con l'ufficializzazione del nuovo coach, Sven Groeneveld. Prese parte al Brisbane International, dove batt\u00e9 in sequenza Caroline Garcia (6-3, 6-0), Ashleigh Barty (per ritiro) e Kaia Kanepi (4-6, 6-3, 6-2). Arriv\u00f2 in semifinale, dove venne fermata ancora una volta da Serena Williams, che la sconfisse in due set (6-2, 7-67). Masha partecip\u00f2 agli Australian Open dove gi\u00e0 rischi\u00f2 al secondo turno contro l'italiana Karin Knapp, battuta soltanto 10-8 al terzo. Agli ottavi di finale venne sconfitta a sorpresa dalla slovacca Dominika Cibulkov\u00e1 in tre set.\nIl 27 gennaio partecip\u00f2 al torneo Open GDF Suez di Parigi come testa di serie n.1 e venne sconfitta in semifinale da Anastasija Pavlju\u010denkova, con il punteggio di 4-6, 6-3, 6-4. Al torneo di Indian Wells non riusc\u00ec a difendere il titolo conquistato l'anno precedente, venendo sconfitta al terzo turno dall'italiana Camila Giorgi. In seguito a questa sconfitta la russa usc\u00ec dalla top 5. Dopo Indian Wells la russa si present\u00f2 al torneo di Miami. Riusc\u00ec ad arrivare ai quarti di finale battendo Kurumi Nara per 6-3, 6-4, Lucie \u0160af\u00e1\u0159ov\u00e1 per 6-4, 67-7, 6-2, e Kirsten Flipkens per 3-6, 6-4, 6-1. Accedette in semifinale, battendo in modo convincente la ceca Petra Kvitov\u00e1 con il punteggio di 7-5, 6-1. In semifinale venne sconfitta per\u00f2 da Serena Williams con il punteggio di 6-4, 6-3.\nCominci\u00f2 bene la stagione sulla terra rossa vincendo il suo trentesimo titolo in carriera al Porsche Tennis Grand Prix di Stoccarda. Durante il suo cammino batt\u00e9 Lucie \u0160af\u00e1\u0159ov\u00e1 per 7-65, 65-7, 7-62, Anastasija Pavlju\u010denkova per 6-4, 6-3, la testa di serie n. 1 Agnieszka Radwa\u0144ska per 6-3, 6-4, Sara Errani per 6-1, 6-2 e in finale Ana Ivanovi\u0107 per 3-6, 6-4, 6-1. A maggio vinse per la prima volta in carriera il torneo di Madrid, dove batt\u00e9 ai quarti la numero due Li Na (2-6, 7-65, 6-3), in semifinale la numero tre Agnieszka Radwa\u0144ska (6-1, 6-4) e in finale la numero cinque Simona Halep (1-6, 6-2, 6-3). La sua serie di vittorie consecutive si ferm\u00f2 agli Internazionali BNL d'Italia, dove venne sconfitta agli ottavi di finale da Ana Ivanovi\u0107.\nIl 26 maggio si present\u00f2 agli Open di Francia con la testa di serie n.7: super\u00f2 agevolmente i primi turni battendo Ksenija Pervak 6-2, 6-1, Cvetana Pironkova 7-5, 6-2 e Paula Ormaechea 6-0, 6-0. Agli ottavi sconfisse l'australiana Samantha Stosur per 6-0 al terzo set dopo essere stata sotto 3-6, 3-4. Ai quarti di finale gareggi\u00f2 contro la spagnola Garbi\u00f1e Muguruza, che aveva eliminato al secondo turno Serena Williams, battendola con il punteggio finale di 1-6, 7-5, 6-1, dopo essere stata sotto di un set e 5-4 nel secondo per la spagnola. Superando in semifinale la ventenne Eugenie Bouchard in tre set (4-6, 7-5, 6-2), riusc\u00ec a ottenere la sua nona finale slam, la terza consecutiva al Roland Garros.\nLa finale la vide opposta alla n.4 del mondo Simona Halep, dopo quella di Madrid che vide trionfare la russa in tre set. Il match si concluse al terzo set (il quarto nel torneo per la siberiana), nel quale \u0160arapova riusc\u00ec a imporsi sulla rivale per 6-4 conquistando il quinto slam in carriera, secondo a Parigi. Grazie al trionfo parigino la \u0160arapova si iss\u00f2 al primo posto della \"Road to Singapore\", superando in un solo colpo Agnieszka Radwa\u0144ska, Serena Williams e Na Li.\nLa stagione sulla terra si concluse con un bilancio di diciannove partite vinte su venti incontri e con tre titoli vinti (Stoccarda, Madrid e il Roland Garros).\nDopo il trionfo parigino Marija prese parte a Wimbledon. Dopo avere superato in scioltezza i primi tre turni venne sconfitta a sorpresa da Angelique Kerber, con il punteggio di 7-64, 4-6, 6-4.\nDopo Wimbledon cominci\u00f2 la stagione sul cemento americano. Alla Rogers Cup di Montr\u00e9al venne eliminata al terzo turno dalla spagnola Carla Su\u00e1rez Navarro in tre set (6-2, 4-6, 6-2). A Cincinnati, invece, riusc\u00ec ad accedere in semifinale, battendo in ordine Madison Keys, Anastasija Pavlju\u010denkova e Simona Halep. In semifinale venne per\u00f2 sconfitta da Ana Ivanovi\u0107, in uno dei match pi\u00f9 belli dell'anno, con il punteggio di 6-2, 5-7, 7-5, non riuscendo a convertire nel terzo set due match point sul 5-4 in suo favore.\nLa siberiana prese parte all'ultimo slam stagionale come testa di serie numero cinque. Al secondo turno batt\u00e9 in rimonta la numero 95 del mondo Alexandra Dulgheru. La sua corsa si ferm\u00f2 agli ottavi di finale, per mano della futura finalista Caroline Wozniacki, che la batt\u00e9 in tre set. Dopo New York la russa torn\u00f2 a occupare la quarta posizione mondiale. Il 9 settembre la tennista siberiana si qualific\u00f2 matematicamente al WTA Tour Championships 2014 in singolare per l'ottava volta in carriera, quarta consecutiva.\nCominci\u00f2 la stagione asiatica partecipando alla prima edizione del torneo di Wuhan. Dopo avere battuto a fatica Svetlana Kuznecova all'esordio (3-6, 6-2, 6-2), venne clamorosamente sconfitta agli ottavi di finale dall'elvetica Timea Bacsinszky in due set (63-7, 5-7). La settimana successiva si present\u00f2 al China Open con la quarta testa di serie. Raggiunse agevolmente la finale battendo nel corso del torneo Kaia Kanepi (6-4, 6-1), Elina Svitolina (6-2, 6-2), Carla Su\u00e1rez Navarro (6-1, 7-63), Svetlana Kuznecova (6-0, 6-4) e Ana Ivanovi\u0107 (6-0, 6-4). Il 5 ottobre si aggiudic\u00f2 il titolo, sconfiggendo in finale Petra Kvitov\u00e1 per 6-4, 2-6, 6-3. Era da diciotto mesi che la tennista russa non vinceva un torneo sul cemento. Grazie a questa vittoria torn\u00f2 a essere la numero 2 dal ranking WTA dietro la sua eterna rivale Serena Williams.\nArriv\u00f2 alle WTA Finals come numero 2 mondiale e con la possibilit\u00e0 di ritornare in vetta al ranking in caso di vittoria finale. Fu inserita nel gruppo bianco insieme con Radwanska, Kvitova e Wozniacki. Perse il primo incontro del round robin contro una Caroline Wozniacki in splendida forma con il punteggio di 7-64, 65-7, 6-2. Neanche il secondo incontro la vide trionfare poich\u00e9 viene sconfitta nettamente dalla Kvitov\u00e1 in due set 3-6, 2-6. Nell'ultima giornata di qualificazioni per le semifinali Marija affront\u00f2 Agnieszka Radwa\u0144ska, che le neg\u00f2 di accedere in semifinale perdendo in tre set (7-5, 64-7, 6-2).\nNonostante l'inaspettata eliminazione nel round robin la russa chiuse l'anno al numero 2 mondiale (per la terza volta in carriera), con quattro titoli vinti (Stoccarda, Madrid, Roland Garros e Pechino) e con un guadagno complessivo di dollari, secondo solo a quello di Serena Williams.\n2015: decima finale Slam e la prima finale in Fed Cup.\nIl 2015 cominci\u00f2 alla grande per Marija: esord\u00ec a Brisbane da testa di serie n.1, dove riusc\u00ec ad arrivare in finale contro Ana Ivanovi\u0107, perdendo appena nove game in tre incontri. La russa si impose in finale in tre set, con il punteggio di 64-7, 6-3, 6-3, conquistando cos\u00ec il suo trentaquattresimo titolo in carriera, ventesimo sul cemento, portandosi cos\u00ec a meno di settecento punti dalla vetta del ranking, occupata dalla sua pi\u00f9 grande rivale, Serena Williams.\nPartecip\u00f2 agli Australian Open, dove \u00e8 accreditata della testa di serie numero 2. Approd\u00f2 in semifinale battendo in sequenza Petra Marti\u0107 (6-4, 6-1), Aleksandra Panova (6-1, 4-6, 7-5), Zarina Dijas (6-1, 6-1), Shuai Peng (6-3, 6-0) e Eugenie Bouchard (6-3, 6-2). Accedette alla sua decima finale slam, la quarta a Melbourne, battendo la neo \"top ten\" Ekaterina Makarova in due facili set (6-3, 6-2). In finale incontr\u00f2 la numero 1 del mondo, Serena Williams, ma anche questa volta la statunitense ebbe la meglio, poich\u00e9 vinse in due set con il punteggio di 6-3, 7-65.\nDopo la finale persa a Melbourne torn\u00f2 a giocare la Fed Cup nei quarti contro la Polonia, dopo tre anni dall'ultima apparizione. Vinse il secondo match di singolare contro la minore delle sorelle Radwanska con un perentorio 6-0, 6-3 e firm\u00f2 il successo della Russia vincendo il match contro Agnieszka Radwa\u0144ska, battuta con il punteggio di 6-1, 7-5. Torn\u00f2 in campo nel torneo di Acapulco, dove si ritir\u00f2 prima della semifinale che l'avrebbe vista opposta a Caroline Garcia per un problema allo stomaco. Nel mese di marzo prese parte al primo Premier Mandatory stagionale, Indian Wells, da testa di serie numero due, ma si fece sorprendere negli ottavi di finale dalla campionessa in carica Flavia Pennetta che la batt\u00e9 3-6 6-3 6-2. Quella contro la Pennetta fu la seconda sconfitta stagionale, dopo quella subita nella finale di Melbourne. A Miami venne clamorosamente eliminata al secondo turno dalla giovane promessa russa Dar'ja Gavrilova, in due set con il punteggio di 7-64, 6-3.\nCominci\u00f2 la stagione su terra partecipando al torneo WTA di Stoccarda (torneo in cui era imbattuta da tre edizioni), ma venne eliminata nel match di esordio da una sorprendente Angelique Kerber. Dopo la sconfitta subita per mano della teutonica \u0160arapova cedette la seconda posizione alla rumena Simona Halep. Quella contro la Kerber fu la terza sconfitta consecutiva (dopo la sconfitta contro la Pennetta a Indian Wells e quella contro la Gavrilova a Key Biscayne): non accadeva dal 2003 che la tennista russa subisse tre sconfitte consecutive. In seguito partecip\u00f2 al Mutua Madrid Open, dove le fu accreditata la testa di serie numero 3. Arriv\u00f2 in semifinale dopo avere battuto in sequenza Timea Bacsinszky (6-2, 6-3), Mariana Duque Mari\u00f1o (6-1, 6-2), Caroline Garcia (6-2, 4-6, 7-5) e Caroline Wozniacki (6-1, 3-6, 6-3). Nel penultimo atto Masha fu attesa da un derby russo contro Svetlana Kuznecova. Fu l'ultima citata, per\u00f2, ad avere la meglio, vincendo inaspettatamente con il punteggio di 6-2, 6-4.\nA Roma, invece, fu lei a imporsi, dopo un ottimo torneo: dopo il bye al primo turno al secondo turno approfitt\u00f2 del ritiro di Jarmila Gajdosova mentre al terzo batt\u00e9 la serba Bojana Jovanovski, per 6-3 6-3. Ai quarti sconfisse 6-3 6-2 la ex numero uno del mondo Viktoryja Azaranka e in semifinale super\u00f2 la sorprendente Dar'ja Gavrilova, per 7-5 6-3. Nell'atto conclusivo del torneo batt\u00e9, in rimonta, l'iberica Carla Su\u00e1rez Navarro, per 4-6 7-5 6-1; con questa vittoria ritorn\u00f2 nuovamente alla seconda posizione mondiale, strappatale qualche settimana prima dalla rumena Simona Halep. Partecip\u00f2 al Roland Garros come campionessa uscente, ma usc\u00ec fuori gi\u00e0 agli ottavi per mano della ceca Lucie \u0160af\u00e1\u0159ov\u00e1 che batt\u00e9 la russa con il punteggio di 7-6, 6-4. A causa della deludente sconfitta subita al Roland Garros, perse il numero 2 mondiale e scese fino in quarta posizione.\nArriv\u00f2 a Wimbledon senza avere giocato nessun torneo di preparazione sull'erba. Pur non esprimendo il suo miglior tennis arriv\u00f2 ai quarti di finale (senza perdere set) a distanza di quattro anni dall'ultima apparizione. Approd\u00f2 in semifinale battendo la statunitense Coco Vandeweghe in tre set (6-3, 63-7, 6-2). Nel penultimo atto del torneo affront\u00f2 la sua storica rivale, Serena Williams, per la ventesima volta in carriera. Perse con il punteggio di 6-2, 6-4, ma grazie alla semifinale conquistata ritorn\u00f2 in seconda posizione mondiale, scavalcando la Halep e la Kvitov\u00e1.\nSalt\u00f2 tutti i tornei sul cemento americano (US Open compreso) a causa di un infortunio alla gamba. Il 10 settembre si qualific\u00f2 matematicamente per le WTA Finals 2015 di Singapore. Torn\u00f2 in campo al torneo di Wuhan, dove prefer\u00ec ritirarsi gi\u00e0 al primo turno in seguito a un lieve problema al braccio sinistro. A Singapore, durante l'ultimo torneo dell'anno, vinse tutte e tre le partite del round robin contro Simona Halep, Agnieszka Radwa\u0144ska e Flavia Pennetta. Arrivata in semifinale, per\u00f2, venne sconfitta in due set da Petra Kvitov\u00e1. Il mese successivo disput\u00f2 la sua prima finale in Fed Cup contro la Repubblica Ceca di Petra Kvitov\u00e1. Nonostante le due vittorie ottenute in singolare (tra cui la rivincita contro la Kvitov\u00e1) la Russia venne sconfitta al doppio decisivo. Concluse l'anno cos\u00ec alla quarta posizione mondiale, con due titoli in pi\u00f9 in bacheca (Brisbane e Roma) e un bilancio di 37 vittorie e nove sconfitte.\n2016: positivit\u00e0 al doping.\nLa tennista siberiana avvi\u00f2 il 2016 partecipando al primo Slam dell'anno, l'Australian Open. Accreditata come testa di serie numero 5, elimin\u00f2 Nao Hibino (6-1, 6-3), Aljaksandra Sasnovi\u010d (6-2, 6-1), Lauren Davis (6-1 6(5)-7 6-0) e Belinda Bencic (7-5, 7-5). Ai quarti trov\u00f2 la numero 1 del mondo, Serena Williams, che la batt\u00e9 agevolmente in due set.\nIl 7 marzo, in conferenza stampa, dichiar\u00f2 di essere stata trovata positiva al controllo antidoping su un campione fornito nell'ambito del TADP \"(Tennis Anti-Doping Programme)\" il 26 gennaio, durante gli Australian Open, a causa dell'assunzione del farmaco Meldonium. La decisione della ITF riguardo alla squalifica giunse tre mesi pi\u00f9 tardi: la tennista avrebbe dovuto riprendere a giocare a partire dal 26 gennaio 2018. Il Meldonium era stato aggiunto alla lista delle sostanze proibite il 16 settembre 2015, con effetto a partire dal 1 gennaio 2016. La tennista decise quindi di ricorrere in appello, dato che l'ITF aveva deliberato che la violazione fosse stata di natura non intenzionale. Il 4 ottobre il Tribunale Arbitrale dello Sport rese noto l'esito del ricorso: la pena, dai due anni iniziali, si ridusse a un anno e tre mesi, permettendo cos\u00ec alla russa di tornare in campo nell'aprile del 2017. La settimana successiva, il 10 ottobre, gioc\u00f2 in un'esibizione a Las Vegas insieme a varie leggende del passato come Martina Navr\u00e1tilov\u00e1 e John McEnroe.\nPoco meno di due mesi dopo, il 15 dicembre, gioc\u00f2 un'esibizione a Porto Rico contro la vincitrice della medaglia d'oro alle Olimpiadi di Rio, M\u00f3nica Puig, perdendo con il punteggio di 6-3, 1-6, 10-6.\n2017-2020: ritorno alle competizioni e ritiro.\n2017: titolo WTA n\u00b0 36.\nIl ritorno avvenne grazie a una wild card concessa per il Porsche Tennis Grand Prix di Stoccarda. Il debutto fu positivo, dato che sconfisse Roberta Vinci, Ekaterina Makarova, Anett Kontaveit (capace di sconfiggere al turno precedente la detentrice del Roland Garros Garbi\u00f1e Muguruza) senza perdere nessun set. Ritornata subito in semifinale al primo torneo del rientro, venne sconfitta da una delle tenniste pi\u00f9 in forma della stagione, Kristina Mladenovic, in rimonta con il punteggio di 2-6, 7-5, 6-4. Grazie alla semifinale ottenuta Marija \u0160arapova rientr\u00f2 ufficialmente nel ranking mondiale WTA, precisamente al numero 262.\nUna settimana dopo il torneo tedesco prese parte al Premier Mandatory Mutua Madrid Open, sempre grazie a una wild card concessa dagli organizzatori. Dopo la vittoria al primo turno contro Mirjana Lu\u010di\u0107-Baroni 4-6, 6-4, 6-0, venne sconfitta a sorpresa da Eugenie Bouchard con il punteggio di 7-5, 2-6, 6-4. Quest'ultima partita scaten\u00f2 un vero e proprio caso mediatico, poich\u00e9 la canadese, pochi giorni prima dell'inizio del torneo, parl\u00f2 del caso \u0160arapova in un'intervista, definendo la russa \"un'imbrogliona che non doveva tornare a giocare e un cattivo esempio per i giovani\". Dopo il match la canadese afferm\u00f2 inoltre che prima della partita contro la siberiana, varie giocatrici le avevano augurato buona fortuna salvo poi smentite da giocatrici come Simona Halep e Svetlana Kuznecova, le quali affermarono di non avere alcun tipo di rapporto con la canadese.\nLa settimana successiva disput\u00f2 gli Internazionali BNL d'Italia, ultimo torneo da lei vinto nel 2015. Batt\u00e9 agevolmente Christina McHale all'esordio per 6-4, 6-2, ma a causa di un infortunio alla gamba fu costretta a ritirarsi nel match di secondo turno contro la Lu\u010di\u0107-Baroni sul punteggio di 4-6, 6-3, 2-1 in suo favore. Mezz'ora prima del match contro la croata, venne annunciato che non sarebbe stata concessa nessuna wild card alla tennista per l'Open di Francia, sia per il tabellone principale e sia per quello di qualificazioni.\nNonostante la riabilitazione per guarire dal problema alla gamba l'infortunio si dimostr\u00f2 pi\u00f9 serio del previsto, costringendo la \u0160arapova a saltare anche tutta la stagione su erba (qualificazioni di Wimbledon comprese).\nRitorn\u00f2 dopo due mesi, partecipando al Bank of the West Classic a distanza di sei anni dall'ultima partecipazione. Vinse il match di primo turno contro Jennifer Brady (6-1, 4-6, 6-0), ma il giorno successivo annunci\u00f2 il ritiro dal torneo a causa di un dolore al braccio sinistro; l'infortunio si prolung\u00f2 fino alla vigilia degli US Open.\nLa USTA decise di concedere alla russa una wild card per gli US Open 2017, cos\u00ec da permetterle di giocare un torneo dello Slam a diciannove mesi dall'ultima volta (Australian Open 2016). Al primo turno si scontr\u00f2 subito con la testa di serie n.2 Simona Halep, contro la quale ebbe la meglio in quasi tre ore con il punteggio di 6-4, 4-6, 6-3. Vinse anche contro T\u00edmea Babos 64-7, 6-4, 6-1 e Sofia Kenin 7-5, 6-2, mentre agli ottavi di finale fu costretta ad arrendersi alla testa di serie n.16 Anastasija Sevastova che la sconfisse con il punteggio di 5-7, 6-4, 6-2. Il 15 ottobre 2017, a Tianjin, torn\u00f2 a conquistare un titolo WTA senza cedere nessun set nel percorso battendo la diciannovenne bielorussa Aryna Sabalenka 7-5, 7-6(8). Concluse la sua stagione al sessantesimo posto della classifica WTA, perdendo all'esordio della Kremlin Cup 2017 contro Magdal\u00e9na Ryb\u00e1rikov\u00e1.\n2018: ritorno in Top 30.\nNel 2018 la \u0160arapova debutt\u00f2 al torneo di Shenzhen, battendo Mihaela Buz\u0103rnescu (6-3, 6-0), Alison Riske (4-6, 6-3, 6-2) e Zarina Diyas (6-3, 6-3), per poi perdere in semifinale contro Kate\u0159ina Siniakov\u00e1 (2-6, 6-3, 3-6). Agli Australian Open, dopo avere battuto all'esordio Tatjana Maria (6-1, 6-4) e Anastasija Sevastova (6-1, 7-6) perse al terzo turno contro Angelique Kerber in un match a senso unico a favore dell'avversaria (1-6, 3-6). Torn\u00f2 in campo a Doha dove si arrese a sorpresa all'esordio dalla rumena Monica Niculescu (6-4, 4-6, 3-6). Stessa sorte le tocc\u00f2 a Indian Wells, sconfitta dalla poi futura vincitrice Naomi \u014csaka per 4-6, 4-6.\nNel torneo che segn\u00f2 il suo rientro in campo l'anno precedente perse subito dalla francese Caroline Garcia in tre set, portando a quatro la serie di sconfitte consecutive. A Madrid torn\u00f2 a esprimere un buon tennis, sconfisse in sequenza Mihaela Buz\u0103rnescu (6-4, 6-1), Irina-Camelia Begu (7-5, 6-1) e Kristina Mladenovic (6-3, 6-4) per poi perdere ai quarti da Kiki Bertens per 6-4, 2-6, 3-6. Raggiunse i quarti di finale anche a Roma dove batt\u00e9 in rimonta la campionessa del Roland Garros, nonch\u00e9 numero 5 del mondo, Je\u013cena Ostapenko, per 6-7, 6-4, 7-5. In semifinale dovette capitolare a Simona Halep per 6-4, 1-6, 4-6 ma grazie a al risultato raggiunto rientr\u00f2 in top 30 ed ebbe accesso ad una testa di serie per Parigi.\nRitorn\u00f2 a Parigi a tre anni di distanza dall'ultima apparizione. Approd\u00f2 (non senza difficolt\u00e0) al terzo turno dove si scontr\u00f2 con la testa di serie n.6 Karol\u00edna Pl\u00ed\u0161kov\u00e1. La russa domin\u00f2 il match vincendo in due facili set (6-2, 6-1), ottenendo cos\u00ec un'altra vittoria di prestigio contro una giocatrice classificata \"top ten\". Approd\u00f2 ai quarti di finale del torneo parigino grazie al ritiro della rientrante Serena Williams, ferma nei mesi precedenti per via della gravidanza. Nei quarti venne sconfitta dalla numero 3 del mondo Garbi\u00f1e Muguruza in due set.\nPrese parte a Wimbledon dove usc\u00ec di scena gi\u00e0 al primo turno venendo sconfitta dalla connazionale Vitalija D'ja\u010denko. La \u0160arapova vinse il primo set per 7-3 al tie-break, per poi perdere il secondo parziale con lo stesso risultato e subire la rimonta nel set decisivo per 3-6. Si present\u00f2 a Montr\u00e9al dove vinse agevolmente i primi due turni contro Sesil Karatan\u010deva e Dar'ja Kasatkina; perse poi, con il punteggio di 3-6 2-6, contro la numero sei del mondo, Caroline Garcia.\nPartecip\u00f2 al quarto e ultimo Slam della stagione, gli US Open. Dopo essersi imposta in due set su Patty Schnyder (6-2 7-66), Sorana C\u00eerstea (6-2 7-5) e Je\u013cena Ostapenko (6-3 6-2) venne sconfitta a sorpresa da Carla Su\u00e1rez Navarro per 4-6 3-6.\nChiuse la stagione alla posizione numero ventinove.\n2019: uscita dalla Top 100.\nInizi\u00f2 la stagione partecipando al torneo di Shenzhen. Approd\u00f2 ai quarti sconfiggendo Timea Bacsinszky e Wang Xinyu; fu poi costretta al ritiro contro la futura campionessa del torneo, Aryna Sabalenka, a causa di un infortunio alla coscia sinistra.\nNonostante l'infortunio subito a Shenzhen riusc\u00ec a raggiungere il quarto turno all'Australian Open imponendosi su Harriet Dart (doppio 6-0), Rebecca Peterson (6-2 6-1) e sulla terza tennista del ranking e campionessa in carica, Caroline Wozniacki, per 6-4 4-6 6-3; venne poi sconfitta in rimonta dalla giocatrice di casa, Ashleigh Barty (6-4 1-6 4-6).\nIn patria partecip\u00f2 al torneo di San Pietroburgo dove, dopo avere sconfitto agevolmente Dar'ja Gavrilova, si ritir\u00f2 senza scendere in campo contro Dar'ja Kasatkina a causa dei persistenti problemi alla spalla.\nDopo pi\u00f9 di quattro mesi di stop prese parte al torneo di Maiorca, dove venne sconfitta al secondo turno da Angelique Kerber. Successivamente partecip\u00f2 al torneo di Wimbledon, ma fu costretta a ritirarsi sul punteggio di 6-4 64-7 0-5 in favore di Pauline Parmentier.\nTorn\u00f2 in campo a Toronto, dove venne sconfitta in tre set da Anett Kontaveit (6-4 3-6 4-6). Si present\u00f2 allo US Open in condizioni non ottimali. Si scontr\u00f2 al primo turno contro la sua storica rivale, Serena Williams; l'americana le inflisse la ventesima sconfitta consecutiva, stavolta con un risultato pi\u00f9 netto: un doppio 6-1. Quello contro Serena fu il suo ultimo incontro del 2019.\n2020: il ritiro.\nAll'inizio del 2020 si ritrov\u00f2 alla posizione 377 della classifica ufficiale WTA a causa dei numerosi infortuni e delle poche partite disputate nel 2019. Le venne offerta una wild-card per disputare i tornei di Brisbane e degli Australian Open, dove usc\u00ec di scena al primo turno, rispettivamente per mano di Jennifer Brady e Donna Veki\u0107. Dopo il match perso contro la croata, le venne chiesto, in conferenza stampa, se questi sarebbero stati i suoi ultimi Australian Open e la sua risposta fu \u201cNon lo so. Sono stata fortunata quest\u2019anno e ringrazio Craig per avermi permesso di fare parte di questo evento ma ora \u00e8 difficile per me pensare a cosa succeder\u00e0 nei prossimi dodici mesi\u201c.\nIl 26 febbraio 2020, attraverso due interviste concesse alle riviste Vanity Fair e Vogue, annunci\u00f2 il suo ritiro dal tennis professionistico all'et\u00e0 di 32 anni; causa del ritiro, come spiegato da lei stessa, fu il suo corpo, logorato e non pi\u00f9 capace di riprendersi dagli innumerevoli infortuni patiti degli ultimi anni.\nCaratteristiche tecniche.\nIl tennis di Marija \u0160arapova \u00e8 praticamente esente da variazioni tecnico-tattiche e, per una serie di fattori fisici quanto legati alla sua indole, tutti i coach che l'hanno accompagnata durante la sua crescita tennistica hanno deciso di concentrarsi e sviluppare al massimo le potenzialit\u00e0 di pochi colpi. Marija \u00e8 un attaccante da fondo campo che, sorretta da due solidi e potenti fondamentali, mira a prendere in mano le redini dello scambio in modo da comandare il gioco sin dalle fasi iniziali e di chiudere il punto il prima possibile. Per capire l'efficacia dei suoi colpi da fondo campo, si pu\u00f2 riportare una statistica realizzata nel 2015 dalla IBM. Agli Australian Open di quell'anno si dimostr\u00f2 alla vigilia della finale disputata la tennista, sia tra gli uomini sia tra le donne, con il pi\u00f9 alto numero di vincenti di dritto del torneo (6,5 per set, per un totale di 84 vincenti). Non tende a scendere a rete, se non per concludere un punto con uno smash o con uno schiaffo al volo. Considerata la sua altezza (188 cm) \u00e8 una giocatrice rapida. Dal 2008 il gioco della russa \u00e8 diventato pi\u00f9 vario, dato che la tennista ha cominciato a colpire pi\u00f9 frequentemente la pallina di rovescio con un effetto \"slice\" e a tentare delle palle corte.\nNonostante il gioco molto aggressivo \u0160arapova ha nella sua arma migliore la forza mentale, e lo spirito competitivo, tanto che Nick Bollettieri defin\u00ec la russa \"dura come l'acciaio\". John McEnroe disse di lei che \u00e8 \"una delle sportive pi\u00f9 combattenti di sempre\". Grazie a queste abilit\u00e0, quando un match si prolunga al terzo set, \u00e8 quasi sempre lei a spuntarla. Dal 2010 a oggi Marija \u0160arapova ha affrontato per centouno volte il terzo set, vincendolo in 77 occasioni. \nIl procedimento che utilizza Marija \u0160arapova ogni volta che si appresta a servire potrebbe essere definito \"rituale\". La posizione quasi frontale, le gambe distanziate, uno sguardo all'avversaria e, dopo avere fatto rimbalzare la pallina, di solito due volte, l'avvio del movimento. Marija alza la punta del piede sinistro, tiene la pallina sotto al profilo della racchetta e, durante il lancio, unisce le gambe per poi piegarle in modo da sfruttare al massimo la spinta del corpo. Un movimento fluido che si conclude con un impatto che la proietta di un passo dentro al campo. Marija \u0160arapova predilige prime piatte, potenti, seppur abbia ottenuto ottimi risultati grazie a slice carichi di effetto comunque rapidi. Pur ottenendo molti punti grazie al servizio, Marija tende a commettere troppi doppi falli.\nAll'inizio della sua carriera la prima e la seconda di servizio della russa avevano la stessa velocit\u00e0 ed erano molto efficaci. A partire dal 2007, quando la tennista ebbe problemi alla spalla, il suo servizio divent\u00f2 pi\u00f9 debole e meno efficace. Sempre pi\u00f9 spesso, infatti, la tennista compiva doppi falli. La mancanza di un servizio efficace comprometteva anche il suo gioco in battuta. Infatti era sempre pi\u00f9 costretta a forzare sia di dritto sia di rovescio per non subire break. Intorno al 2009 il suo servizio cominci\u00f2 a essere nuovamente efficace, anche se commetteva comunque molti doppi falli, dato che non riusciva a controllare perfettamente il servizio. Dopo gli US Open di quell'anno Marija \u0160arapova cominci\u00f2 a provare a servire come faceva prima dell'infortunio alla spalla. I risultati di questo allenamento si videro a Birmingham nel 2010, dove serv\u00ec la battuta pi\u00f9 veloce della sua carriera (195\u00a0km/h). A partire dal 2013, in seguito agli allenamenti di Thomas H\u00f6gstedt, si notarono miglioramenti: il servizio divenne sempre meno falloso.\nLe superfici pi\u00f9 adatte allo stile di gioco della russa sono quelle veloci. Nella prima parte della carriera Marija \u0160arapova riusciva a imporsi praticamente solo in queste due tipologie di terreno. A testimonianza di ci\u00f2 ci sono i primi tre titoli Slam vinti nella sua carriera, tutti su superfici veloci.\nAll'inizio della sua carriera la russa non si sentiva a proprio agio sulla terra battuta, una superficie lenta poco adatta al suo gioco molto aggressivo.. Negli anni mostr\u00f2 numerosi miglioramenti nel suo gioco su questa superficie, tanto da riuscire, nel 2010, a vincere il suo primo titolo sulla terra a Strasburgo, sette anni dopo avere esordito nel circuito. In seguito alla vittoria dell'Open di Francia nel 2012 ottenne il \"Career Grand Slam\". Arriv\u00f2 in finale nel torneo parigino anche nel 2013 e nel 2014 lo vinse nuovamente. Grazie ai risultati ottenuti negli ultimi anni Marija \u0160arapova \u00e8 diventata la giocatrice in attivit\u00e0 con la percentuale pi\u00f9 alta di partite vinte sulla terra battuta (83,9%). Dopo il suo infortunio alla spalla la superficie su cui ottiene pi\u00f9 vittorie \u00e8 diventata la terra, a discapito delle superfici veloci, dove, comunque, riesce a vincere ancora molti incontri.\n\u00c8 nota per le sue urla mentre gioca: alcune hanno raggiunto anche i 105 decibel. Numerosi giornali, sportivi e no, hanno analizzato le ragioni di queste numerose urla, ritenute da molte giocatrici (come Agnieszka Radwa\u0144ska) fastidiose e da sanzionare. La russa ha parlato diverse volte dell'argomento, dicendo che lo considera un meccanismo naturale. Secondo alcune ricerche, l'emissione del cosiddetto \"grunting\" aumenterebbe di media la velocit\u00e0 di un colpo del 3,8%. Altri tennisti e commentatori ritengono che il \"grunting\" sia un modo per distrarre l'avversario.\nRivalit\u00e0.\nMarija \u0160arapova non ha mai avuto una vera e propria rivalit\u00e0 con delle tenniste del circuito, a causa del numero basso di match giocati oppure per il bilancio nettamente favorevole alla russa o a un'altra giocatrice. \u00c8 il caso, per esempio, delle sfide con Serena Williams: malgrado sia sentita dai media, il bilancio delle sfide \u00e8 a netto favore della statunitense per 20 a 3.\nMarija \u0160arapova ha un saldo negativo con altre otto ex \"top ten\", ma solo contro Justine Henin ha disputato pi\u00f9 di dieci incontri. Ha invece un bilancio positivo con tutte le altre trentaquattro ex \"top ten\" che ha incontrato nel circuito (a eccezione di Flavia Pennetta, il cui bilancio di vittorie/sconfitte \u00e8 in pareggio) e ha vinto pi\u00f9 di dieci incontri contro Samantha Stosur (15-2), Agnieszka Radwa\u0144ska (13-2), Li Na (10-5) e Ana Ivanovi\u0107 (10-4).\nCos\u00ec come con la minore delle sorelle Williams \u0160arapova ha una sorta di rivalit\u00e0 anche con la canadese Eugenie Bouchard, nata a causa di affermazioni piuttosto perentorie fatte da quest'ultima riguardo al rientro della russa dopo la squalifica per doping. Bouchard rilasci\u00f2 un'intervista poco prima del torneo di Stoccarda 2017, dove sarebbe avvenuto ufficialmente il ritorno alle competizioni ufficiali di Masha, in cui disse \"Non mi fido di lei, ha rovinato tutto. \u00c8 un'imbrogliona, e credo che gli imbroglioni, in qualunque sport, non dovrebbero tornare pi\u00f9 a praticare questo sport. Credo sia ingiusto per il resto delle giocatrici e inoltre la WTA manda un messaggio sbagliato ai bambini, cio\u00e8 che si possa imbrogliare e poi essere accolti nuovamente a braccia aperte.\u201d \u0160arapova non rispose alle provocazioni della collega, limitandosi a un \"no comment\".\nProprio una settimana dopo le due si affrontarono per la quinta volta in carriera (bilancio 4-0 per la russa) al torneo di Madrid dove la Bouchard ebbe la meglio per la prima volta sulla \u0160arapova. Il match si rivel\u00f2 essere solamente il preludio di un aspro confronto mediatico tra le due; la canadese comment\u00f2 cos\u00ec la sua vittoria sulla collega \"Ero molto carica prima della partita perch\u00e9 molte colleghe mi avevano privatamente augurato buona fortuna. Ho ricevuto messaggi anche da giocatrici con cui normalmente non parlo. Volevo batterla per me e anche per loro\". Le seguenti parole della Bouchard furono poi smentite da numerose colleghe le quali affermarono di non avere mai inviato alcun tipo di messaggio alla Bouchard, n\u00e9 di avere alcun tipo di rapporto con lei. Pochi giorni pi\u00f9 tardi fece scalpore un \"like\" su Twitter, lasciato da Masha, su un post riguardante una parodia fatta ai danni della Bouchard, ovvero un fotomontaggio della stessa Bouchard raffigurata sulla copertina del libro di Masha \"inarrestabile: la mia vita finora\", con la modifica del titolo del libro in \"insofferente: la mia vita finora. Volevo essere Maria Sharapova.\" Molti interpretarono il gesto come una sorta di \"vendetta\" da parte di \u0160arapova, la quale sapeva che le parole della Bouchard erano mosse solo dall'invidia che la canadese provava nei suoi confronti.\nMarija \u0160arapova e i media.\nMarija \u0160arapova \u00e8 una delle tenniste pi\u00f9 popolari sui social network. \u00c8 la tennista con pi\u00f9 \"mi piace\" su Facebook (14,5 milioni), davanti anche a Rafael Nadal (14,1 milioni) e seconda solo a Roger Federer (14,8 milioni). Su Twitter, con pi\u00f9 di 8,5 milioni di \"follower\", \u00e8 la seconda tennista donna pi\u00f9 popolare dietro a Serena Williams, che ne ha pi\u00f9 di dieci milioni.\nDiversi tennisti, tra cui Novak \u0110okovi\u0107 e Grigor Dimitrov, hanno imitato i comportamenti in campo della tennista russa, che \u00e8 solita compiere dei \"rituali\" prima di servire. I video di queste imitazioni sono diventati molto popolari su piattaforme come YouTube.\nNel 2017 rilascia il documentario \"The Point\", incentrato sulla sua vita dopo la squalifica per doping, avvenuta nel giugno del 2016.\nApprezzato dalla critica \u00e8 seguito dalla autobiografia rilasciata nel settembre dello stesso anno intitolata \"Inarrestabile: La mia vita fin qui\".\nStatistiche.\nPremi.\nNella sua carriera Marija \u0160arapova ha ottenuto diversi riconoscimenti dalla WTA e da altre organizzazioni. Divisi per anni i pi\u00f9 importanti sono i seguenti:"}
{"id": "27601", "revid": "1632387", "url": "https://it.wikipedia.org/wiki?curid=27601", "title": "Gazzetta Ufficiale della Repubblica Italiana", "text": "La Gazzetta Ufficiale della Repubblica Italiana, o per semplicit\u00e0 Gazzetta Ufficiale (GU o GURI), \u00e8 la fonte ufficiale di conoscenza delle norme in vigore in Italia. \u00c8 uno strumento di diffusione, informazione e ufficializzazione di testi legislativi, atti pubblici e privati che devono giungere con certezza a conoscenza dell'intera comunit\u00e0.\n\u00c8 condizione necessaria per una legge ordinaria la sua pubblicazione in Gazzetta affinch\u00e9 entri in vigore.\nStoria.\nDeriva dalla \"Gazzetta Piemontese\", il giornale ufficiale del Regno di Sardegna dal 2 agosto 1814 al 3 gennaio 1860. Invero anche gli altri Stati preunitari avevano ciascuno la loro Gazzetta, rispettivamente la \"Gazzetta Privilegiata di Milano\", quotidiano ufficiale unico del Regno Lombardo-Veneto, la \"Gazzetta di Parma\", giornale ufficiale del Ducato di Parma e Piacenza, la \"Gazzetta di Firenze\", giornale ufficiale del Granducato di Toscana, il \"Monitore Napolitano\" e il \"Giornale del Regno delle Due Sicilie\".\nIl 4 gennaio 1860 la \"Gazzetta Piemontese\" cambi\u00f2 nome in \"Gazzetta Ufficiale del Regno\", che a sua volta il 17 marzo 1861 cambi\u00f2 nome in \"Gazzetta Ufficiale del Regno d'Italia\" ed aggiunse il sottotitolo \"Giornale Ufficiale del Regno d'Italia\". Il 19 giugno 1946, dopo il referendum istituzionale del 2 giugno di quell'anno fu trasformata nell'attuale \"Gazzetta Ufficiale della Repubblica Italiana\" e pubblicata dall'Istituto Poligrafico e Zecca dello Stato. \nAi sensi della legge 6 agosto 2008, n. 133, la versione gratuita inizi\u00f2 ad esser distribuita solo in formato digitale e dal 1\u00ba gennaio 2013 il Ministero dell'Economia e delle Finanze, d'intesa con il Ministero della giustizia e con l'apporto dell'Istituto Poligrafico e Zecca dello Stato, rende disponibile gratuitamente, nelle sue varie serie, la Gazzetta Ufficiale in formato digitale.\nStruttura.\nLa \"Gazzetta Ufficiale della Repubblica Italiana\" si divide nelle serie seguenti:\nSul sito internet della \"Gazzetta Ufficiale della Repubblica Italiana\" fino al 31 dicembre 2012, era possibile consultare gratuitamente solo l'archivio completo dei sommari di tutte le serie pubblicate dal 1988 (dall'agosto 1999 per la sola \"4\u00aa Serie Speciale - Concorsi ed Esami\") nonch\u00e9 avere libero accesso all'intero contenuto in formato testuale di tutti i numeri pubblicati negli ultimi 60 giorni, mentre per quelli precedenti era necessario sottoscrivere un abbonamento.\nDal gennaio 2013 vi \u00e8 la disponibilit\u00e0 gratuita di tutte le Gazzette e i Supplementi Ordinari, a partire dal 1946.\nFunzioni.\nLa Costituzione italiana all'art. 73 afferma:\nLe leggi approvate dalle due Camere del Parlamento italiano, e firmate dal Presidente della Repubblica, che in casi specifici ha il potere di rinviarle alle Camere, sono pubblicate in Gazzetta Ufficiale ed entrano in vigore il quindicesimo giorno successivo.\nLa \"Gazzetta Ufficiale della Repubblica Italiana\", oltre che funzioni di pubblicit\u00e0, ha finalit\u00e0 di certificazione per il decorso del termine di \"vacatio legis\" e, di conseguenza, per individuare la data dell'entrata in vigore di certi atti normativi statali. Infatti, un atto dello Stato o di un altro organismo pu\u00f2 essere inserito nella \"Gazzetta Ufficiale della Repubblica Italiana\" per varie finalit\u00e0 stabilite dal legislatore.\nCos\u00ec, le leggi che, nella normalit\u00e0 dei casi, entrano in vigore dopo 15 giorni dalla loro pubblicazione sulla \"Gazzetta Ufficiale della Repubblica Italiana\", o altri vari atti, per esempio delle societ\u00e0 private che, per essere dichiarate valide, devono essere rese pubbliche con questo mezzo. La disciplina relativa agli atti da pubblicare nella \"Gazzetta Ufficiale della Repubblica Italiana\" \u00e8 contenuta nel testo unico emanato con il Decreto del Presidente della Repubblica (D.P.R.) 28 dicembre 1985 n. 1092 (\"approvazione del testo unico delle disposizioni sulla promulgazione delle leggi, sulla emanazione dei decreti del presidente della repubblica e sulle pubblicazioni ufficiali della repubblica italiana\").\nProprio per l'indefettibilit\u00e0 delle sue funzioni, anche le Regioni, gli Stati esteri e alcune istituzioni internazionali affidano a strumenti simili la pubblicazione di alcuni loro atti giuridici (vedi per esempio, per l'Unione europea, la \"Gazzetta Ufficiale dell'Unione Europea\", che ha un'edizione in tutte le lingue ufficiali dell'Unione).\nLa \"Gazzetta Ufficiale della Repubblica Italiana\" \u00e8 edita dall'Istituto Poligrafico e Zecca dello Stato e, nella versione cartacea, costituisce l'unico testo definitivo e ufficiale degli atti normativi dello Stato. La pubblicazione avviene a cura del Ministero della giustizia.\nFino al 31 dicembre 2012 la consultazione online gratuita della Gazzetta Ufficiale era consentita solo per i sessanta giorni successivi alla pubblicazione, divenendo poi a pagamento, fatto da pi\u00f9 parti duramente criticato. Infine, a partire dal 1\u00ba gennaio 2013, la consultazione della gazzetta on-line \u00e8 gratuita.\nLa Costituzione stessa fu la prima legge dell'Italia repubblicana pubblicata nella Gazzetta Ufficiale.\nNomenclatore tariffario.\nIl \"Nomenclatore tariffario\" \u00e8 un'edizione della \"Gazzetta Ufficiale della Repubblica Italiana\" che riporta il regolamento e le tariffe per la fornitura degli ausili sanitari (protesi, dispositivi speciali eccetera) ai soggetti aventi diritto.\nIl \"Nomenclatore tariffario\" prevede pi\u00f9 parti, in cui si definiscono i seguenti elementi:\nIn linea generale hanno diritto alla fornitura di ausili sanitari tutti i soggetti dichiarati invalidi civili (per la disabilit\u00e0 relativa all'ausilio richiesto) e tutti i minori di 18 anni per i quali sia ritenuto utile, per terapia o riabilitazione, un determinato ausilio. La procedura \u00e8 abbastanza complessa e si snoda nelle seguenti fasi:"}
{"id": "27603", "revid": "6923", "url": "https://it.wikipedia.org/wiki?curid=27603", "title": "Pagani", "text": "Pagani (\"E Pavan\" in napoletano) \u00e8 un comune italiano di abitanti della provincia di Salerno in Campania.\nGeografia fisica.\nLa citt\u00e0 sorge lungo le pendici settentrionali dei Monti Lattari (Monte Albino), nel territorio della Valle del Sarno che prende il nome di Agro nocerino-sarnese.Collocata nella zona settentrionale della provincia di Salerno, \u00e8 la seconda citt\u00e0 pi\u00f9 densamente popolata della sua provincia.\nTerritorio.\nIl suo territorio \u00e8 attraversato dall'Alveo comune nocerino (opera idraulica generata dalla confluenza, nel territorio del confinante Comune di Nocera Inferiore, dei torrenti Cavaiola e Solofrana), affluente del fiume Sarno, e ha una superficie prevalentemente pianeggiante con altitudine massima di e altitudine minima di .\nIn passato ha subito notevoli danni causati dai terremoti, inoltre ha risentito dell'attivit\u00e0 vulcanica del Vesuvio, distante circa , con l'arrivo di detriti e lapilli trasportati dai venti.\nClima.\nIl clima \u00e8 di tipo mediterraneo, la citt\u00e0 \u00e8 inserita nella zona climatica C:\nOrigini del nome.\nSul toponimo di \"Pagani\" sono state avanzate diverse ipotesi.\nQuella pi\u00f9 probabile fa derivare il toponimo dalla famiglia Pagano, divenuta nobile in et\u00e0 normanna o ritenuta di origine franco-normanna (nel ramo familiare, secondo diversi araldisti ed eruditi, ci sarebbe Ugo dei Pagani, fondatore dei Templari, tesi messa in dubbio dai medievisti della storiografia ufficiale).\nTale famiglia gi\u00e0 nel XIV sec. si stabil\u00ec in questa contrada divenendo potente ed autoritaria, ricca di concessioni terriere ed assumendo numerosissimi posti nel comando.\nLo storico \"De Santi\", attraverso documenti che vanno dal 1422 al 1454, dimostra come la \"famiglia Pagano\" fosse stata fortemente radicata gi\u00e0 nella zona di Cortimpiano. Lo storico \"Orlando\" aggiunge: \"questa famiglia... aveva abitazioni tanto vaste, che occupavano la terza parte, quasi, di quel che poi si disse \"Pagani\".\nI \"Pagano\", nel 1433, ebbero in concessione la signoria del borgo di Cortimpiano, e inizi\u00f2 ad essere identificato come il \"casale de li Pagani\"\".\nAltre sono state le ipotesi avanzate riguardo al nome \"Pagani\": \u00e8 assai probabile che il nome \"Pagani\" sia legato all'esistenza di un pagus, (circoscrizione territoriale rurale accentrata su luoghi di culto pagani) la cui presenza \u00e8 ipotizzabile al di fuori delle mura della citt\u00e0 di Nuceria Alfaterna. Nell'antica Roma, chi abitava fuori della cerchia della circoscrizione urbana veniva detto... anche \"pagano\", perch\u00e9 abitava in un \"pagus\".\nC'\u00e8 chi lo vuole derivato dalla presenza dei Saraceni nella zona, ed i Saraceni, come si sa, furono infedeli, quindi \"pagani\". Tale colonia saracena si sarebbe stabilita intorno al IX secolo con la connivenza dei Duchi di Napoli.\nC'\u00e8 chi ritiene che \"Pagani\" prenda il nome dal termine greco \"pagos\"; e pagos erano i leukos-lucus. Questi luoghi sacri erano i Pagi e i loro abitanti i \"Pagani\"..\nSi ritiene che, stando all\u2019araldica della nobile famiglia Pagano, tale famiglia abbia mutuato dal luogo di \"Pagani\" il loro nome.\nStoria.\nLe origini.\nQualche storico farebbe risalire il primo insediamento abitativo in zona nel I millennio a.C.\nLa zona fu abitata da popolazione indigena: I Pelasgi, di origine asiatica, coi Greci, scesero in Italia, e da essi: Sarrasti, Alfaterni e \"Taurani\".\nLa trib\u00f9 dei \"Taurani\" dette origine al primo nucleo di abitanti a Pagani. Di lontana origine africana, vennero dalla Grecia, come la maggior parte degli antichi colonizzatori dell'Italia meridionale. Al tempo degli Etruschi, dal secolo VIII al V a.C. \"Taurania\" fu cinta di mura divenendo una oppidum e si dice che abbia rivaleggiato anche con la sorella Nuceria e la vicina Nola.\nL'importanza strategica di \"Taurania\" \u00e8 attestata dall'autorevole storico romano Tito Livio.\nLo storico Giulio Cesare Capaccio, ricorda una \"Taurania\" situata verso il fiume Sarno e cita Plinio Secondo.\nLo storico Pastore annota: \u201cDistrutta la citt\u00e0 di Stabia, le altre citt\u00e0, come Pompei, Ercolano, ritornarono ad essere sottomesse al potere di Roma, ma \"Taurania\" resistette e, caduta nelle mani dei legionari di Silla, fu saccheggiata, distrutta, bruciata e rasa al suolo a tal punto che di essa oggi non vi \u00e8 pi\u00f9 traccia \u2026\u201d. Difatti della distruzione e scomparsa di \u201c\"Taurania\"\u201d ne parla Plinio il Vecchio (Naturalis Historia, lib. III, cap. V): \u201c \u2026 interdicit et Taurania\u201d. Dopo l'eruzione del Vesuvio del 79 d.C. si perdono tutte le tracce dell'antica \"Taurania\".\nSecondo qualche storico la prova della presenza dei \"Taurani\" nel territorio di Pagani \u00e8 data da diversi toponimi, ma questi dati sono insufficienti e confusi. Inoltre \"Taurania\" \u00e8 stata identificata ipoteticamente anche in altri luoghi della Campania.\n\u00c8 comunque certa l'esistenza di un abitato di epoca protostorica vista la presenza di necropoli e di un reticolo di strade al servizio di esse. I rinvenimenti nel territorio di \"Pagani\" di sette tombe pi\u00f9 la prova dell'esistenza di altre tre sepolture del tipo a \"struttura complessa\" a circolo, caratterizzata dal rito delle tombe a fossa (Fossakultur), conferma indubitabilmente l'appartenenza del territorio dalla met\u00e0 del IX al VI secolo a.C alla \"facies\" culturale della piana del Sarno e al popolo dei Sarrasti. I saggi, sia pure parcellizzati, hanno permesso di accertare che tutta la parte alta del territorio di \"Pagani\" \u00e8 interessata da estese necropoli.\nEpoca romana.\nLa posizione del territorio di \"Pagani\" lungo la importante via di transito \"Nuceria-Stabias\" dovette iniziare a favorirne lo sviluppo come piccolo centro urbano che cominci\u00f2 ad assumere una maggiore importanza in epoca romana con la realizzazione nel I sec. a.C. della via \"Nuceria-Pompeios\" e con la conseguente divisione agraria del territorio. Si pu\u00f2 quindi ipotizzare la presenza di un Pagus di epoca romana. Infatti su queste importanti vie consolari si appoggi\u00f2 il sistema della centuriazione agraria che favor\u00ec il popolamento del territorio e lungo i quali si dispose il complesso dei rinvenimenti archeologici portati alla luce e che si data tra il II sec. a.C. ed il I sec. d.C.. A questo periodo risalgono dei ritrovamenti archeologici di ville rustiche situati in via Ammaturo (I sec. a.C.), via Nazionale (I sec. a.C.) e via Tramontano (II-I sec. a.C.).\nDell\u00b4et\u00e0 romana (I sec. d.C.) \u00e8 una statua raffigurante un togato posta presso il centro storico. Forse da collegare ad una struttura templare antica piuttosto che ad un edificio funerario \u00e8 la colonna liscia e il capitello, anche essi localizzati presso il centro storico.\nIl territorio sub\u00ec danni provocati dall'eruzione del Vesuvio del 79 d.C. e lo straripamento del fiume Sarno, causando forti disagi alla popolazione, tanto che molti si trasferirono in una zona pi\u00f9 rialzata nel piano detto di San Felice (successivamente nell'era medioevale verr\u00e0 denominato Curtis in plano), gi\u00e0 noto nel 65 d.C. perch\u00e9 vi trovarono il martirio, durante la persecuzione dei cristiani voluta dall'imperatore Nerone, i santi Felice e Costanza, le cui spoglie riposano nella chiesa del Santissimo Corpo di Cristo in Pagani.\nMedioevo.\nDopo la caduta dell'Impero Romano, nella zona tornarono a formarsi dei borghi lungo il percorso delle antiche vie consolari e fra questi si svilupparono il borgo di Barbazzano e quello denominato \"Curtis in Plano\", o Cortimpiano, dove fu poi edificato anche un castello. Il castello \u00e8 originariamente citato tra i possedimenti di Potone (nipote del duca di Benevento). \nNel X secolo, Cortimpiano fu eletta Baronia da Ruggiero il Normanno e concessa in feudo al soldato Angerio e ai suoi discendenti, i Filangieri. Infatti Cortimpiano \u00e8 stata culla e dimora per oltre due secoli di casa Filangieri e riferimento per l\u2019intero territorio dal 1136 al 1220. Fu poi Universitas degli Angioini e si ingrand\u00ec al punto di assorbire Barbazzano.\nNel XIII secolo, Federico II di Svevia concesse a Riccardo Filangieri, signore di Cortimpiano, anche il castello di Nocera, ponendo le basi per la creazione della citt\u00e0 di Nocera dei Cristiani.\nEsisteva poi anche un'area denominata \"campum hare\" (Campodara), nota nei documenti gi\u00e0 dal 983, che in seguito diverr\u00e0 il casale de' La domara. Nel 1640, in localit\u00e0 Campodara, nel corso di saggi archeologici, furono venuti alla luce resti di un antico tempio.\nNocera dei Pagani.\nNel basso medioevo una nobile famiglia di stirpe normanna oppure divenuta nobile in et\u00e0 normanna, i Pagano, ebbe in concessione la signoria del borgo di Cortimpiano, e inizi\u00f2 ad essere identificato come il \"casale de li Pagani\". Il casale divent\u00f2 sempre pi\u00f9 grande ed importante, tanto che a partire dal XV secolo Nocera dei Cristiani cambi\u00f2 nome in Nocera dei Pagani.\nLa citt\u00e0 di Nocera Dei Pagani aveva una forma di governo avanzata per il tempo ed era costituita da Universit\u00e0, entit\u00e0 amministrative che godevano di una certa autonomia.\nPagani era una delle \"Universit\u00e0\".\nNel '500 e nel '600, l'universit\u00e0 di Pagani segu\u00ec le sorti della citt\u00e0 madre e sub\u00ec le conseguenze dei numerosi disastri naturali, delle pestilenze, dell'oppressione dei governanti e dall'eccessiva fiscalit\u00e0 spagnola e solo nel XVIII secolo, con l'avvento dei Borbone, si ebbe una decisa ripresa.\nNel 1787 mor\u00ec a Pagani Sant'Alfonso Maria de' Liguori, vescovo, dottore della chiesa, musicista, compositore e fondatore della congregazione del Santissimo Redentore.\nIl nuovo Comune.\nNel 1806, durante il periodo napoleonico, la riforma amministrativa voluta da Giuseppe Bonaparte decret\u00f2 la fine dell'unit\u00e0 amministrativa della vecchia citt\u00e0 e la nascita del Comune di Pagani formato dagli antichi casali de li Pagani e di Barbazzano.\nDal 1806 al 1860 il Comune \u00e8 stato capoluogo dell'omonimo circondario appartenente al Distretto di Salerno del Regno delle Due Sicilie.\nIl 1\u00ba dicembre 1831 nacque a Pagani il beato Tommaso Maria Fusco, fondatore della congregazione religiosa delle Figlie della Carit\u00e0 del Preziosissimo Sangue.\nNel 1844 fu costruita la stazione ferroviaria, una delle prime nel Regno delle Due Sicilie.\nL'8 settembre del 1849 Papa Pio IX si rec\u00f2 in pellegrinaggio alla Basilica di Sant'Alfonso Maria de' Liguori, accompagnato dal Re Ferdinando II di Borbone. Il Papa celebr\u00f2 messa e don\u00f2 un anello d'oro alla reliquia del Santo.\nDal Regno d'Italia ai giorni nostri.\nNel 1861 Pagani entr\u00f2 a far parte del Regno d'Italia e, dopo un periodo di stagnazione, inizi\u00f2 a svilupparsi una discreta attivit\u00e0 industriale legata alla produzione agricola e della pasta.\nDopo la pausa economica fra le due guerre mondiali, a partire dal 1948, nuove industrie cominciarono ad espandersi, soprattutto quelle conserviere e di trasformazione dei prodotti agricoli, creando un notevole indotto nel campo della meccanica e degli autotrasporti.\nLa citt\u00e0 sub\u00ec notevoli danni a causa del terremoto dell'Irpinia del 23 novembre 1980. Poco dopo, l'11 dicembre 1980, il sindaco della citt\u00e0, Marcello Torre, fu assassinato dalla camorra.\nIl 12 novembre 1990, papa Giovanni Paolo II giunse nella Basilica di sant'Alfonso Maria de' Liguori per venerarne le reliquie.\nPagani oggi costituisce un nodo essenziale per la distribuzione commerciale delle produzioni agricole; infatti, \u00e8 co-sede del mercato ortofrutticolo Pagani-Nocera che \u00e8 catalizzatore e crocevia del commercio dell'ortofrutta non solo della regione ma di tutto il Meridione.\nSimboli.\nSecondo lo statuto comunale lo stemma ha la seguente descrizione: \u00abun albero in campo rosso sovrastato da una corona turrita a cinque punte\u00bb.\nL'albero riportato riprende un albero realmente esistito, un pino d'Italia, presso il primo campo sportivo comunale, l'omonimo \"Campo del Pino\", poi trasformato in giardino pubblico.\nMonumenti e luoghi d'interesse.\nBasilica di Sant'Alfonso Maria de' Liguori.\nLa chiesa, situata in piazza Sant'Alfonso, fu voluta e ideata dallo stesso Sant'Alfonso, che ne affid\u00f2 il progetto e la direzione dei lavori all'architetto regio Pietro Cimafonte.\nLa costruzione, iniziata nel 1756, fu completata dopo varie interruzioni solo nel 1824. La basilica era intitolata, inizialmente, a san Michele.\nLa facciata in stile neoclassico, con decorazioni in stucco e colonne, fu realizzata nel 1823 da Filippo Conforto.\nNel 1824, Carmine Calvanese ne esegu\u00ec, invece, le statue dei santi Pietro e Paolo, poste in due nicchie ai lati dell'ingresso.\nNel 1908 la chiesa fu elevata a basilica minore da papa Pio X.\nL'interno, a croce latina, si presenta a una sola navata con 4 cappelle laterali dedicate a san Gerardo Maiella, san Clemente Maria Hofbauer, san Giuseppe e alla Madonna del Rosario. \nLa statua di quest'ultima \u00e8 rivestita con l'abito da sposa di Maria Cristina di Savoia, regina delle due Sicilie, che lei stessa don\u00f2.\nDal 1930 al 1933 furono eseguiti lavori di restauro e di decorazione sotto la direzione di Gino Chierici.\nL'intera basilica venne interamente rivestita di marmi pregiati e la cupola fu affrescata da Paolo Vetri con la raffigurazione di sant'Alfonso attorniato da angeli, santi e beati, nell'atto di protendersi verso il Redentore e la Vergine Maria. I quattro peducci rappresentano le virt\u00f9 della spiritualit\u00e0 alfonsiana: \"Povert\u00e0\", \"Orazione\", \"Castit\u00e0\" e \"Mansuetudine\".\nLe vetrate artistiche riportano immagini di santi e beati della congregazione del Santissimo Redentore fondata dallo stesso sant'Alfonso.\nL'altare centrale, innalzato nel 1883 con marmi provenienti dalla Reggia di Caserta, \u00e8 sormontato dalla pala raffigurante san Michele Arcangelo. I due altari laterali in marmi commessi sono dedicati al Cuore Eucaristico di Ges\u00f9 e alla Madonna del Perpetuo soccorso. Quest'ultimo proviene dal primitivo oratorio e lo stesso sant'Alfonso vi celebrava la messa.\nA sinistra dell'abside si apre la cappella del santo, iniziata nel 1821 sotto il patrocinio del re Ferdinando II di Borbone e restaurata nel 1933-1934 dal Chierici, che l'abbell\u00ec di pregiati marmi.\nL'altare in marmi policromi racchiude nella parte inferiore l'urna del santo, realizzata in argento con la fusione di oggetti preziosi donati dai fedeli.\nLe reliquie, disposte anatomicamente su un carrello d'argento, sono sormontate dalla statua lignea del santo, eseguita dall'artista napoletano Antonio Lebbro.\nSantuario della Madonna delle Galline.\nLa chiesa si trova tra via Striano e piazza D'Arezzo.\nLa tradizione popolare racconta che nel XVI secolo, nell'ottava della Pasqua, alcune galline, razzolando, portarono alla luce una piccola tavola lignea su cui era raffigurata la Madonna del Carmine. L'immagine avrebbe compiuto miracoli (l'improvvisa guarigione di uno storpio e poi altri sette). A causa del deperimento del quadro originario, l'immagine venne riprodotta su tela e collocata in una chiesa appositamente eretta nel luogo del ritrovamento.\nLa chiesa \u00e8 stata elevata nel 1954 a santuario mariano. La facciata seicentesca \u00e8 in stile barocco e si presenta alta e culminante con un frontone e abbellita da colonne, decorazioni in stucco e due statue allegoriche la \"Pudicizia\" (a sinistra) e la \"Speranza\" (a destra). Sul portale si trova un bassorilievo raffigurante la \"Madonna del Carmelo con in braccio il Bambino\", seduta su di un nugolo di nuvole e nell'atto di essere incoronata da due angioletti.\nAll'interno nel vestibolo si trova un organo con coretto in legno decorato, introdotto nel 1790. Una porta secondaria \u00e8 aperta a destra dell'ingresso principale, sull'antica via consolare.\nL'interno \u00e8 a navata unica con tre arcate con altari inquadrate da lesene corinzie. Nella terza cappella, pi\u00f9 profonda ed ampia, \u00e8 collocata la statua settecentesca della \"Madonna del Carmine\".\nIl cassettonato ligneo del soffitto del santuario della Madonna delle Galline fu eseguito probabilmente durante il restauro della chiesa nel 1712.\nHa subito notevoli danni causati dal terremoto del 1980.\nAlla chiesa \u00e8 legata una festa che si svolge nella domenica in Albis, con una processione della statua della \"Madonna del Carmine\" trasportata su un carro spinto dai fedeli.\nChiesa San Francesco da Paola.\nLa Chiesa San Francesco da Paola si trova in via San Francesco. Fondata nel Cinquecento (pare esistente gi\u00e0 dal 1525) dall'Ordine dei Minimi e restaurata nel Settecento, la chiesa originariamente era dedicata a S. Maria della Sanit\u00e0. Nel 1813 il Convento fu acquistato da Raffaele Giovine. Nel 1874 la struttura dei PP. Minimi fu acquistata dal Beato Tommaso Maria Fusco, fondatore delle Figlie della Carit\u00e0 del Preziosissimo Sangue, che vi trasfer\u00ec la piccola comunit\u00e0 di suore. La chiesa conserva al suo interno alcune tele e statue lignee del Settecento ed una statua del Cinquecento raffigurante la Madonna, recentemente restaurata. Nel chiostro si possono ammirare invece gli affreschi dedicati a S. Francesco da Paola.\nEdifici civili.\nIl centro storico di \"Pagani\" \u00e8 caratterizzato da un tessuto urbano di notevole interesse per la presenza di numerose residenze signorili e nobiliari edificate per lo pi\u00f9 tra il XVI e il XIX secolo. Tali palazzi nobiliari sono caratterizzati dalla presenza di pregevoli facciate con balconi e grandi portali di accesso, sul quale fanno bella mostra le insegne distintive della famiglia aristocratica di appartenenza. Al portale segue un ampio cortile interno, sede per lo pi\u00f9 delle scuderie e delle rimesse per le carrozze. Ampie scale aperte a pilastri ed archi rampanti danno accesso agli appartamenti nobiliari dei piani superiori, detti quartini, riccamente decorati e arredati.\nSociet\u00e0.\nEvoluzione demografica.\nNegli ultimi trent'anni, al pari degli altri grandi comuni dell'agro nocerino, il comune ha subito una forte espansione edilizia, tanto da costituisce un unico agglomerato urbano con i vicini comuni di Nocera Inferiore e Sant'Egidio del Monte Albino ed, in particolare con la frazione di San Lorenzo.\nEtnie e minoranze straniere.\nAl 31 dicembre 2017 a Pagani risultano residenti cittadini stranieri. Le nazionalit\u00e0 pi\u00f9 numerose sono:\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla diocesi di Nocera Inferiore-Sarno ed \u00e8 suddiviso in otto parrocchie.\nSono inoltre presenti due comunit\u00e0 evangeliche:\nTradizioni e folclore.\nMolto sentita dalla popolazione \u00e8 la festa della Madonna delle Galline, un evento religioso e civile che si svolge annualmente a dal venerd\u00ec dell'ottava di Pasqua al luned\u00ec successivo. La festa religiosa si svolge la domenica in albis con una processione della statua della Madonna del Carmine trasportata su un carro anticamente spinto dai fedeli, ma ora dotato di un motore. A essa il popolo offre vari volatili, principalmente galline, ma anche papere, colombe, tacchini, pavoni o gallinelle. All'offerta delle galline si accompagna quella di dolci o di tortani, torte rustiche infarcite di salame e uova, che costituivano un tempo il cibo ricco dei contadini. La festa \u00e8 caratterizzata dal il rito del tosello e della tammurriata: i toselli si trovano all\u2019interno dei cortili e vengono addobbati con drappeggi. I visitatori vengono ospitati ed invitati a condividere il \u201cpiatto della festa\u201d. Il banchetto conviviale si effettua al centro del cortile cos\u00ec come le danze (tammurriate) che si eseguono all\u2019interno di un cerchio umano e rievocano antichi riti di corteggiamento ed allo stesso tempo costituiscono la preghiera che si innalza verso la Madonna.\nMolto sentita \u00e8 anche la Processione del Venerd\u00ec Santo, processione che anticipa la Pasqua. Evento, ricco di fascino e suggestione, che si rinnova ogni anno.\nLa processione, di fatto, anticipa l\u2019inizio delle celebrazioni in onore della \u201cMadonna delle Galline\u201d che, come da tradizione, si festeggia la domenica dopo Pasqua.\nIl corteo parte nel tardo pomeriggio, intorno alle ore 17.00, dalla Chiesa del Corpo di Cristo, subito dopo la celebrazione eucaristica. Due le statue che vengono portate in processione attraverso le strade del centro storico: quella del \u201cCristo Morto\u201d seguita da quella della \u201cMadonna Addolorata\u201d. Il ritorno in chiesa \u00e8 previsto intorno alle 21.00, sempre in Piazza Corpo di Cristo, dove le persone si radunano per assistere ad un rito che scenograficamente ricorda la chiusura del sepolcro davanti alla madre di Ges\u00f9. Infatti, mentre la statua del Cristo Morto guadagna agilmente l\u2019ingresso della Chiesa, la statua dell\u2019Addolorata si vede chiudere in faccia le porte. La Madonna tenta di bussare tre volte per poter entrare a compiangere il figlio, ma l\u2019accesso le viene vietato..\nIstituzioni, enti e associazioni.\nL'Ospedale Andrea Tortora, situato in Via Alcide De Gasperi, \u00e8 Presidio Ospedaliero dell'Azienda Sanitaria Locale Salerno 1. Il Tortora, assieme all'Umberto I di Nocera Inferiore, concorre alla costituzione di Ospedale di III livello previsto dal Piano Ospedaliero Regionale, con ruolo polispecialistico e funzione di III livello nell'ambito dell'emergenza.\nIl 4 agosto 1968 il Ministro dei Lavori Pubblici, Lorenzo Natali, inaugur\u00f2 la nuova struttura, tra le pi\u00f9 moderne del Mezzogiorno d\u2019Italia. La struttura ottocentesca del vecchio Ospedale Civile aveva lasciato spazio all\u2019innovazione tecnologia, con oltre 300 posti letto.\nIn qualit\u00e0 di Presidente del Consiglio di Amministrazione dell\u2019Ospedale Civile \u201cA. Tortora\u201d Bernardo D'Arezzo si adoper\u00f2 per il finanziamento e la costruzione di due nuovi edifici, per ulteriori 500 posti letto, che dovevano affiancare il primo inaugurato nel 1968.\nCultura.\nMuseo alfonsiano, pinacoteca e archivio.\nAnnessa alla basilica di Sant'Alfonso \u00e8 la casa religiosa dei redentoristi, in cui sono ospitati il Museo alfonsiano, l'Archivio e la Pinacoteca.\nIl museo, inaugurato nel 1990 da papa Giovanni Paolo II, raccoglie in ordine cronologico i ricordi del santo, negli stessi ambienti da lui abitati: vi sono esposti il clavicembalo su cui il santo compose \"Tu scendi dalle stelle\", un presepe in ceramica di Capodimonte, alcuni dipinti della scuola napoletana e il bastone, la sedia a due ruote e la maschera di cera degli ultimi anni di vita fino alla morte.\nLa pinacoteca, inaugurata nel 1996, raccoglie circa 100 dipinti per lo pi\u00f9 di carattere sacro, tra cui numerosi ritratti del santo.\nTra le opere del XVI secolo:\nTra i dipinti della scuola napoletana settecentesca \"Adorazione del Bambino\" di Antonio Sarnelli. Due grandi tele raffiguranti \"La nascita della Vergine\" e \"La nascita di San Giovani Battista\", si trovano nel coro della basilica.\nL\u2019archivio storico redentorista della provincia napoletana nasce con l\u2019istituirsi della Congregazione del Santissimo Redentore, fondata da s. Alfonso Maria de Liguori (1696-1787) nel novembre del 1732 a Scala (SA). Esso raccoglie quindi tutto il materiale prodotto intorno a tale istituzione fino al 1841, anno in cui ci fu la suddivisione in province e il governo generale fu stabilito a Roma. Da allora in poi si limit\u00f2 a contenere i documenti inerenti esclusivamente la provincia napoletana.\nL\u2019archivio a livello contenutistico pu\u00f2 essere diviso in quattro sezioni: documenti, libri, foto e audiovisivi.\nI documenti sono raggruppati in 27 fondi ancora in fase di sistemazione e catalogazione. Essi comprendono materiale molto antico e prezioso come manoscritti autografi di s. Alfonso, s. Gerardo e degli altri Santi, Beati e Venerabili della Congregazione come pure di tutti i congregati della provincia napoletana, fondo quest\u2019ultimo in evidente continuo arricchimento. Di tali soggetti ci sono anche diversi manoscritti e prediche su diversi argomenti religiosi. Sono presenti poi anche i documenti inerenti alle fondazioni delle diverse case redentoriste della provincia napoletana.\nLa biblioteca dell\u2019archivio poi comprende numerosi testi, raccolte di periodici, tesi di laurea tutti volti a presentare studi inerenti alla congregazione del Santissimo Redentore che rendono quindi sempre pi\u00f9 approfondita la sua conoscenza.\nUna raccolta di numerose foto ricorda i volti e le diverse attivit\u00e0 svolte dai missionari redentoristi ma sono presenti anche foto d\u2019epoca dei luoghi visitati e dove si sono svolte missioni.\nStessa finalit\u00e0 ha la raccolta degli audiovisivi che ripropone, a chi voglia riviverli, i momenti pi\u00f9 significativi riguardanti l\u2019operato della Congregazione all\u2019interno della provincia napoletana redentorista.\nL\u2019Archivio della Provincia Napoletana dei Padri Redentoristi di Pagani (SA) costituisce quindi una fonte di non secondaria importanza per la ricostruzione degli aspetti storici, religiosi e sociali della citt\u00e0 di Pagani.\nIn data 25 febbraio 2014 tale archivio ha ricevuto da parte della Soprintendenza dei Beni Archivistici della Campania, la comunicazione di avvio al procedimenti per la dichiarazione di interesse culturale ai sensi dell\u2019art. 14 del Codice dei Beni culturali e del paesaggio.\nCucina.\nLa specialit\u00e0 culinaria locale \u00e8 costituita dai carciofi arrostiti.\nDurante la Pasqua e durante la festa della Madonna delle Galline della domenica in albis, si cucinano tagliolini e tortano.\nEconomia.\nFino agli anni cinquanta comune prevalentemente agricolo, Pagani ha avuto a partire dagli anni sessanta un discreto sviluppo industriale soprattutto nel comparto agroalimentare. Vi si coltiva il pomodoro San Marzano.\nPer pi\u00f9 di un secolo \u00e8 stato presente sul territorio comunale uno stabilimento conserviero appartenente al gruppo Cirio, dismesso poi nel 2000. A Pagani \u00e8 presente una delle tre sedi italiane del gruppo Ericsson.\n\"Pagani\" inoltre \u00e8 co-sede del \"mercato ortofrutticolo di Pagani e Nocera\", nato nel 1968 per volere dell'onorevole Bernardo D'Arezzo. Tale struttura si estende su una superficie di 180.000 m\u00b2 rappresentando una delle pi\u00f9 grandi realt\u00e0 del meridione.\nInfrastrutture e trasporti.\nIl comune \u00e8 interessato dalle seguenti direttrici stradali:\nIl comune \u00e8 collegato tramite lo svincolo \"Nocera-Pagani\", all'autostrada A30 Caserta-Salerno.\nFra il 1911 e il 1952 Pagani era servita dalla tranvia Salerno-Pompei, esercita dalla societ\u00e0 Tranvie Elettriche della Provincia di Salerno (TEPS).\nI trasporti interurbani di Pagani vengono svolti con servizi regolari di autobus gestiti dalla societ\u00e0 Busitalia Campania S.p.A..\nLa citt\u00e0 di Pagani \u00e8 servita da una omonima stazione ferroviaria, servita da treni regionali svolti da Trenitalia nell'ambito del contratto di servizio stipulato con la Regione Campania.\nAmministrazione.\nIl Comune \u00e8 stato sciolto nel marzo 2012 per infiltrazione mafiosa (art.143 d.lgs. 267/2000) ed \u00e8 stato retto, fino alla successiva elezione del 2014, da una commissione straordinaria composta da tre commissari.\nSport.\nLa principale squadra di calcio \u00e8 la Paganese Calcio 1926 che milita in serie C. Fu fondata nel 1926 con la denominazione Unione Sportiva Paganese."}
{"id": "27606", "revid": "1748167", "url": "https://it.wikipedia.org/wiki?curid=27606", "title": "Alanno", "text": "Alanno \u00e8 un comune italiano di abitanti della provincia di Pescara in Abruzzo, nella zona centrale della Val Pescara. Nell'area del comune \u00e8 stata eretta la \"Diga Di Alanno\"\nStoria.\nBench\u00e9 tracce di insediamenti preromani siano stati trovati in localit\u00e0 Oratorio, e trasferiti nel Museo delle Genti d'Abruzzo di Pescara, il borgo fortificato di Alanno fu costruito dai Longobardi nell'VIII secolo. Nel'848 l'imperatore Lotario I decret\u00f2 Alanno come feudo libero dalle signorie.\nLo stesso nome \"ALAH\" proviene dall'inglese sassone \"Land\" (terra), con la lettera iniziale \"A\", significante al di l\u00e0 del fiume Cigno che si collega all'Aterno-Pescara. Nel 1066 la Chiesa di San Pietro (di cui oggi si \u00e8 persa la memoria) fu donata dai due feudatari locali, i fratelli Giovanni e Lamberto figli di Lamberto, al Monastero benedettino di San Bartolomeo di Carpineto. Nel XII secolo Alanno \u00e8 inserito nel \"Chronicon Casauriense\", perch\u00e9 il castro fu donato da Lotario II all'abbazia di San Clemente. Dal 1328 in poi Alanno cadde in decadenza, assieme all'abbazia, e fu ceduto a vari signori, tra i quali i Camponeschi e i Caracciolo. Nel 1915 fu danneggiato dal terremoto di Avezzano che distrusse la chiesa parrocchiale, che fu ricostruita ex novo.\nAttualmente Alanno \u00e8 stazione di servizio, fermata della stazione ferroviaria della linea Trenitalia Roma-Pescara, nonch\u00e9 uscita dall'autostrada per Roma E55. Negli anni '60 si \u00e8 sviluppato il settore tessile e cementifero, nonch\u00e9 l'urbanizzazione con la costruzione del borgo di Alanno Scalo, assieme alla creazione del comune nuovo di Scafa, a pochi km di distanza.\nMonumenti e luoghi d'interesse.\nCastello Longobardo e Torre Circolare.\nIl castello fu costruito nel IX secolo da Ludovico II il Giovane come rocca di guardia sopra un villaggio preesistente, a difesa della neonata abbazia di San Clemente a Casauria, e successivamente trasformato in palazzo baronale nel XV secolo. La torre circolare rimanente dell'antica foetezza che doveva circondare l'attuale centro storico, \u00e8 la pi\u00f9 moderna, affacciata su via XX Settembre, costruita a scarpa, e risale al XV secolo. Ha copertura della sommit\u00e0 a cono con tegole. Una seconda torre quadrata, con beccatelli aggiuntivi, \u00e8 posta all'interno del cortile in via De Novellis, tra le case civili, ed \u00e8 suddivisa in tre piani, con coronamento della sommit\u00e0 a merli ghibellini.\nOratorio francescano di Santa Maria delle Grazie.\nSi trova in contrada Oratorio, ed \u00e8 stato ricostruito ex novo nel XVIII secolo. Ha la forma di un edificio rurale fortificato, in pietra sbozzata, a pianta rettangolare, con possenti bastioni di contenimento presso le mura della chiesa e del piccolo chiostro annesso. La fondazione vera e propria risale al 1498 quando la Madonna chiese ai contadini una chiesa di campagna, e successivamente, per distruzioni naturali, fu ricostruita. L'aula \u00e8 suddivisa in tre campate a volta a crociera, con affreschi. Il portale rinascimentale ha la lunetta con affresco della \"Deposizione di Cristo\".\nChiesa parrocchiale di Santa Maria Assunta.\nRisale all'epoca medievale, ma \u00e8 stata distrutta dal terremoto di Avezzano del 1915. Completamente ricostruita in stile eclettico che tende al neo romanico, ha pianta rettangolare con tre navate, e facciata tripartita con tre portali, dei quali i due laterali a loggia cieca. Al centro vi \u00e8 un piccolo rosone con raggi. Il campanile \u00e8 a torre, costruito con mattoni rossi, ed \u00e8 suddiviso in tre settori. Il primo ha un arco per ciascun lato, il secondo due, e l'ultimo, con la cella campanaria, tre archi.\nLa chiesa \u00e8 distaccata dalla Parrocchia di Cristo Re, moderna costruzione per l'abitato di recente costruzione di Alanno Scalo, all'uscita del casello autostradale, in via del Lavoro.\nEx chiesa di San Francesco e convento.\nSi affaccia su Piazza Umberto I, il convento dei Francescani fu eretto nel XIII secolo, dedicato inizialmente a San Ludovico. Sub\u00ec nei secoli varie trasformazioni: sino al 1757 era in stile medievale, e acquist\u00f2 poi lo stile barocco sobrio con cinque altari incluso quello centrale, e la navata unica interna, e l'esterno in stile sobrio, dove prevale l'uso del laterizio e del mattone cotto. La chiesa fu restaurata nel 1910, ma il terremoto di Avezzano del 1915 la compromise, facendo cadere delle volte, che vennero sostituite con soffitti piani, e poi abbattute nel 1940, sostituite con le attuali finte volte a crociera. L'interno conserva ancora i sontuosi altari barocchi con statue e tele, la facciata \u00e8 a pianta quadrangolare, leggermente verticale, che ricorda le altre facciate monumentali della vicina abbazia di San Clemente a Casauria e l'abbazia di Santa Maria in Piano di Loreto Aprutino, divisa in due da cornicione, con al piano centrale i narteci e gli archi di ingresso al portale principale, e sopra l'ordine di finestre. I quadri all'interno rappresentano l'Immacolata di Paulo Di Maio, poi la Crocifissione, le Stimmate di San Francesco, l'immacolata Concezione, Sant'Antonio di Padova opera di Raniero di Guardiagrele (1794), poi ci sono due ritratti di pontefici in ovale: Sisto V e Clemente VII.\nIl convento attiguo, fu chiuso nel primo Ottocento dalle leggi napoleoniche, riaperto nel 1832, e chiuso definitivamente nel 1866 con le leggi piemontesi. I vasti locali servirono nel 1872 per ospitare secondo il volere del sindaco Enrico Ruggieri, l'istituto tecnico agrario statale , oggi intitolato all'agronomo Pietro Cuppari. La facciata della chiesa risale al 1880, dando lustro alla piazza Umberto I, che funge da villa pubblica.\nTorri del borgo.\nLa cinta muraria medievale che attorniava il borgo di Alanno oggi \u00e8 scomparsa, oppure inglobata nelle abitazioni, e restano solo due grandi torri:\nInfrastrutture e trasporti.\nFerrovie.\nAlanno ha una stazione ferroviaria, ubicata lungo la Ferrovia Roma-Sulmona-Pescara; il fabbricato viaggiatori ha una piccola sala d'attesa. Il movimento passeggeri \u00e8 buono, con circa 28 treni al giorno.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Alanno 1970\" che milita nel girone C abruzzese di 1\u00aa Categoria. \u00c8 nata nel 1970. I colori sociali sono il verde ed il bianco."}
{"id": "27607", "revid": "1748167", "url": "https://it.wikipedia.org/wiki?curid=27607", "title": "Bolognano", "text": "Bolognano [bo\u02c8lo\u0272:ano\u02d0] \u00e8 un comune italiano di abitanti della provincia di Pescara in Abruzzo. Il suo territorio comprende alcune frazioni; le maggiori sono Piano d'Orta e Musellaro. Bolognano si estende dalla Val Pescara sino alla riserva regionale Valle dell'Orta; \u00e8 parte della comunit\u00e0 montana della Majella e del Morrone. Il comune \u00e8 attraversato in parte dal fiume Orta.\nStoria.\nOrigini: la grotta dei Piccioni.\nL'area di Bolognano risulta abitata gi\u00e0 a partire dall'et\u00e0 del rame, come testimoniano i reperti trovati presso la grotta dei Piccioni a poca distanza dall'abitato.\nFonti storiche successive si trovano nel Chronicon Casauriense che riporta la fortificazione di \"Bolonianum\" nel 943, dopo la sua donazione all'abbazia di San Clemente a Casauria da parte di Ludovico II.\nLa Grotta dei Piccioni, insieme alla cultura di Ripoli e agli insediamenti delle Svolte di Popoli, rappresa la testimonianza pi\u00f9 antica della presenza dell'uomo in Abruzzo. Durante il Mesolitico il clima tende a farsi pi\u00f9 vicino al temperato, e dunque alternandosi a fasi di aridit\u00e0, costringe l'uomo a trovare una stabilit\u00e0, infatti risalgono a questo periodo i veri insediamenti dell'uomo presso le grotte, questa \u00e8 l'era in cui l'uomo inizia a capire l'importanza della sussistenza, e in particolare viene concepita nel campo dell'agricoltura e dell'allevamento. Grande prova dell'evoluzione che si \u00e8 avuta tra il Mesolitico e il Neolitico in Abruzzo \u00e8 la grotta dei Piccioni, che fu utilizzata nella varie epoche, anche durante la permanenza degli Italici, usata come un santuario pagano, popolata oltre 4000 anni fa, come dimostrano gli oggetti di culto, che non vanno dal periodo del Neolitico all'alto Medioevo. L'aspetto pi\u00f9 interessante della grotta \u00e8 un monumento funerario costituito da 11 circoli concentrici disegnati attraverso delle pietre lavorate, e ancora pi\u00f9 internamente sono stati ritrovati resti umani che fanno ipotizzare che la grotta fosse usata per rituali sacrifici umani per propiziare l'agricoltura.\nLa grotta si trova sulla riva sinistra del fiume Ortona, nei pressi delle gole di questo fiume, \u00e8 ricavata all'interno da una parete rocciosa, in un sito che storicamente \u00e8 stato definito di importanza nel 1957 dallo scopritore Giovanbattista Leopardi di Penne. La grotta sebbene non emerga con evidenza dall'esterno, \u00e8 divisa in due ambienti di varia dimensione, gli strati insediativi si sono conservati sino all'et\u00e0 dell'XI secolo a.C. Entrando verso la parete di fondo \u00e8 stata recuperata una superficie opportunamente collocata in questo punto, resa pianeggiante da un levigato strato di pietre, il quale strato crea una sorta di pavimento che invece parzialmente \u00e8 occupato da un battuto di cenere e terriccio sul quale erano collocati gli 11 circoli, disegnati con pietre disposti su questo strato; le pietre sono di diversa grandezza, alcuni di questi conservano ancora tracce di bitume internamente ed in particolare questa rimanenza ha fatto supporre che questo punto fosse stato utilizzato per rituali durante il Neolitico.\nAltro fattore rilevante \u00e8 l'introduzione da parte dei popoli del Neolitico, della cultura della ceramica, che a giudicare dai vari ritrovamenti, doveva essere molto diffusa in loco, in particolare lo stile della ceramica \"impressa\", cos\u00ec chiamata perch\u00e9 riconoscibile a partire dal tipo di decorazione impressa direttamente sulla superficie cruda dell'argilla, con uno degli strumenti appuntiti. La ceramica a Bolognano \u00e8 documentata dal 4500 a.C., la grotta in quest'epoca rappresent\u00f2 una dimora occasionale o un ricovero per gli ominidi, i reperti sono datati all'Et\u00e0 del Bronzo, quando la grotta divenne un vero e proprio insediamento stagionale. Nei dintorni della grotta sono state ritrovate le fondamenta di case realizzate in pietra, mattoni, fango, argilla e paglia. La documentazione necessaria si trova per i reperti nel Museo Archeologico Nazionale d'Abruzzo a Chieti, mentre alcune collezioni di materiale rinvenuti e la ricostruzione dello stile di vita degli ominidi d'Abruzzo nel V millennio a.C., nelle sale del Museo delle Genti d'Abruzzo a Pescara.\nMedioevo.\nIl villaggio di Bolognano doveva esistere gi\u00e0 nell'VIII-X secolo, fondato dai Longobardi con una torre di guardia, che poi and\u00f2 a costituire il Castello Tabassi. Il Cronista di Casauria nel XII secolo, Giovanni di Bernardo, fornisce preziose informazioni sul feudo di Bolognano sino al XIII secolo: nel 1014 l'abate Ponzio oper\u00f2 una permuta dei territori con il nobile Tresidio, verosimilmente discendente di Lupone di Ludegerio, mediante il quale l'abbazia di San Clemente a Casauria ottenne dei terreni a Bolognano. Nel documento dell'872 tale Ainardo, figlio di Mitione, alien\u00f2 all'abate Romano di Casauria tutti i suoi beni del Vico Teatino (Chieti), Caniano e Beloniano. Nel secondo documento dell'anno seguebte, Megelfredo di Formosiano, cedette a titolo di vendita allo stesso abate terreni con selve di 120 moggi\nL'abbazia di Casauria nell'880 acquist\u00f2 da Adeltruta di Audoperto con Aglerio suo marito altri terreni, il possedimento fu ratificato e confermato nel 969 durante il governo dell'abate Adamo I, quando Lupone figlio di Ludegerio riusc\u00ec a riottenere il Monte Parteno (Monte San Tommaso presso Caramanico) il piano di Ambrilia (ossia Piano d'Orta e la Fara), nei pressi di Colle Morto. Nel 1014 i beni di Ortona furono assegnati al monastero casauriense. Dal 1020 al 1064 si registrarono sette importanti donazioni di beni da parte di privati a Bolognano, a favore di San Clemente a Casauria, nelle ultime due si segnalano la chiesa di Santa Maria (ancora oggi esistente), e quella di San Salvatore.\nIl castello di Bolognano citato come \"Bulinnanum\" \u00e8 citato nel \"Catalogus baronum\" di Ruggero II di Sicilia, nei confronti dell'abate Oldrio di San Clemente nel 1140, il re infatti con la concessione ai monaci dei tre castelli di Colleodoni, Casaleplano e Bolognano, gi\u00e0 occupati e usurpati dai Normanni anni prima, intende riequilibrare una situazione politica precaria per il monastero di Casauria\nFra i castelli tassati da Carlo I d'Angi\u00f2 nella guerra contro Corradino di Svevia nel 1268 risulta Bolognano, ancora feudi casauriense, ancora di propriet\u00e0 dell'abbazia nel 1316; negli ordini di tassazione, si registrano i feudatari del paese: Jacopo di Baleniano nel 1279, Gentile di Ruggeri, poi Mainetto di Oderisio e Pietro di Mainetto\nEpoca moderna dal Cinquecento all'Ottocento.\nUlteriori notizie dell'abbazia di Casauria ancora in possesso di Bolognano si hanno con Giovambattista Branconio dell'Aquila nel 1517, commendatario dell'abbazia, morto nel 1525, succeduto da Alessandro Branconio. Nel 1590 Girolamo Branconio ripristinando la chiesa di San Maurio in Amiterno, antica propriet\u00e0 di Casauria, si dichiarava commendatario di questo, barone di Alanno e di Bolognano, titoli e prerogative ribadite nel 1598. A Girolamo Branconio successe nel 1629 Antonio Barberini che nel 1631 si dichiar\u00f2 Signore delle Terre di Alanno e Bolognano, e che a sua volta nel 1633 fu seguito dal cardinale Giovan Battista Pallotta, morto il 23 gennaio 1668, ma che gi\u00e0 dal 1647 aveva rassegnato la commenda casauriense al cardinal Pietro Colonna, il quale si dichiarava signore e barone di Alanno e Bolognano.\nDal 1674 al 1694 furono commendatari e cardinali Antonio Bischi e Francecso Buonvisi, sino al 1706, anno della morte dell'ultimo, ma gi\u00e0 il 23 aprile 1695 con strumento del notaio Perseo Capulli dell'Aquila, Muzio Branconio e Filippo Branconio dell'Aquila avevano alienato e ceduto il feudo di Bolognano al barone Filippo Urbaldo Nodari d'Aquila. Costui nel 1700 sempre con atto del notaio Capulli del 9 giugno, cedette Bolognano al barone Girolamo Durini di Chieti, che ne entr\u00f2 in possesso il 17 agosto 1700 con atto del notaio Giovan Loreto Tofano di Musellaro per il prezzo di 14.200 ducati L'atto fu stipulato e letto davanti alla chiesa di Santa Maria dentro la Terra\nCon l'introduzione delle provincie nel regno, nel 1684 Bolognano pass\u00f2 alla provincia di Chieti e nel 1927, con la costituzione della provincia di Pescara, a quest'ultima.\nIl Novecento: sviluppo di Piano d'Orta.\nIl villaggio si trova presso il fiume, accanto al tracciato dell'E80 Pescara-Torano, posto tra Torre de' Passeri e San Valentino. Si svilupp\u00f2, come la vicina Scafa, soltanto nei primi anni del Novecento, sino a giungere oggi a un abitato densamente popolato. Sorse come villaggio di lavoratori presso la sede distaccata della fabbrica Montecatini (ex Siev). Il 19 febbraio 1900 presso il Comune si Bolognano, si riun\u00ec la giunta di Camillo Bianchini sindaco, per decidere sulla domanda della Societ\u00e0 Italiana di Elettrochimica \"Volta\" riguardo alla costruzione di uno stabilimento in contrada Piano d'Orta.\nLa giunta dette il parere favorevole, visto che la fabbrica sarebbe sorta in un'area poco popolata, necessitando delle acque del fiume per la produzione; il materiale chimico tossico, non avrebbe leso la comunit\u00e0 di Bolognano. Dato che presto molti braccianti divenuti operai si ritrovarono nella fabbrica costruita di li a pochi anni, nel 1916 la giunta comunale si adoper\u00f2 per costruire una scuola elementare per i figli degli operai, che nel 1921 contava 121 iscritti. Ci fu insomma una rivoluzione urbanistica del territorio, in quel periodo la S.M.E. (ossia l'E.N.E.L.) costruisce l'invaso con la Centrale Elettrica, viene ammodernata la strada statale Tiburtina Valeria (la N. 5), nasce il cinematografo, l'Opera Nazionale Dopolavoro e nel 1931 la Societ\u00e0 Sportiva di Calcio VIRTUS PIANO D'ORTA, e si pensa a rendere navigabile il fiume Pescara da Piano d'Orta, dalla diga, sino al comune di Castellammare Adriatico.\nCi fu un vero e proprio sviluppo demografico ed urbanistico dell'intera Val Pescara, non solo presso Piano d'Orta, ma anche presso le parti basse, a ridosso del fiume, a Popoli, Bussi, Torre de' Passeri, Scafa. La fabbrica di azoto, inaugurata nel 1904, una delle prime in Italia che si occupavano di fissare l'azoto atmosferico ottenuto dalla distillazione dell'aria liquida sul del carburo di calcio, producendo cos\u00ec il calciocianamide. La fabbrica, riconvertita nella Montecatini, chiuse nel 1965, l'archivio della fabbrica fu abbandonato, ma rinvenuto, importante fonte per tracciare una storia della fabbrica, fatto avvenuto nel 1989 da un funzionario dell'Archivio di Stato di Chieti.\nIl materiale \u00e8 un'ampia documentazione che comprende 529 libri paga operai (1911-1964), per lo pi\u00f9 quindicinali, 11 libri matricola operai (1910-64), 141 libri paga impiegati, mensili (1943-64), 5 libri matricola impiegati (1929-1964), 45 giornali di cassa (1911-65), 8 libri dei monti (1939-1952), 3 registri di carico e scarico anticrittogamici ramato P1 e solfato di rame (1941-43). Molto interessante anche la serie iconografica con diverse planimetrie della fabbrica, e disegni di macchinari, riguardanti anche altre fabbriche della Montecatini; infine si segnala la documentazione relativa allo stabilimento di Avezzano e a quello di Termoli (1932-43).\nLa fabbrica Montecatini.\nIl primo nucleo produttivo presso la Val Pescara, era costituito dalla centrale idroelettrica sul fiume Tirino, e dagli impianti per la produzione di soda e cloro, e di acido solforico presso Bussi sul Tirino, e poi dal 1904 a Piano d'Orta. Nei primi due anni di vita, lo stabilimento produceva esclusivamente acido solforico (10.000 quintali l'anno), sostanza utilizzata per la produzione di concimi. Nel 1904 la Societ\u00e0 Italiana per la Fabbricazione di Prodotti Azotati, una consociata del gruppo SIE, rielva l'impianto di Piano d'Orta, l'obiettivo \u00e8 quello di avviare la produzione di fertilizzanti azotati per l'agricoltura. In tale contesto fu tentato con successo la produzione del calciocianamide, rivoluzionario concime sintetico, ottenuto fissando ad alta temperatura l'azoto atmosferico con il carburo di calcio.\nL'impianto per la produzione non entr\u00f2 sul momento in funzione, a causa delle condizioni finanziarie della SIE, per la crisi del 1907; la calciocianamide fu prodotta nella fabbrica di Piano d'Orta solo nel 1912, mentre dal 1904 nello stabilimento si comincia a produrre oltre l'acido solforico, solfato di rame e perfosfato. Tra il 1906 e il 1910 la produzione annua media dei tre prodotti fu di 91000, 16000 e 124000 quintali; la pirite per la fabbricazione dell'acido solforico proveniva dalle miniere di Gavorrano e Scarlino (Grosseto), di propriet\u00e0 della Montecatini, mentre il residuo del forni Herreschoff, venivano inviate per mezzo della ferrovia al complesso siderurgico dell'Ilva di Bagnoli (Napoli). Nel 1915 lo stabilimento di Piano d'Orta fu dichiarato ausiliario dal Ministero della Guerra; gli altri due cicli produttivi del solfato di rame e perfosfato, avevano come materie prime il rame e il fosfato, il primo proveniente dalle miniere del Cile e il secondo da quelle di Gafsa in Tunisia.La produzione aument\u00f2 nel periodo tra la prima e la seconda guerra mondiale, erano impiegati nella fabbrica 300 operai e 20 impiegati, nel 1924 la Montecatini rileva la SIPA, nel 1929 la Montecatini assume il controllo diretto della fabbrica di Piano d'Orta, incrementando la produzione del fluorisilicato di sodio e il solfato di allumina, chee veninva inviato ad Isola del Liri.\nNon tutto l'idrato era trasformato in soldato di allumina, una parte era lavorata per ottene glicerina, che insieme all'acido solforico, veniva inviata agli stabilimenti chimici di Bussi e alla Dinamite Nobel di Pratola Peligna, dove si producevano aggressivi chimici esplosivi. Nel corso della seconda guerra mondiale questa rete dei tre stabilimenti sub\u00ec massicci bombardamenti alleati, venendo saccheggiati poi dai tedeschi in ritirata. La ricostruzione fu avviata dalla Montecatini, con scarsi aiuti finanziari da parte dello Stato, la produzione fu indirizzata verso ilo settore dei concimi chimici, e inoltre dei prodotti anticrittogamici, tuttavia la crisi della Montecatini nel 1965 port\u00f2 alla chiusura dello stabilimento.\nOggi si sta tentando di recuperare la fabbrica abbandonata, ritenuta di interesse archeologico industriale, mentre Piano d'Orta si \u00e8 sviluppata con altre attivit\u00e0 agricole o micro-industriali, e presenta ancora le caratteristiche di un villaggio operaio del primo Novecento, attraversato dalla ferrovia, e con la parrocchia del Sacro Cuore di Ges\u00f9. Quanto alla ferrovia, tra il 1900-03 il governo eman\u00f2 dei decreti che istituivano la commissione per la Navigazione Interna, che inser\u00ec anche l'esecuzione del progetto di rendere navigabile il fiume Pescara dalla foce di Castellammare sino a Bussi, tuttavia non se ne fece nulla, e si pens\u00f2 a realizzare solo lo scalo ferroviario di Piano d'orta-Scafa-Tocco-Popoli, con raccordo verso Bussi.\nStoria di Musellaro.\nImportante frazione di Bolognano, ha una storia molto antica. Secondo Marcello De Giovanni il nome di questo borgo pu\u00f2 derivare da \"mosa\" luogo paludoso dal termine medievale \"lacus paluster\", probabilmente perch\u00e9 si trova ubicato alla confluenza di due fiumi, bench\u00e9 sopra un'altura rocciosa. Secondo Anton Ludovico Antinori deriverebbe da \"Mausoleum\", mentre secondo delle leggende locali il nome deriva dalla \"casa delle Muse\", in quanto in quel luogo sorgeva un tempio romano dedicato a queste divinit\u00e0. Nel diploma di Carlo I d'Angi\u00f2 nel 1273 che divideva gli Abruzzi in Citeriore e Ulteriore il fiume Pescara, Musellaro veniva citata come \"Mons Sillulus\", ossia monte selvoso.\nNella parte vecchia del paese si trova il borgo fortificato realizzato da case-mura, al cui interno si trova il palazzo baronale, detto anche Castello Tabassi; nel palazzo ci sono testimonianze dell'uso difensivo, successivamente trasformato in residenza gentilizia da un'originale torre di avvistamento. Due iscrizioni su pietra di epoca romana, farebbero ipotizzare che il villaggio esistesse gi\u00e0 migliaia di anni fa, esse sono incastonate nella colonna della chiesa di Santa Maria del Balzo, e la secondo si posiziona in un angolo delle mura del vecchio palazzo dei Tabassi da Sulmona.Altre informazioni sulla storia di Musellaro vengono dal \"Chronicon Casauriense\" dell'abbazia di San Clemente, che testimonia che l'intera area fu per secoli sotto il dominio di questo monastero, in un documento trascritto, re Carlo VIII di Francia dopo la sua invasione del Regno di Napoli, cerc\u00f2 di conquistare Musellaro. Il paese era un comune a s\u00e9 sino al 1928, quando pass\u00f2 a essere frazione di Bolognano\nSimboli.\nLo stemma del comune di Bolognano \u00e8 stato concesso il 29 gennaio 2003 e si blasona: \nSociet\u00e0.\nGeografia antropica.\nIl centro antico \u00e8 Bolognano paese, altro castello storico \u00e8 la frazione Musellaro, con la chiesa annessa al maniero.\nIl centro nuovo si \u00e8 sviluppato dalla fine dell'800, quando fu realizzata la ferrovia che attraversa la valle del Pescara, fino al capoluogo adriatico. Il centro, dove fu installata anche una industria chimica della Societ\u00e0 Montecatini, prese il nome di Piano d'Orta. La chiesa madre \u00e8 dedicata al Sacro Cuore di Ges\u00f9.\nNei dintorni si trovano i ruderi di un antico castello, del feudo normanno di Cantalupo.\nInfrastrutture e trasporti.\nFerrovie.\nLa frazione di Piano d'Orta ha una stazione ferroviaria, ubicata lungo la Ferrovia Roma-Sulmona-Pescara. Il fabbricato viaggiatori ha una piccola sala d'aspetto con una validatrice di biglietti. Il movimento passeggeri \u00e8 abbastanza mediocre, con circa 17 treni al giorno in servizio tra Teramo, Roma, Sulmona e Pescara."}
{"id": "27608", "revid": "1748167", "url": "https://it.wikipedia.org/wiki?curid=27608", "title": "Brittoli", "text": "Brittoli \u00e8 un comune italiano di 269 abitanti della provincia di Pescara in Abruzzo. Faceva parte della comunit\u00e0 montana \"Vestina\".\nStoria.\nIl \"Castrum Brittoli\" \u00e8 stato fondato come insediamento dell'abbazia di San Bartolomeo nella vicina Carpineto. La badia fu a possedere per prima i castelli della valle della Nora, Brittoli compreso. L'abitato sorse dunque nel X secolo circa, ed il nucleo pi\u00f9 antico si sviluppa a forma ovoidale attorno il Palazzo Pagliccia, antico castello fortificato. Il feudo era importante perch\u00e9 permetteva gli scambi nella vallata dalla parte orientale del Gran Sasso d'Italia, e faceva parte di un sistema di torri di guardia con Torre Forca di Penne in primis. La prima menzione \u00e8 del 962, anno in cui Brittoli esiste gi\u00e0; nel corso dell'XI secolo, non si sa di preciso in quale anno e perch\u00e9, il castello passa sotto il controllo del vescovato di Penne, ma nel 1090, come si legge in un contratto di donazione della diocesi pennense, il vescovo Pampone lo restituisce a Sansone, abate di San Bartolomeo. Nel \"Chronicon\" del monastero di San Bartolomeo, invece, redatto dal monaco Alessandro nel XII secolo, l'acquisto del castello di Brittoli da parte dell'Abate Sansone \u00e8 narrato diversamente: quando nel 1066 Ugo Malmozzetto aveva scacciato dal contado pennense Bernardo Carboncello ed i suoi eredi, aveva affidato ad uno dei suoi figli il castello di Brittoli; volendo per\u00f2 questi partire per la prima Crociata, che gi\u00e0 si andava preparando nel 1090, lo mise in vendita e pare che l'acquirente pi\u00f9 interessato fosse Guglielmo di Tascione, conte normanno di Loreto Aprutino; Sansone, venutone a conoscenza e desideroso di riguadagnare il castello al patrimonio della sua famiglia, in quanto fratello di Bernardo, trasse dal tesoro del Monastero la somma necessaria all'acquisto, battendo sul tempo il rivale; pare che venisse addirittura sacrificata la mensa d'argento dell'altare maggiore, rotta a colpi di martello; essendone dunque rientrato in possesso, lo regal\u00f2 al nipote Gentile di Bernardo. Nel XIII secolo fu sotto la diocesi di Penne, i cui vescovi erano anche feudatari del paese. Nel XII secolo venne concesso a Cono e Berardo, figli di Riccardo da Brittoli, con un fitto da pagare a San Bartolomeo di Carpineto, nel XV secolo Brittoli fu dei Cantelmo di Popoli, nel 1588 pass\u00f2 ai D'Afflitto, mentre gli ultimi proprietari fino al 1806 furono i baroni Silvestri.\nOggi Brittoli, dopo essere stata inclusa nella provincia di Pescara dal 1927, avendo fatto parte per secoli del distretto di Penne, \u00e8 a rischio spopolamento per la piccolezza del borgo e per la localit\u00e0 impervia dove si trova, bench\u00e9 l'economia sia incentrata sul turismo, essendo il paese compreso nel Parco Nazionale del Gran Sasso. Di recente sono state fatte scoperte in localit\u00e0 Cimitero, riscrivendo una pagina della storia del paese, poich\u00e9 \u00e8 stata trovata una domus romana.\nMonumenti e luoghi d'interesse.\nTorre Forca di Penne.\nLa torre medievale fu costruita come avamposto militare del tratturo L'Aquila-Foggia e si trova al confine del territorio di Brittoli e Capestrano. La torre conserva intatti due lati del muro perimetrale con alcune finestre. Accanto alla torre sorge un villaggio medievale composto di case pagliare, oggi usate come ostello e agriturismo, con l'istituzione dell'Oasi WWF di Forca di Penne.\nPalazzo Pagliccia.\nIl palazzo fu costruito nel XVII secolo. Danneggiato dal terremoto dell'Aquila del 2009, \u00e8 stato restaurato e si sta cercando un modo per lo sfruttamento turistico del complesso. Il palazzo ha pianta rettangolare con suddivisione in due settori da un cornicione marcapiano.\nCappella gentilizia di Sant'Antonio.\nLa chiesetta \u00e8 annessa al palazzo Pagliccia, costruita in pietra sbozzata (XVII secolo). La facciata \u00e8 molto austera, il campanile \u00e8 a vela. L'interno \u00e8 assai semplice, a navata unica. Oggi \u00e8 usata come seconda chiesa, dopo la parrocchiale.\nChiesa parrocchiale di San Carlo.\nAnche questa chiesa \u00e8 di costruzione settecentesca, molto simile alla cappella di Sant'Antonio. L'interno \u00e8 pi\u00f9 variegato, con i tipici stucchi barocchi e un altare con una tela che raffigura il santo.\nAbbazia di San Bartolomeo (Carpineto della Nora).\nTra il centro di Carpineto della Nora e Brittoli sorge l'abbazia, fondata nel 962 d.C. dal conte Bernardo di Penne (PE). La chiesa \u00e8 stata una delle prime abruzzesi, assieme a San Clemente a Casauria, Santa Maria Arabona e Santa Maria di Casanova. Il complesso \u00e8 costituito da due corpi: uno pi\u00f9 antico che assume la forma di fortezza, con la pianta di una torre, e l'altro di fondazione duecentesca, sorto come ampliamento della vecchia abbazia. Quest'ultimo ha caratteristiche gotiche, con bastioni attorno alla facciata e un rosone."}
{"id": "27610", "revid": "1910023", "url": "https://it.wikipedia.org/wiki?curid=27610", "title": "Cappelle sul Tavo", "text": "Cappelle sul Tavo (\"Li Felicesi\" in abruzzese) \u00e8 un comune italiano di abitanti della provincia di Pescara in Abruzzo. Fa parte dell\u2019area metropolitana di Pescara.\nStoria.\nIl paese sorse nel XVII secolo, molto tardi per un comune abruzzese, come agglomerato di case contadine ed era una frazione dipendente da Moscufo: si trattava di una serie di insediamenti creatisi a seguito dell'arrivo di popoli di origine balcanica, i cosiddetti Schiavoni (serbo-croati, zingari ed albanesi), che si stabilirono anche in altre localit\u00e0 della campagna abruzzese. Successivamente nel XIX secolo fu contrada di Montesilvano, e dal 1904 ottenne l'autonomia comunale con il nome di Cappelle, mutuato in Cappelle sul Tavo nel 1912.\nNella seconda met\u00e0 dell'Ottocento, a Cappelle e dintorni peregrin\u00f2 un frate predicatore chiamato Oreste De Amicis, che per i suoi presunti poteri taumaturgici venne soprannominato il \"Messia d'Abruzzo\", come riportato in un saggio del 1890 di Antonio De Nino, e in un passo del \"Trionfo della morte\" di Gabriele D'Annunzio (1894). La grotta sacra di frate Oreste era presso la parrocchia di Cappelle.\nNel '900 il paese si arricch\u00ec di case e palazzi, sviluppando il livello economico e sociale del piccolo borgo rurale, in contemporanea con l'accrescimento di Montesilvano.\nMonumenti e luoghi d'interesse.\nChiesa della Beata Vergine Lauretana.\nSi tratta dell'unica chiesa di Cappelle, posta in Piazza Chiesa. Risale al XVI secolo, anche se nel XIX secolo \u00e8 stata profondamente restaurata, e la facciata rifatta nella met\u00e0 degli anni '50. La facciata \u00e8 stata realizzata tra il 1940 e il 1950, poich\u00e9 la precedente era incompiuta, e fu danneggiata dai soldati che usarono la chiesa come stalla per cavalli. Nel 1950 ci fu il rifacimento delle coperture interne, la volta interna in cannucciato fu sostituita da un soffitto piano, dopo dei crolli del 1940. Nel 1972 si ristruttu\u00f2 il presbiterio, nel 2005-2007 ci sono stati altri restauri, nel 2005 la ripulitura degli intonaci ammalorati dall'umidit\u00e0, la pulitura e deumidificazione delle mura esterne, nel 2010 nuovi progetti hanno riguardato la sostituzione della bussola in legno con una in vetro per il coro, la sostituzione degli arredi sacri, la realizzazione del confessionale.\nLa facciata \u00e8 a semplice coronamento orizzontale in pietra bianca, con oculo centrale e un portale, che rispecchia il romanico abruzzese. L'impianto in mattoni cotti con fori, e l'assenza di intonacatura, e il campanile turrito, rivelano l'antichit\u00e0 della cappella. L'interno \u00e8 a navata unica con tre cappelle per lato, scandite da lesene di ordine composito. L'abside rettangolare racchiude il presbiterio, volta a botte, suddivisa in due campate da arco trionfale.\nPalazzo comunale.\nIn Piazza Marconi, \u00e8 interessante perch\u00e9, rifatto negli anni '50, mostra uno stile simile al progetto di Vincenzo Pilotti degli anni '30 per il Palazzo Civico di Pescara. La facciata in mattoni rossi \u00e8 preceduta da un portico in pietra bianca che si rif\u00e0 al nartece a tre archi dell'abbazia di San Clemente a Casauria, sulla sinistra si innalza una torre rettangolare, provvista di orologio e loggia di archi per la campana, come il palazzo pescarese.\nMonumento alla Coppa Acerbo.\nSi trova tra Cappelle e Spoltore, in via Tratturo, \u00e8 stato realizzato di recente, ed \u00e8 un blocco in travertino che mostra una 1924 Alfa Romeo RL Targa Florio con a bordo un pilota, in ricordo delle gare che si tennero dal 1924 al 1961 presso il circuito di Pescara. La dedica \u00e8 a Enzo Ferrari.\nCultura.\nEventi.\nIl Palio delle pupe.\nCaratteristica la festa che si tiene tutti i Ferragosto a partire dal 1976.\nConsiste in una gara tra le 13 contrade della cittadina nel preparare la pupa pi\u00f9 bella."}
{"id": "27611", "revid": "1748167", "url": "https://it.wikipedia.org/wiki?curid=27611", "title": "Caramanico Terme", "text": "Caramanico Terme \u00e8 un comune italiano di abitanti della provincia di Pescara in Abruzzo.\nGeografia fisica.\nPosto a 613 m s.l.m. alle falde nord-occidentali del massiccio della Majella, il suo territorio si stende tra le valli del fiume Orta e del suo affluente Orfento. Dista 50\u00a0km dal capoluogo di Provincia e 36\u00a0km dalla citt\u00e0 di Chieti, circa 200\u00a0km da Roma.\nTerritorio.\nIl paese \u00e8 situato nel tipico ambiente appenninico. Altimetricamente si sviluppa passando dalla macchia mediterranea fino a 700 m, passando al bosco misto 800 m, alla faggeta 1500 m, fino all'ambiente, detto lunare, dei pianori culminali della Majella. Il territorio comunale \u00e8 completamente inserito nel parco nazionale della Majella, inoltre insiste la riserva naturale \"Valle dell'Orfento\", istituita prima del Parco. Il nucleo storico del paese \u00e8 situato sulla confluenza dei fiumi Orta e Orfento, le cui valli caratterizzano l'intero territorio.\nLa valle dell'Orfento, una delle prime aree protette d'Abruzzo, \u00e8 percorsa da numerosi sentieri escursionistici per tutta la sua lunghezza, eccezion fatta per la sommit\u00e0, dove dalla cascata della \"Sfischia\" il corso d'acqua ha origine: quest'area \u00e8 una riserva integrale assolutamente incontaminata dalla presenza umana.\nClima.\nIl clima \u00e8 quello tipico della bassa montagna, con inverni freddi ma non molto per via della relativa vicinanza con il mare, contraddistinti da abbondanti nevicate. Non di rado il manto nevoso al suolo raggiunge e supera il metro, questo anche grazie allo stau che accentua i fenomeni, dovuto alla particolare posizione del paese incastonato tra Majella e Morrone. Le estati sono calde ma non eccessivamente, anche se \u00e8 possibile che la temperatura raggiunga o superi i 35 gradi durante intense ondate di calore e in presenza del \"garbino\" (libeccio); possibili anche temporali pomeridiani durante la stagione estiva. Primavera e autunno sono contraddistinti da variabilit\u00e0, con possibili ondate calde a inizio autunno e irruzioni fredde a inizio primavera, le nevicate tardive sono possibili fino ad aprile inoltrato.\nOrigini del nome.\nLe origini del nome vengono individuate, secondo la tradizione nel\"Chronicon Casauriense\", dal riferimento, intorno al X secolo, a Caro, un monaco francese dell'abbazia casauriense, consanguineo dell'imperatore Ludovico II; onde da \"Caro Monaco\", Caramanico. Al di l\u00e0 delle leggende, l'origine viene collegata al longobardo Arimannia, insediamento di soldati a carattere strategico (nome ipotetico latinizzato \"Harimannicum\").\nStoria.\nLa presenza di insediamenti umani sul territorio risale al paleolitico, come attestano numerosi ritrovamenti nella valle giumentina: amigdale, frecce e altri utensili. Gli insediamenti, in epoche successive, si spostano nel fondo valle, nella piana dei Luchi, dove troviamo tracce di un insediamento italico continuato poi fino in et\u00e0 tardo antica e medioevale: ex voto, monili, eremi celestiniani intitolati a san Bartolomeo, san Giovanni e al Santo Spirito, spesso frutto della riconversione paleocristiana di piccoli luoghi di culto dedicati all'eroe Ercole.\nIl nucleo attuale deve essersi sviluppato durante le invasioni barbariche, come dimostra l'origine probabilmente longobarda del nome. Negli archivi della diocesi teatina (oggi Chieti-Vasto) troviamo traccia della pieve di Santa Maria intorno all'anno mille (nel 1115 essa compare come possedimento della diocesi anche in una bolla di papa Pasquale II), mentre dagli stessi compare, nel XIII secolo, menzione della chiesa di San Tommaso. Risale al 1476 la realizzazione del portale dell'abbazia di Santa Maria (oggi Santa Maria Maggiore, vedi \"Chiese\").\nNel \"Chronicon Casauriense\" compare la dicitura \"acque putride\", primo riferimento alla presenza di acque sulfuree nella zona. La storia di Caramanico segue, poi, le vicende del Regno delle due Sicilie, come feudo della famiglia D'Aquino. Subisce ingenti danni nel terremoto del 1706. Agli anni successivi risale la costruzione dei palazzi storici. A sottolineare l'importanza assunta nel corso dei secoli, la nomina a vicer\u00e9-capitan generale di Francesco d'Aquino, principe di Caramanico (1786-1794) al tempo di Ferdinando I delle Due Sicilie (III di Napoli, 1759-1816). \u00c8 del 1901 la costruzione dello stabilimento termale.\nDurante il ventennio fascista viene decisa la demolizione del castello, danneggiato dal terremoto del 1933 che aveva colpito la Majella, di cui oggi restano solo i basamenti. Durante la seconda guerra mondiale il paese viene a trovarsi dalla parte tedesca della linea Gustav, uno dei fronti su cui si fronteggiarono i due schieramenti, e assiste a drammatiche vicende. Dal 1960 prende il nome di Caramanico \"Terme\", per differenziarlo da altri casi di omonimia in Italia, e comincia il rapido sviluppo turistico che vedr\u00e0 la costruzione di nuovi quartieri residenziali e alberghi tra il centro storico e la frazione di Santa Croce, che oggi \u00e8 perfettamente integrata con il resto del paese.\nSimboli.\nLo stemma comunale si blasona: \nI due ruscelli che escono dai fianchi esterni delle torri e circondano il castello, simboleggiano la posizione del paese alla confluenza dei fiumi Orta e Orfento.\nLo scudo \u00e8 timbrato dalla corona di principe, invece che dalla corona murata di Comune, in riconoscimento del Principato di Caramanico, assegnato fin dal 1641 alla famiglia d\u2019Aquino, e coerentemente con la pi\u00f9 antica raffigurazione dello stemma cittadino, dipinta sulla pala della chiesa di Santa Maria Maggiore del 1739.\nMonumenti e luoghi d'interesse.\nArchitetture religiose.\nChiesa di San Tommaso di Paterno\nChiamata anche chiesa di San Tommaso Becket. Chiesa romanica del XIII secolo, situata nella contrada omonima sul confine con il comune di Salle. L'edificio attuale sorge su una pieve gi\u00e0 citata nel IX secolo, ed era circondato da altri edifici monastici ora in rovina. La pianta \u00e8 a tre navate e presenta tre livelli altimetrici, il pi\u00f9 basso all'ingresso, quello superiore dall'altare conduce all'abside centrale e presenta una piccola cripta con un pozzo centrale di acqua sorgiva. La facciata a salienti \u00e8 scandita da tre portoni e quattro semicolonne, residuo di un portico mai realizzato, con un rosone centrale e due piccole monofore.\nI portali laterali presentano stipiti e architrave con decorazioni floreali come le monofore sovrastanti mentre l'architrave del portale centrale \u00e8 arricchito da un altorilievo (quasi tutto tondo) dei dodici apostoli con Cristo in trono centrale, dalla notevole qualit\u00e0 scultorea per l'epoca, l'anno 1118 \u00e8 indicato in basso. All'interno le navate sono divise da colonne composite, a destra, e colonne quadrate, sulla sinistra, \u00e8 presente inoltre un'esile colonna monolitica in pietra con capitello corinzio, detta \"colonna santa\", oggetto di venerazione da parte dei fedeli, i cui frammenti venivano asportati vantando propriet\u00e0 taumaturgiche.\nCollegiata di Santa Maria Maggiore\nLa chiesa si trova nel centro di Caramanico ed ha esterni gotici con portale ad arco acuto raffigurante l\"Incoronazione della Vergine\" (vedi foto in Storia): colonne composite a tortiglioni e due pilastri pi\u00f9 esterni ornati da edicole con elementi simbolici sorreggono l'architrave la cui iscrizione rivela l'autore, certo Nicolaus Teutonico, e la data di realizzazione, 1476. Al di sopra la sacre raffigurazione: la Vergine ha ai lati Dio Padre e il Cristo, tutte e tre le figure sono in trono e circondate da figure oranti e angeli. L'esterno della chiesa lungo corso Bernardi, mostra sculture di apostoli, pellegrini e cantori. Interessante notare gli strumenti musicali quattrocenteschi, liuto e ghironda. Il campanile laterale che si affaccia sulla via \u00e8 una torre in pietra con grande cella campanaria, e una cuspide piramidale aggiunta nel XIX secolo. L'impianto della chiesa \u00e8 rettangolare, con la facciata a salienti, e l'abside posteriore semicircolare.\nL'interno a tre navate si mostra figlio di varie trasformazioni artistiche e causa dei terremoti, tra i quali il grave terremoto della Majella del 1706, che ha costretto il rifacimento barocco. Del primitivo impianto romanico non rimane quasi nulla, se non il rialzo del presbiterio, sotto cui si trova la cripta. Di fronte all'attuale ingresso fu innalzato l'altare pi\u00f9 venerato dell'Assunta, celebrata il 15 agosto, ricco di intarsi lignei dorati, e colonne tortili in pietra della Majella e marmi policromi, esso mostra la volta e i pilastri affrescati con scene tratte dalla \"Vita della Madonna e di Ges\u00f9\": originale \u00e8 la presenza di Dio Padre in cima, l'edicola posta al centro dell'altare, circondata da volti alati di putti, ospitava la statua della \"Vergine Assunta\", dell'XI secolo, posta su prezioso ostensorio di rame dorato, attribuito alla scuola di Nicola da Guardiagrele, trafugata per\u00f2 nel 1950. Lo scultore Nicola D'Antino di Caramanico, famoso per i monumenti abruzzesi fascisti, realizz\u00f2 una copia perfetta, oggi al posto dell'originale. A destra dell'altare dell'Assunta si trova quello del Crocifisso, con una statua lignea del XV secolo, di cui sono possibili scoprire tre momenti della Passione, guardandola da diverse angolature, partendo da sinistra: \"Cristo sofferente\", \"Cristo in agonia\", \"Cristo morto\". A sinistra del portale di accesso c'\u00e8 il battistero del 1572 in legno, finemente lavorato, gli altari laterali incassati in preziose cornici sono del XVIII secolo, presso l'abside si trovano delle tele, il coro ligneo, il grande organo settecentesco.\nLa chiesa di Santa Maria Maggiore \u00e8 attualmente chiusa al pubblico a causa del cedimento del monaco nelle volte, verificatosi nella notte del 18 gennaio 2017 e dovuto al peso eccessivo dell'eccezionale nevicata. La Sovrintendenza Regionale ha provveduto alla messa in sicurezza e presto partiranno i lavori per il rifacimento del tetto e i restauri interni.\nChiesa di San Domenico o San Tommaso d'Aquino\nPregevole chiesa dei Padri Domenicani (XIII secolo), situata nella parte centrale di Caramanico, in via Vittorio Emanuele. La chiesa appartenne sino al XVIII secolo ai padri Domenicani, quando il monastero fu soppresso, e dedicato ad altri usi, oggi si conserva ancora in parte, posto a strapiombo sulla strada che costeggia il paese, ossia via Umberto I. Attualmente la chiesa \u00e8 sconsacrata, adibita ad auditorium per mostre ed eventi, ma l'interno si conserva ancora molto bene, in un impianto semplice, a navata unica rettangolare, con volta a botte lunettata, trabeazione, e paraste che dividono i lati con le nicchie dove c'erano i santi. L'insieme interno \u00e8 neoclassico, rifatto dopo il sisma del 1706, l'esterno invece si presenta molto ornato, conservando lo stile gotico trecentesco, tanto da essere paragonato per interesse artistico alla collegiata di Santa Maria Maggiore.\nL'esterno ha la facciata quadrata, con il portale centrale gotico ad arco ogivale, a doppia strombatura, con le colonne tortili ed a spina di pesce, e doppia fila laterale di colonne decorate da capitelli compositi. La lunetta doveva essere affrescata. Lo sovrasta ancora il rosone centrale a raggiera, anch'esso decorato da doppia fascia di cerchia colonnata a spina di pesce, mentre la raggiera presenta eleganti intarsi di pietra. Un secondo portale, che ricorda quello della chiesa di San Francesco in Guardiagrele, \u00e8 affacciato su via Vittorio Emanuele, ed \u00e8 pi\u00f9 elaborato dell'altro, decorato da ghimberga superiore in pietra concia, e arco ogivale ornato da colonne tortili. Si conserva parte di un affresco rinascimentale sulla lunetta. Non si esclude che l'ordine di finestre attuale sia posticcio, rifatto sopra quello originale, di cui \u00e8 possibile ammirare un esempio sul retro, una bifora manomessa dagli interventi settecenteschi, e un'altra bifora murata. Nel piazzale retrostante si accede all'ex convento, in stile settecentesco, con ordine regolare di finestre e portale architravato, da cui si accede al giardino dell'ex chiostro, oppure sulla sinistra agli ex appartamenti. Di interesse soprattutto il portale di ingresso, con la cornice in pietra bianca, e chiave di volta ornata da uno stemma.\nChiesa di San Nicola di Bari\nIn piazza Garibaldi, risale al XVI secolo, anche se si ipotizza che possa essere pi\u00f9 antica. La lapide del portale monumentale riferisce del restauro del 1592 voluto dall'arcivescovo di Sulmona Matteo Sammiati, nel XVII secolo furono realizzati ampliamenti, il coro ligneo per volere di Pietro Bottino, produttore di seta locale. Nei lavori di rifacimento dopo il terremoto del 1706, fu modificato il campanile con la costruzione della cuspide a cipolla in stile napoletano, mentre di originale si conserva la nicchia con la statua in pietra del santo, del XII secolo. L'imponente facciata in stile neoclassico ottocentesco, \u00e8 stata ripulita dallo sporco del tempo, ha cornice mistilinea, coronata da quattro paraste che la dividono verticalmente in tre settori. Ai lati ha due eleganti portali settecenteschi, al centro il portale rinascimentale manierista del 1592, caratterizzato da pietra finemente intagliata, con la vivacit\u00e0 delle colonne tortili finemente lavorate a motivi vegetali. \nQuesto portale \u00e8 sormontato da due nicchie nelle quali si trovano le statue dei Santi Pietro e Lucia, con le chiavi del Paradiso e il vassoio con gli occhi del martirio, commissionate da Pietro Bottino, al centro invece c'\u00e8 la statua di San Nicola. L'interno della chiesa \u00e8 a tre navate, divise da doppia fila di pilastri, con due restringimenti ai lati dell'altare, realizzati per ricavarne ambienti come la sacrestia e l'ufficio parrocchiale. Le volte settecentesche sono ornate da intarsi, al rigore neoclassico si sostituisce la grazia dei riccioli e intrecci vegetali rococ\u00f2. Ai lati delle navate ci sono gli altari settecenteschi ornati da stucchi e finti marmi policromi, dedicati a vari santi e ai Misteri del Rosario: spicca il terzo altare a destra dell'ingresso che reca l'icona bizantina della Madonna del Carmine (XIV secolo). Il pulpito pregevole di scuola napoletana \u00e8 intagliato con eleganti fiorami dorati e inquadrati da cornici rinascimentali.La cantoria \u00e8 della met\u00e0 del XVIII secolo, in legno dorato posta sulla controfacciata, e reca scolpiti i tradizionali miracoli del santo di Bari; nelle altre formelle si ripetono motivi pastorali e altri ornamenti barocchi. Di Nicola D'Antino si conserva la statua lignea dell'Immacolata, posta sulla sinistra dell'ingresso, interessanti sono due dipinti ad olio su tela, opera di Donato Teodoro di Chieti: \"Cacciata di Adamo ed Eva dal Paradiso - Cacciata dei venditori dal Tempio\".\nChiesetta della Trinit\u00e0\nPosta accanto l'entrata laterale della chiesa collegiata di Caramanico. Risale al XVIII secolo, anche se l'architrave a timpano triangolare del portale, con stemma centrale, pare essere pi\u00f9 remoto. La chiesa ha un aspetto molto semplice, dentro accoglie una nicchia con la statua di San Filippo Neri.\nChiesa e convento dei Cappuccini - San Lorenzo\nSi trova nella periferia nord-ovest di Caramanico, nella localit\u00e0 San Lorenzo. Il convento fu fondato nel 1590 sopra la cappella di San Lorenzo, vi si celebrarono i capitoli provinciali del 1627, 1632, 1796 e 1821, in seguito fu soppresso con le leggi piemontesi. Nel 1866 fu riacquistato dai Cappuccini, e riconsacrato nel 1901, tornando in piena attivit\u00e0 solo negli anni '60. In quest'occasione si sono svolti dei lavori di restauro, piuttosto compromettenti per la storica struttura, che hanno rovinato la facciata, rendendola moderna, il chiostro del convento invece \u00e8 stato ripristinato, seguendo il modello originale, nel 1985. Il convento \u00e8 una casa di accoglienza per gruppi giovanili, famiglie, comunit\u00e0, essendo un ambiente favorevole alle esigenze dello spirito, nonch\u00e9 per sacerdoti e religiosi che vanno a Caramanico per le cure termali. Dell'antica chiesa dei Cappuccini rimangono il tabernacolo ligneo del 1728, posto sul presbiterio, un pregevole paliotto in cuoio e la pala dell'altare maggiore, opera di Silvestro Buono (1598) ritraente la Gloria di San Lorenzo. Aveva anche altari laterali, ma nel 1740 sono stati ricollocati in varie chiese a Sulmona. La facciata \u00e8 una imitazione di quella che doveva essere sino al XIX secolo, \u00e8 a salienti, terminazione a spioventi, rosone centrale ad oculo, e nartece porticato che immette all'ingresso vero e proprio.\nChiesa di San Maurizio\nUltima chiesa nella zona in discesa di via San Maurizio, \u00e8 connessa alle mura del borgo, risalente forse al XIII-XIV secolo, ma ricostruita nel XVIII secolo, con l'aggiunta di due navate a quella centrale. Conserva il pavimento in pietra, l'altare maggiore con il Trittico della Madonna col Bambino tra santi, mentre l'esterno ha il carattere barocco di met\u00e0 Settecento, realizzato in conci di pietra, portale architravato ad ogiva, unico elemento della storica chiesa, e il campanile a torre.\nChiese delle contrade\nArchitetture civili.\nPalazzi e monumenti pubblici\nLe terme di Caramanico\nLe terme erano usate gi\u00e0 dal 1576, quando Padre Serafino Razzi scrisse di una sorgente del fiume, detta Zolfarina, che guariva malattie dei bronchi. Le terme tuttavia furono costruite solo nel 1836, un capannone rudimentale attorno il fiume. Successivamente nel 1901, con la fama delle terme curative, fu inaugurato il vero e proprio complesso termale. A causa della seconda guerra mondiale, lo stabilimento and\u00f2 in crisi, ma gi\u00e0 negli anni '50 gli imprenditori abruzzesi si interessarono alla valorizzazione del turismo montano, ricostruendo citt\u00e0 come Roccaraso e Castel di Sangro, e finanziando anche l'ampliamento in chiave moderna dello stabilimento termale. Il giardino prospiciente la struttura \u00e8 decorato da un fontanile del XVIII secolo con mascheroni.\nArchitetture militari.\nCaramanico conserva alcuni tratti murari, in via Dietro Le Mura, in via San Giovanni, con una porta del XIII secolo a fornice ogivale, e in via Castello, con i resti del recinto fortificato.\nBorgo medievale di Roccacaramanico\nIpotesi corrente che Roccacaramanico sia sorta come punto strategico, di osservazione e di difesa dell'accesso alla valle.\nLa sua storia si intreccia con quella di Caramanico: risultano infatti entrambi nell'anno 875, data di fondazione del Monastero di Casauria, tra i possedimenti della badia.\nTra la fine del XIII e la prima met\u00e0 del XIV secolo si hanno alcune notizie riguardanti interessi, dei signori Cantelmo di Pacentro, in Roccacaramanico.\nSuccessivamente le signorie dei D'Aquino, D'Aragona, D'Angi\u00f2, Colonna e Carafa, si succedettero sul territorio in periodi diversi della sua storia. Scarsissime sono le notizie sulla zona nel XVI secolo e nel primo periodo della dominazione spagnola.\nIl borgo si trova ad oltre 1200 metri di altitudine, posto tra Caramanico e Sant'Eufemia a Maiella. Il borgo \u00e8 stato restaurato dopo che negli anni '90 \u00e8 stato abbandonato. Si compone di alcune case, la chiesa parrocchiale e mura del castello. La chiesa ha aspetto rurale, con un semplice campanile a torre e una facciata sobria. Interno a navata unica. Il castello \u00e8 solo un bastione, recuperato per l'unico ristorante in paese per il turismo.\nLe case fortificate in pietra sbozzata sono state quasi tutte restaurate per la sperimentazione del turismo abruzzese ad albergo diffuso.\nAree naturali.\nLa valle del Luco (o piano del Luco) \u00e8 un'area naturale in cui lo scorrere dell'acqua del fiume Orta ha causato nel corso dei secoli la formazione delle cosiddette Marmitte dei Giganti presso le rapide di Santa Lucia attraverso l'erosione delle rocce calcaree. Rapide e torri rocciose si trovano tra le frazioni di San Tommaso di Caramanico Terme e Musellaro di Bolognano.\nSociet\u00e0.\nTradizioni e folclore.\nIl panorama delle tradizioni locali segue il doppio profilo temporale delle stagioni, legato al primario settore dell'agricoltura e dell'allevamento, e del calendario liturgico cattolico, anche questo collegato ai cicli naturali attraverso devozioni, protezioni e benedizioni. Cos\u00ec anche le usanze sono legate ai fenomeni atmosferici e a momenti della vita nei campi. Presenza costante \u00e8 quella degli elementi Acqua e Fuoco, in tutte le loro accezioni di carattere soprannaturale e religioso.\nSant'Antonio abate\n\"17 gennaio\", Sant'Antonio abate: benedizione degli animali da fattoria di cui il Santo \u00e8 protettore (negli ultimi anni anche delle automobili nuove). Inoltre, come in molti paesi limitrofi, avviene la rappresentazione della vita del Santo eremita. La sua scelta di vita nel deserto, la tentazione da parte dei diavoli, rossi e neri, e della donzella, interpretata da un uomo come nel teatro elisabettiano e particolare elemento buffo. Infine l'arrivo risolutore dell'angelo, dal caratteristico cappello conico, tipico delle figure con contatti soprannaturali come fate e streghe. Nel finale, attraverso la spada, elemento simbolico mutuato dalla devozione all'Arcangelo Michele, l'angelo aiuta il Santo a sconfiggere il male e tornare alla sua vita di preghiera. Sempre presente al termine della rappresentazione la questua, richiesta di offerte... in vino e salsicce per i figuranti. Il gruppo locale ha vinto la competizione del \"campanello d'argento\", riconoscimento alla migliore rievocazione abruzzese.\nSettimana Santa\nSanta Maria Assunta\nUsanze minori\nEconomia.\nIl paese fa parte dell'associazione I borghi pi\u00f9 belli d'Italia ed \u00e8 sede dello stabilimento termale \"Terme di Caramanico\" convenzionato con il servizio sanitario nazionale, in cui sono erogate cure inalatorie, fanghi, e terapie idropiniche. L'attivit\u00e0 termale-turistica rappresenta in effetti la principale attrattiva del paese.\nGi\u00e0 nel \"Chronicon Casauriense\" si parla di una presenza di varie sorgenti sulfuree in loco, nel 1576 il padre Serafino Razzi nel suo \"Viaggio in Abruzzo\" parla di un sorgente detta \"Zolfarina\" da cui bevendo acqua, le malattie scomparivano. Solo nella met\u00e0 del XIX secolo si cominci\u00f2 seriamente a sfruttare la presenza di sorgenti sulfuree, venne realizzato uno stabilimento termale, fu avviata la nuova attivit\u00e0 imprenditoriale di Caramanico; lo stabilimento fu inaugurato il 4 agosto 1901 nominato \"La Salute\"; negli anni successivi le amministrazioni non riuscirono a far fronte alle spese di gestione, e nel 1943-44 ci furono i problemi della guerra. Alla fine della guerra l'amministrazione comunale cedette il complesso a privati, cose che avvenne nel 1945 con la ristrutturazione dell'antica struttura."}
{"id": "27612", "revid": "1748167", "url": "https://it.wikipedia.org/wiki?curid=27612", "title": "Carpineto della Nora", "text": "Carpineto della Nora \u00e8 un comune italiano di 562 abitanti della provincia di Pescara in Abruzzo. Faceva parte della comunit\u00e0 montana \"Vestina\".\nNel territorio sorge l'abbazia di San Bartolomeo.\nStoria.\nSi sostiene che il centro abbia origini vestine, intorno al III secolo a.C., dati alcuni ritrovamenti. Tuttavia \nIl borgo attuale sorse nel X secolo presso il fiume Nora, sotto il colle di Lecina, dove fu consacrata l'abbazia intitolata a San Bartolomeo, ma pass\u00f2 giuridicamente sotto il controllo del Monastero benedettino soltanto nella seconda met\u00e0 dell'XI secolo, quando i discendenti di Bernardo, il fondatore dell'Abbazia, donarono il Castello all'Abate Erimondo; andato a finire non si sa come ed in quale anno sotto il controllo del vescovato di Penne, nel 1090 il castello di Carpineto viene nuovamente ceduto dal vescovo pennense Pampone a Sansone, Abate di San Bartolomeo.\nIl nome proviene dal bosco di carpino, e naturalmente dalla vicinanza al fiume Nora. \nIl monastero fortificato dipese dall'abbazia di Santa Maria di Casanova, la prima delle cinque abbazie abruzzesi del X secolo, a partire dal 1258. Il feudo nel XII-XIV secolo oltre a Casanova, dipese prima da Penne e poi dalla baronia di Brittoli. Nel XVII secolo fu possedimento di Federico Borromeo, che ricostru\u00ec la chiesa parrocchiale, che fu dedicata poi a Carlo Borromeo. Nel primo '900 Carpineto contava 1.400 abitanti, e dipendeva da Penne, incluso nel distretto omonimo dall'Abruzzo Ultra. Nel 1927, con la costituzione della provincia di Pescara, Carpineto pass\u00f2 nel territorio pescarese assieme a Penne, al confine con le provincie di L'Aquila e di Teramo.\nIl borgo rimase inalterato fino allo sviluppo urbanistico degli anni '60, quando le poche case rurali vennero in parte sostituite da nuovi edifici. Intorno al 1968 partirono i lavori di restauro dell'abbazia, gi\u00e0 dal 1902 dichiarata monumento nazionale.\nMonumenti e luoghi d'interesse.\nAbbazia di San Bartolomeo.\nSi trova presso la localit\u00e0 omonima, ed \u00e8 il monumento pi\u00f9 significativo del comune. Gestita dai monaci benedettini, fu costruita nel X secolo e completata nel XIII. Fu voluta da Bernardo conte di Penne, che la don\u00f2 poi ai frati locali. La facciata \u00e8 spoglia ed \u00e8 affiancata da un torrione, forse il vecchio campanile. L'interno a tre navate \u00e8 decorato da un altare gotico sorretto da quattro colonne e il portale di accesso con bassorilievi colorati da figure floreali e vegetali.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come l'arte del ricamo."}
